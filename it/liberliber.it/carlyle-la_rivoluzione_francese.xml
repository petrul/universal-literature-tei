<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>La Rivoluzione Francese</title>
            <author>Thomas Carlyle</author>
         </titleStmt>
         <editionStmt>
            <edition>
               <date>2009-04-23T11:48:03</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
      </profileDesc>
      <revisionDesc>
         <listChange>
            <change>
               <name/>
               <date>2022-12-12T17:57:12.414234275</date>
            </change>
         </listChange>
      </revisionDesc>
   </teiHeader>
   <text>                            
      <body>
         <author>Thomas Carlyle</author>
         <head>La Rivoluzione Francese</head>
         <div type="div1" rend="P14">
            <head>La Rivoluzione Francese</head>
            <div type="div2">
               <head>Volume primo</head>
               <p rend="center">TOMMASO CARLYLE</p>
               <p rend="center">La<lb/>Rivoluzione Francese</p>
               <p rend="center">Traduzione dall'inglese di<lb/>Ernestina D'Errico Ciccotti</p>
               <p rend="center">VOLUME PRIMO</p>
               <div type="div3">
                  <head>Ferdinando Martini alla traduttrice</head>
                  <p rend="justify">È noto che Ferdinando Martini presiedette alla scelta dei testi e delle traduzioni delle note Biblioteche dei «<hi rend="italic">Classici</hi>» e degli «<hi rend="italic">Immortali</hi>» di cui faceva parte questa <hi rend="italic">Storia della Rivoluzione Francese</hi> del Carlyle. L'illustre scrittore quando ebbe esaminata la bella traduzione della signora Ernestina Ciccotti D'Errico, non potè a meno di esprimerle il suo più vivo compiacimento con le due lettere che riproduciamo affinchè i lettori si persuadano che la traduzione di quest'opera tanto difficile da tradurre venne eseguita felicemente e con piena soddisfazione di un critico che non era di facile contentatura:</p>
                  <p rend="italic">Signora Ernestina Ciccotti-D'Errico.</p>
                  <p rend="end">Monsummano, 16 febbraio 1907.</p>
                  <p rend="italic">Mia Signora,</p>
                  <p rend="italic">Le sono molto grato del bellissimo dono. Si può non sempre andar d'accordo col Carlyle nei giudizi ch'egli pronunzia, recisi, sugli uomini della rivoluzione: non si può non ammirare l'originalità del pensiero espresso in forme altrettanto originali; e tanto che il renderle in italiano senza nulla toglier loro di quanto hanno del caratteristico, vorrei dire del personale mi sembrò così grave di difficoltà da spaventare chi le imprendesse. Le difficoltà Ella le ha vinte tutte, gentile signora; la traduzione procede franca, chiara, con fedele sveltezza; e me ne congratulo sinceramente con Lei.</p>
                  <p rend="italic">Mi abbia quale mi è grato offerirmele</p>
                  <p rend="end">
                     <hi rend="italic">dev. </hi>MARTINI.</p>
                  <p rend="end">Monsummano, 13 luglio 1908.</p>
                  <p rend="italic">Mia Signora,</p>
                  <p rend="italic">Così la bella opera è compiuta; ed io nel novamente ringraziarla, novamente mi felicito della perizia e della costanza sua. Il libro, singolare, strano talora, difficile a tradursi come tutti i libri del Carlyle e qua e là proprio difficile a intendere oltre la lettera, acquista nella traduzione di Lei, egregia signora, forme piane, sciolte, svelte e si fa più agevole a leggere. E non dico questo per complimento: è proprio così e le mie felicitazioni sono altrettanto vive quanto sincere.</p>
                  <p rend="italic">Mi ricordi a suo marito e mi abbia per</p>
                  <p rend="end">
                     <hi rend="italic">dev.mo Suo</hi> MARTINI.</p>
               </div>
               <div type="div3">
                  <head>Vittore Cherbuliez “Tommaso Carlyle”</head>
                  <p>Il 6 febbraio 1881 morì a Chelsea, un sobborgo di Londra, uno scrittore inglese o, a dir meglio, scozzese, da poco entrato negli ottantasei anni. Da gran tempo egli aveva conchiuso l'opera sua. Alcuni uomini di genio han dote di giovinezza eterna, la facoltà preziosa delle trasformazioni, dei rinnovellamenti inattesi; l'esperienza li tempera e li matura, e non li logora, anzi conferisce loro la vicenda di molteplici vite. Tommaso Carlyle si era rivelato appieno nei primi libri, e non aveva, da allora, rinverdito il patrimonio d'idee che era de' suoi giovani anni; si può asserire con ragione che, dopo il pensatore, restava l'uomo, e che in nulla gli scemerebbe la gloria chi togliesse dall'opera sua il poco che ha scritto negli ultimi anni. Eppure la sua morte destò stupore doloroso in Inghilterra; si ricordavano i fasti della sua vita, l'azione sua vasta eminente, l’affetto che si era conciliato con la nobiltà del carattere e con la rettitudine; quel sopravvissuto ebbe rimpianto come se ancora l'arringo della vita gli si aprisse davanti a nuovi allori. Quella bocca eloquente non parlava più che per ripetersi, e di solito accade che, a ripeterlo, il pensiero ne venga contorto e deturpato: ma è bene che i popoli sappiano dare tributo di onore agli uomini che li hanno onorati, e che in considerazione del passato perdonino loro i peccati dell'età tarda.</p>
                  <p rend="justify">Dal 1835 al 1860 non v'è stato in Inghilterra uomo di lettere più notevole di Tommaso Carlyle; nessuno ha goduto maggiore autorità di lui e signoria più vasta sulle menti; accoglieva in sè uno scrittore, uno storico, un pensatore: lo scrittore riscoteva ammirazione e faceva proseliti, lo storico era letto con avidità, attorno al pensatore si faceva corona e i discepoli accettavano le sentenze come oracoli. Eppure, se è vero che qualità peculiare del grande scrittore sia lo stile variato con il variare dei soggetti, Carlyle non era un grande scrittore; egli non ha mai avuto che uno stile, che peraltro era ben suo, era lo stile di Carlyle; portava in tutti gli argomenti l'impronta, il tono, l'accento e fin il gesto oratorio, perchè egli gesticolava troppo; era prodigo di esclamazioni, abusava di apostrofi e di enfasi; di qualunque cosa trattasse, saliva sul tripode, vaticinava, e cinto la fronte da una nube da cui sprizzavano lampi, pieno del nume che l'agitava, gli accadeva talvolta di dimenarsi frenetico come una sibilla. Quando se n'è letto a lungo, è una benedizione ripassare tre o quattro pagine di Voltaire, senza neppur darsi la pena di sceglierle; le sibille spesso sono mirabili, ma troppo esse si scalmanano, e ci si stanca presto del loro consorzio e della loro eloquenza convulsa.</p>
                  <p rend="justify">Carlyle non era neppure un grande storico: non si studierà mai il commentario dei discorsi di Cromwell, la <hi rend="italic">Storia della Rivoluzione Francese</hi> e di <hi rend="italic">Federico secondo</hi> senza ricavarne grande profitto; ma quel che fa lo storico è il bisogno di comprender tutto e l'assenza del partito preso, e Carlyle si dava meno pensiero di comprendere che di magnificare quello che amava, e di dipingere con tinte fosche quello che aborriva; non ha narrato Cromwell, lo ha celebrato; non ha esposto la Rivoluzione Francese, l'ha cantata sulla sua lira, alla quale ha aggiunto, per l'occasione, una corda di bronzo che rende suoni veramente diabolici. Quando si è ubriachi di tal musica, a volta a volta celeste e satanica, che dà alla testa ed esaspera i nervi, si prova un diletto singolare a rileggere qualche capitolo di Tucidide: è una doccia salubre, che calma i sensi e ridà allo spirito la sua dirittura.</p>
                  <p rend="justify">Infine, qualunque fosse la vigoria e la generosità delle sue idee, Carlyle non era un gran pensatore; ha bandito verità utili, e spesso altresì ha dato nel farnetico; ma nella sua ragione come nella sua demenza egli non aveva metodo, quel metodo che dà il filosofo. Primo fra tutti gl'inglesi, egli scoprì la Germania, e questa scoverta lo accese di impetuosi delirii d'entusiasmo, l'immerse in lunghi rapimenti; gli parve che nella terra che aveva generato Schiller e Göthe, Fichte e Hegel, i pensieri profondi e sublimi fossero merce d'uso comune, una derrata molto diffusa, e che bastasse curvarsi per raccoglierne. Arrivando alle porte d'un villaggio di Eldorado, Candido vide alcuni monelli che giocavano a piastrelle, e si rendè certo, con profondo stupore, che le piastrelle eran topazi, rubini e smeraldi; ed ancor più sorpreso fu nell'apprendere che rubini e smeraldi servivano a lastricare le ampie vie del paese: Carlyle fu preso dalla stessa meraviglia di Candido, e riportò in Inghilterra alcuni di quei ciottoli preziosi che aveva raccolti nelle sue peregrinazioni attraverso la Germania; li incastonò fastosamente, e così furono molto ammirati; ma se ai filosofi tedeschi aveva presa qualcuna delle concezioni più seducenti, qualcuna delle teorie più sottili, non aveva imparato da essi quell'arte nella quale sono maestri, e che consiste nel trarre da un principio tutte le sue conseguenze, nel dedurre le idee le une dalle altre con un rigore matematico, in guisa da comporne un sistema. Per un certo verso, il suo spirito era frammentario e sconnesso, le sue speculazioni erano fatte di pezzi e di brani, e non fu mai che un dialettico mediocre; chiunque, dopo aver meditato il <hi rend="italic">Sartor resartus</hi> o le conferenze <hi rend="italic">on Heroes and Hero-worship</hi>, si darà la briga di decifrare una pagina di Spinoza o di Kant, sentirà ben presto la differenza che può passare tra un filosofo e un semplice dilettante di filosofia.</p>
                  <p rend="justify">Se Carlyle non può essere annoverato nè fra i grandi prosatori, nè fra i grandi storici, nè fra i grandi pensatori, bisogna convenire che era in lui il temperamento d’un grande poeta, ed è da accusare la natura che nel mentre lo dotava della immaginazione più fervida, gli aveva negato il dono del ritmo e della parola armoniosa. Vi son di quelli che mettono in versi ciò che merita appena di esser detto in prosa: Carlyle ha trascorso la vita a dire in prosa ciò che avrebbe voluto cantare in versi; era nato per scrivere poemi e odi, e le sue storie sono epopee, le dissertazioni filosofiche elegie e cantici; le astrazioni di cui ragiona sono per lui esseri animati e reali; hanno viso, occhi, bocca, piangono e ridono, ed egli conversa con esse, le interroga, le apostrofa, le loda o le riprende, le maledice o le benedice. Son questi i suoi eroi, e i suoi amori, gli Achilli e i Tancredi, le Lesbie e le Clorinde, e per meglio dimostrare a qual punto le consideri persone reali, di carne e di ossa, ha cura di scriverne sempre il nome con una iniziale maiuscola. Alcune espressioni ricorrono di frequente sotto la sua penna; parla ininterrottamente del «cuore delle cose: <hi rend="italic">the heart of things</hi>», e per tutta la vita ha creduto che le cose avessero un cuore, il che, per vero, a noi pare insufficientemente provato e difficilmente dimostrabile; ma, per conto suo, non era cauto fino a revocarlo in dubbio, benchè un poeta greco abbia proclamato che «è inutile dire alle cose ingiurie o paroline dolci, atteso che esse non se ne prendon cura: οὐδὲν ημέλει».</p>
                  <p rend="justify">Carlyle del poeta non aveva solo l'immaginazione, ma anche il temperamento, il carattere, i nervi frementi, le gioie e i dolori, le timidezze e le audacie. Quanti lo avvicinavano erano colpiti dalla vivacità delle sue impressioni, dall'energia ed anche dalla violenza de' suoi sentimenti; quel viso rugoso, arcigno, di linee irregolari, scavato da solchi profondi, tradiva con l'espressione mutevole l'irrequietezza e la mobilità dell'umore; la fiamma che gli brillava negli occhi rivelava un'anima ardente, cui nulla lasciava indifferente. Era necessario ammansarlo, e non era facile, talvolta ci si rimetteva il disagio; quando quella selvatichezza primitiva era vinta, quando si guadagnava la sua confidenza ed egli consentiva all'abbandono, aveva uscite impetuose, prodigiosi zampilli di eloquenza; ma di rado discuteva, bisognava credergli sulla parola: i profeti non son tenuti a spiegarsi. Alla ammirazione ch'egli ispirava andava commista una sorta di pietà; s'indovinava in lui una sofferenza ascosa, che era troppo fiera perchè cercasse le vie del rammarico; forse egli soffriva dell'esser mancato al suo destino: un poeta che non riesce a far versi, un romanziere che non può scriver romanzi sono uomini ben infelici; hanno un bel ricorrere a sostituzioni; essi non si libereranno dal demone che li travaglia e li invasa; è come la rosolia che non può uscire, come un dente che non può spuntare, e ne provengono turbamenti gravi, con frequenza straordinaria del polso, calore e brividi.</p>
                  <p rend="justify">I poeti sono uomini di sentimento, giudicano le cose e il prossimo con il cuore e i nervi, tutto vedono attraverso l'affetto e gli odii: Carlyle aveva tenerezze ed entusiasmi che volgevano al fanatismo, ed aveva pure avversioni insuperabili. Il corso ordinario dal mondo gli spiaceva, ben poca predilezione accordava alla comune degli uomini, spregiava la mediocrità dello spirito e i mediocri, le persone che non hanno in testa che idee accolte dall'esterno e a caso, quelli che regolano la loro condotta sulle voci che corrono, sur un frivolo pettegolezzo e su convenzioni, quelli che sacrificano al <hi rend="italic">cant</hi>, quelli che si lasciano reggere dalle proprie opinioni senza indagarne l'origine e il valore; ed anche detestava la derisione, la canzonatura, i burloni, i diffidenti, e lo scetticismo era da lui accusato di paralisi spirituale; sovrattutto detestava gli scaltri che sanno troppo bene quello che vogliono e quello che fanno, e che per percorrere la loro via traggono utile dai dubbi e dalle credenze degli altri; dichiarava che i più spiacenti degli uomini son quelli che rassomigliano alla volpe, razza dal muso appuntito, ingannevole e perniciosa, piena di ripieghi, di sottigliezza e di grazia, ma «il cui sapere ha per limite il conoscere ove han ricetto le oche e lo strangolarle con garbo». Oche e volpi, egli aspirava a purificarne la terra; ma è morto, e ancora ve ne sono, e ve ne saranno fino alla consumazione dei secoli: in qualunque ora del giorno o della notte il mondo venga a finire, si può esser certi che la tela scenderà su una volpe che sgozza un'oca.</p>
                  <p rend="justify">Carlyle aveva pure in avversione i proseliti di Bentham, tutti gli utilitari che considerano l'interesse come il movente segreto di ogni nostra azione, l'utilità generale come il miglior principio di governo, e il calcolo del cervello come il più onorevole esercizio dello spirito umano; nè odiava meno i filosofi che squadrano il mondo come una macchina, che osano sostenere che tutto si muove per peso e per energia, e dappertutto vedono leve, pulegge, argani, canapi e fili; li accusava di profanare l'opera di Dio, di perpetrare un vero misfatto intellettuale, un attentato alla maestà dell'universo. E forse da questa sua repugnanza per la meccanica e per i meccanici si origina l'avversione che portava al governo costituzionale, rappresentativo e parlamentare; vi trovava, a suo intendere, troppe ruote disposte artificialmente, e non se ne riprometteva nulla di buono per la salute dell'umanità; reputava che la migliore delle Costituzioni fosse un uomo capace sul quale non cadesse discussione e a cui si conferissero poteri assoluti; ma Carlyle s'è scordato d'indicarci come bisogna regolarsi per procurarsi gli uomini capaci quando non se ne trovano sotto mano; bisognerebbe poi che il genio fosse infallibile e che non andasse soggetto a ghiribizzi molesti e che costan cari. La diffidenza è l'essenza del regime parlamentare; i popoli faran sempre bene a stare guardinghi e a preferire il sistema delle garanzie a quello dei poteri dittatorii. Del resto, se Carlyle professava un ben mediocre rispetto alla Camera dei Comuni, non ci lascia ben comprendere con quali mezzi egli potesse proporsi di organizzare la società ideale, il cui sogno l'ossessionava; quel che ci svela di più chiaro, è ch'egli progettava di dare ad amministrare la società ai letterati; ma in proposito egli non si è espresso che timidamente, per via di allusioni; certo temeva, a spiegarsi troppo, di spaventare le sue genti; se i più fidi e i più devoti fra i discepoli avessero potuto dubitare che un giorno o l'altro essi correvan rischio di diventare suoi amministrati, sarebbe accaduto un generale: si salvi chi può! La paura, in alcuni casi, presta le ali.</p>
                  <p rend="justify">Carlyle detestava i ciarlatani, gli scaltri e le volpi; in compenso, era incline a perdonare ogni colpa a chi avesse anima sincera; era questa per lui la prima delle virtù, ed egli l'ha sempre seguita; e ciò fa vivere le sue opere e raccomanda la sua memoria; e non gli bastava la sincerità: voleva vi si aggiungesse il candore. Amava le stelle, poichè esse san trovare la loro via nell'immensità, senza aver l'aria di cercarla; amava le rose, poichè esse fioriscono, e non sanno perchè, nè come; e fra gli esseri umani ammirava sovratutto quelli che sono ingenui ed ignari come le stella e le rose, quelli che rassomigliano a una forza della natura, quelli che non penetrano il mistero del loro destino e che suppliscono al calcolo con l'istinto, al raziocinio con l’ispirazione, in una parola i profeti, gli eroi, i poeti. Le grandi azioni lo rapivano, ed anche le grandi parole; ma alla parola preferiva il canto, che, secondo lui, era d’origine divina. «Un pensiero musicale non può essere espresso che da un'anima che è penetrata al fondo delle cose, che ne ha colto il mistero intimo, poichè in tutto è una melodia ascosa, una armonia segreta, ch'è la sua anima. Tutti i pensieri profondi son melodiosi, è musica dovunque, e il canto è la nostra essenza; il resto non è che involucro e ammanto».</p>
                  <p rend="justify">Se egli riteneva che il canto è più divino della parola, il silenzio, sovratutto quando prende una iniziale maiuscola, gli pareva ancor più divino del canto, e se faceva stima dei musicisti, teneva in pregio ancor più grande i silenziosi: «Il Silenzio è l'elemento nel quale si formano tutti i grandi disegni, nel quale maturano tutti i grandi pensieri, destinati a prender signoria del mondo e a reggerlo. Sventura a chi non ha nulla in sè che non possa dirsi! «Il Silenzio è un tesoro, e di tutti i beni il più prezioso, in questa età di fragore». Affermava che i taciturni, vaghi dell'ombra e della notte e di cui non parla nessun giornale al mattino, sono il sale della terra, che il paese che non ne possiede rassomiglia ad una foresta i cui alberi non hanno radici; essa è tutta rami e foglie, e non sarà mai una foresta vera. «O Silenzio! o grande impero del Silenzio – esclamava ancora – più alto delle stelle, più profondo dei regni della morte! tu solo sei grande, tutto il resto è piccolo». E in conseguenza esortava gl'inglesi e gli scozzesi a coltivare con cura la loro grande attitudine al silenzio, a non invidiare la sorte dei popoli che amano montare in bigoncia a perorare, a sgranare il loro rosario al cospetto dell'universo intero, e che, invece di saper tacere, divengono «foreste senza radici». S'intenderà di leggieri ch'egli non abbia mai avuto che propensione piuttosto tiepida per le nazioni latine e specialmente per i francesi; rimproverava loro di non saper «inghiottire il proprio fumo»; fors'anco, nell'intimo del cuor suo, gli sapeva male ch'essi avessero troppa predilezione per le idee chiare, e che non sentissero il pregio e il fascino commovente d'una maiuscola ben collocata, sotto la quale si può intendere «un milione di parole».</p>
                  <p rend="justify">Facesse opera di storico o di filosofo, Carlyle era un poeta, e il poeta era un mistico; questo è il motivo per cui la sua persona e i suoi libri segnano un evento nuovo in Inghilterra; poichè, nonostante la grande attitudine al silenzio, l'Inghilterra è fra le nazioni la meno proclive al misticismo, quella che ha propensione maggiore per le verità positive, la meglio idonea ai calcoli d'interesse composto; è il paese che produce più empirici e utilitari, ove si incontrano con più frequenza gli uomini disposti a considerare il mondo come un macchina. L'inglese ha in tanta considerazione la meccanica, che ne mette un poco nella religione, riducendola volentieri a pratiche, ad abitudini, a forme e a formule. Carlyle fu un ribelle ed ebbe compito di liberatore; sfidò i pregiudizi, combattè le idee volgari, aprì un larga breccia nelle mura della vecchia Sion; quell'audace non temè di proclamare ai connazionali che un feticcio nel quale si crede con tutta l'anima è un idolo meno spregevole di una formula alla quale non si dà fede che a metà. L'Inghilterra si agitò quando sentì la voce di un solitario che gridava: « – Che, dunque!, dite voi; non più tempii, non più altari, liturgia, simboli, preti! E che cosa ci resterà?... – Rassicuratevi: l'universo di Dio non è un simbolo? l’immensità non è un tempio? la storia dell'uomo non è un evangelo? Se provate rimpianto per la musica dell'organo, ascoltate cantare le stelle del mattino». Sì, l'Inghilterra si stupì d'aver generato un uomo che insegnava ai giovani che le forme hanno scarso valore, che le formule passano, che vi son verità recondite in tutte le religioni, che Apollo ed Odino son da venerare al pari del Dio di Maometto, che se Geremia e S. Giovanni furono grandi profeti, Eschilo e Shakespeare furono pur essi ispirati, che se Cristo ridava la vista ai ciechi e faceva camminare i paralitici, tutti gli uomini grandi hanno aperto col miracolo occhi malati e ridato il moto a gambe che n'eran rimaste prive, che tutti i tempi come tutti i paesi han compiuto prodigi. Qualche vescovo impallidì di spavento, e le ceneri di Wesley e di Whitefield trasalirono nella tomba.</p>
                  <p rend="justify">Il misticismo fa guerra alle piccole pratiche, alle formule decrepite, ai vieti dogmi, agl'idoli tarlati, e si adopera così all'affrancamento dello spirito umano, ma non saprebbe procurargli che una mezza libertà. Esso è nemico della superstizione, ma difficilmente sa valersi della ragione pura, e la scienza gl'incute spavento: la scienza cerca di spiegar tutto riconducendolo alle leggi; il misticismo ha il sacro orrore dell'esplicazione, vede mistero dovunque, fa professione di credere che il fondo delle cose è impenetrabile. Ortodossi rigidissimi sono stati scienziati insigni; essi ritenevano che l'onnipotenza divina si era in antico riservata una piccola terra alpestre per operarvi prodigi, che il sole s'era fermato su Gabaon e la luna su Agialona; essi confinavano, relegavano il miracolo in un angolo dello spazio e del tempo e gli assegnavano il luogo come si assegna un luogo al fuoco; ma ammettevano che, nel resto dell'universo, tutto è sottoposto a leggi eterne e tutto rileva dal senso comune; Newton credeva con anima fervente all'Apocalisse, nè ciò gli ha tolto di scoprire l'attrazione universale e d'inventare il calcolo infinitesimale. Carlyle affermava che la natura è sovrumana e che, quando non è divina, è diabolica; mai nessun chimico ha trovato in fondo al crogiuolo Dio o il diavolo; ed egli s'accordava con i chimici così poco come con gli utilitari; parlava con disdegno dei loro lambicchi, dei loro reagenti, della loro presuntuosa ignoranza che si lusinga di schiarire il mistero della vita con spiegazioni che nulla spiegano. «Tu pretendi, dice nel <hi rend="italic">Sartor resartus</hi>, camminare attraverso il mondo col favore di quella pallida luce che chiami verità, o di quella lanternina tascabile cui io do nome di logica di procuratore; e pretendi spiegar tutto, render conto di tutto, non credere che a quanto tu vedi. Chiunque rende omaggio all’impenetrabile dominio del mistero che si stende dappertutto sotto i nostri piedi e che ad ogni istante noi tocchiamo col dito, chiunque si permette di pensare che l'universo è un oracolo e un tempio del pari che una cucina e una stalla, tu lo tratti da mistico in delirio. La tua vacca non partorisce? il tuo toro non procrea? tu stesso non sei nato, e non devi morire? Spiegami tutto ciò, o se no, delle due vie segui l'una: ritirati in casa e serba per te gl'insulsi tuoi cicalamenti, o piuttosto rinunzia alla tua follia, pentiti d'aver asserito che il regno del miracolo è passato e che il mondo di Dio s'è mutato in una vil prosa, e riconosci che tu non sei stato fino ad oggi che un dilettante, un pedante di vista torbida». Ed aggiungeva: «L'uomo che non sa stupirsi, l'uomo che non ha l'abitudine dello stupore, fosse pur presidente di innumerevoli società reali, racchiudesse pure nella testa tutta la <hi rend="italic">Meccanica celeste</hi> di Laplace, tutta la filosofia di Hegel e la sintesi di quante scoverte si son fatte in tutti i laboraborii e in tutti gli osservatorii del mondo, non è che un paio di lenti dietro le quali non sono occhi; che egli consenta a giovarsi degli occhi dei veggenti, e le sue lenti potranno a noi essere di utilità».</p>
                  <p rend="justify">Aristotele aveva detto che lo stupore è la prima parola della scienza, Carlyle voleva che fosse anche l'ultima: egli ci condanna all'ammirazione perpetua. Se Lavoisier si fosse contentato di stupirsi e di ammirare, la chimica non sarebbe nata; qui ben si vede con quanta ragione si dice di questo geniale scozzese ch'egli non procurava ai discepoli che una mezza libertà, la quale non poteva bastar loro a lungo. Si racconta che un fraticello era tanto abituato a far miracoli che il priore fu costretto a reprimere tanto zelo indiscreto, e gl'interdisse di porre più ad opera la sua virtù; il fraticello obbedì, non senza rimpianto; ma una volta, vedendo cader dall'alto d'una casa un povero conciatetti, si sentì l'anima divisa fra il desiderio di salvargli la vita e la santa obbedienza: per conciliar tutto, ordinò al malcapitato di restare sospeso a mezz'aria, finchè del caso non avesse riferito al priore che, sembra, gli permise di compiere il miracolo, a patto che non ricominciasse daccapo e che non tornasse alle solite. Se fosse dipeso dall'autore di <hi rend="italic">Sartor resartus</hi>, l'Inghilterra sarebbe rimasta sospesa per sempre fra il dogma o la scienza, fra la tradizione e il dubbio; egli non aveva ritegno a domandare al priore il permesso di compiere il miracolo, che a lui pareva rimediasse a tutto; il conciatetti si trovava per aria, e Carlyle riteneva che questa, di tutte le condizioni, fosse la più gradevole, e dal canto suo vi si adattava; ma il conciatetti non fu di tale parere, e senza aspettare che il frate ve lo autorizzasse, a costo di fiaccarsi il collo, si affrettò a toccar terra. Il misticismo è un supplizio per chi non ha temperamento mistico, e l'inglese è fra tutti i popoli quello che più difficilmente prende partito di trascorrere la vita fra cielo e terra.</p>
                  <p rend="justify">Vi sono mistici di due sorte: gli uni son semplici come colombe e infinitamente rispettabili; gli altri sono un po' più complicati, si compiacciono di oscurità studiate e non reggono alla tentazione di mescere un po' di ciarlataneria nella loro spiritualità: modello dei mistici ingenui era quel calzolaio tedesco Giacomo Böhme, del quale re Carlo primo d'Inghilterra faceva stima così grande che mandò apposta per lui a Wörlitz uno scienziato perchè lo esaminasse e lo interrogasse; Enrico Heine nota in proposito che lo scienziato se la cavò a miglior mercato del suo real padrone: perchè mentre questi perdette la testa a Whitehall sotto la bipenne di Cromwell, l'altro non perdette a Wörlitz che il senno, con l'interrogare Giacomo Böhme. Un po' prima era vissuto un altro mistico, Paracelso, ch'era molto più dotto di Böhme e un po' più ciarlatano: ha fatto vere scoperte di chimica, ha studiato il mercurio, l'arsenico e l'antimonio; ma portava un abito scarlatto e un cappello rosso, aveva inventato una panacea e un elisir di lunga vita, menava vanto di rendere immortali i discepoli, pretendeva di vivere in buona intimità con gli spiriti invisibili che animano la natura, e si gloriava di fabbricare con qualsiasi oggetto un omuncolo.</p>
                  <p rend="justify">Carlyle non aveva punto del ciarlatano, nessuno mai è stato di miglior fede di lui, e mai non ha fabbricato omuncoli; d'altra parte, era molto più istruito di Böhme, aveva letto assai, la sua mente era aperta e colta, conosceva l'età sua, le apparteneva per l'educazione, nello stesso tempo che apparteneva al passato per il modo di sentire, per i rimpianti e per i sogni; era perciò in preda alle contraddizioni, e non c'è da meravigliarsi che il suo pensiero come la sua parola spesso fossero vaghi e confusi. Era insieme liberale e autoritario, e alternamente predicava l'indipendenza e l'obbedienza; esaltava i grandi emancipatori, i distruttori d'idoli, i Luteri, i Knox, e benchè detestasse il diciottesimo secolo come il secolo della incredulità e della sottile ironia, benchè riconoscesse nella Rivoluzione Francese l'impronta e l'artiglio del diavolo, egli mai non ristette dal dichiarare che il diciottesimo secolo aveva un'opera da compiere, che i <hi rend="italic">sans-culottes</hi> stessi avevano la loro ragion d'essere e che la loro impresa era divina. Ma la democrazia non gl'ispirava punto entusiasmo, e in essa non vedeva che un regime provvisorio, una transizione verso qualche cosa di meglio; si lusingava che l'anarchia nella quale viviamo volgesse al termine, e che un dio nuovo farebbe rientrare le menti nell'obbedienza. Servire con dignità e con i sentimenti di un uomo libero, <hi rend="italic">servire liberaliter</hi>, tale era la sua divisa, e faceva affidamento sulla religione che aveva inventata, per ridurre i popoli al dovere, per regolare i loro desiderii e la loro condotta; aveva sentenziato che se Dio si rivela nelle stelle e nelle rose, ancor più chiaramente si manifesta in tutti gli uomini grandi, dei quali, fin sui tetti, ha predicato l'adorazione. «Il culto degli eroi, egli diceva, è il solo che possa resistere fra tutte le rovine di cui la tempesta rivoluzionaria ha coverto il mondo; è il solo rottame che possiamo salvare da questo immune naufragio, o piuttosto è la pietra angolare che la rivoluzione non ha rovesciata e sulla quale noi riedificheremo. La natura è divina sempre, gli eroi son sempre adorabili, questa è la religione che a noi resta».</p>
                  <p rend="justify">Quando parla degli eroi, Carlyle non è mai di sangue freddo; allora specialmente ei sale sul tripode, prorompe in impeti lirici, in osanna, dà fiato alla tromba; riduce la storia universale a un certo numero di biografie poste l'una dopo l’altra, e dichiara che si dovrebbe disperare dell'umanità se non producesse più eroi, o se riuscisse a farne a meno, o se ricusasse gli omaggi e la venerazione a quelli che già ha partoriti. Certo, egli non ha torto del tutto; gli si può concedere che quei terribili guastafeste che si chiamano uomini grandi sono per l'uman genere una merce di prima necessità, e che se si dovesse scegliere fra una società turbata dai sogni del genio e un'altra molto tranquilla nella quale ogni giorno somigliasse al precedente, nella quale tutte le teste fossero livellate, ove ciascuno godesse con delizia la libertà d'esser mediocre, la scelta del vero filantropo sarebbe fatta ben presto. «Ho veduto sulle rive dell'oceano banchi di ostriche, diceva un uomo savio, ho sentito la loro felicità, non l'ho invidiata». Gli si può anche concedere che i denigratori della fama sono di consueto gente sciocca, e che se non v’è eroe pel suo cameriere, bisogna concluderne non che gli eroi non sono eroi, ma che i camerieri sono camerieri. Hegel l'aveva detto prima di lui, e prima di lui Hegel si era fatto beffe di quei maestri di scuola i quali ammoniscono gli allievi che Alessandro e Cesare erano ambiziosi senza moralità, agitati da passioni malvagie; donde consegue che il maestro di scuola vale ben più di Cesare e di Alessandro, poichè egli è immune da ogni passione malvagia, e lo dimostra astenendosi dal conquistar l'Asia o dal vincere la battaglia di Farsalo. Hegel ancora aveva detto che Tersite, quel terribile schernitore e oltraggiatore dei re, è un modello eterno, e che se non riceve in tutti i secoli colpi di bastone, si può lasciare la cura di punirlo all'invidia che lo divora, al verme immortale che lo rode.</p>
                  <p rend="justify">Ma Hegel era un filosofo; egli non pretendeva di instaurare una religione, e non s'è dato briga di canonizzare gli uomini grandi. Dopotutto, essi sono impastati della nostra argilla, il sangue che scorre nelle loro vene è ben il nostro; nulla di sovrumano è in essi, e se preparano l'avvenire, essi son figli del loro tempo: li segnala una volontà più forte che nel comune dei mortali, una anima meglio temprata, pensieri che corrono così rapidi che trafela chi li segue, una vivacità nell'azione che sconvolge le nostre lentezze, e il possedere in misura sconosciuta al volgo la facoltà misteriosa che chiamano istinto e ch'è il sentimento del destino. La parola che il loro secolo cerca e non trova, essi la divinano e la proclamano alto, e pur adoperandosi di dare a sè la felicità, aprono un arringo nuovo alla speranza dei popoli. Ma non sono infallibili: all'idea che abbracciano danno volentieri per rivale una chimera; questa lotta della fantasia e dell'istinto, dell'utopia e della missione è il lato tragico della loro esistenza; essi procurano rivincite al buon senso dei piccoli cui avevano umiliati; dopo aver avuto ragione contro tutti, tutti hanno ragione contro di essi, e spesso finiscon male, con letizia dei camerieri, dei maestri di scuola e di Tersite. Hegel rileva che nulla di grande si fa quaggiù senza passione, che la passione è sempre egoista, che gli uomini grandi sono stati, i più, prodigiosamente individuali. «Gli uomini grandi, egli diceva, sono gli strumenti e gli ordigni di quella ragione occulta che governa il mondo; per un'astuzia divina, essa si vale delle loro passioni per compiere i propri disegni sulla umanità, e dispone perch'essi abbiano a pagare tutte le spese della instaurazione nuova».</p>
                  <p rend="justify">Non così l'intendeva Carlyle. I grandi, agli occhi suoi, non sono i figli del loro tempo, ma sono i figli del miracolo, un dono magnifico e generoso della munificenza divina; essi non sono i più grandi fra noi, ma «esseri a parte, emanati dal cuore stesso delle cose, una rappresentazione visibile del mondo invisibile, ambasciatori celesti, incaricati di un messaggio di vita e di rivelare alla terra i segreti del Silenzio eterno». Egli non concede che li accogliamo con restrizioni, bisogna accettarli per intero, quali sono, con tutte le loro dipendenze e appartenenze; questi sovrani per la grazia di Dio sono stati inviati dall'alto per essere obbediti dai popoli, e neppure ammette che sia in essi alcun poco di metallo impuro, e che cerchino la felicità propria nel mentre provvedono a quella dell'umanità: sono apostoli, han circonfusa la fronte del nimbo dei martiri; è falso che Lutero abbia qualche volta sacrificato la coscienza alle circostanze; è falso che, nel gran gioco della vita, come si esprimeva Voltaire, si cominci dall'esser gonzo e si finisca spesso con l'esser briccone, e che Cromwell fosse un entusiasta che del suo fanatismo si giovò per la grandezza propria. Se fosse vero che i vari Giove di quaggiù, <hi rend="italic">Joves humani et terrestres</hi>, avessero debolezze e magagne, non sarebbero più adorabili – e a chi erigeremo altari? Eppure, qualunque ammirazione essi c'ispirino, e checchè ne dica Carlyle, noi avremmo torto di adorarli; di veramente adorabile non v'è che la carità disinteressata in tutto; e spesso resta ignota, essa si nasconde; i santi sono cospiratori che cercano l'ombra del mistero. In verità, religione per religione, è lecito preferire il culto degli astri al culto del genio, perchè è più facile credere al disinteresse della stella del mattino che a quello d'un eroe. Si chiamino essi Cromwell o Lutero, per grandi ch'essi siano, hanno tutti commisto il calcolo all'entusiasmo e han cercato la gloria nell'opera loro; un giorno o l'altro, ognuno alla sua maniera, tutti han pronunziato la frase d'un personaggio di Shakespeare: «Il mondo è la mia ostrica, ed io l'aprirò con la spada»</p>
                  <p rend="justify">Ad onta della viva eloquenza, della parola potente e colorita, Carlyle non è riuscito a convertire i compatrioti al suo misticismo e al culto degli eroi. L'Inghilterra ufficiale è rimasta fedele alle sue formule; l'Inghilterra del pensiero s'è posta per vie ben differenti da quelle ch'egli le segnava: troppo egli è vissuto, non per la sua gloria, ma per la sua felicità. Lo rispettavano, l'ammiravano, ma non l'ascoltavano più; s'è vista sfuggire la direzione delle menti e passare in altre mani, e l'autorità sua detronizzata da poteri rivali che distruggevano senza pietà quanto egli aveva adorato. Il fascino ognor crescente che esercitavano un Darwin, un Erberto Spencer, gli cagionava pungenti angosce: era una scheggia nel vivo delle sue carni; il nuovo empirismo che essi han posto in fama, era contrario a tutte le sue tendenze, lo feriva nel profondo, ed egli ha assistito con tristezza a quel trionfo. Quella filosofia, di cui disprezzava il terra-terra e malediceva le crudezze, fa man bassa non solo sulla teosofia, sul misticismo, ma sulla metafisica, che relega nel dominio delle chimere; essa trova nell'evoluzione fatale e graduale, nel progresso insensibile, nell'eredità, nell'adattamento all'ambiente, la ragione sufficiente di ogni cosa; essa nega i profeti, fa la dissezione degli eroi, applica alle scienze morali il metodo delle scienze naturali, tutto riconduce alla pura natura, e deve pertanto durare sforzi prodigiosi col ragionamento per spiegare non solo il genio d'un uomo grande, ma un semplice atto di onestà e la più volgare delle buone azioni, nulla repugnando così alla pura natura come il lasciare al vicino il bue, l'asino, la donna, la borsa, quando gli si possano togliere senza correre alcun rischio.</p>
               </div>
               <div type="div3">
                  <head>La Rivoluzione Francese</head>
                  <epigraph>È una lotta grandiosa, perchè è un'opera divina: per la sovranità, per la Libertà, pel buon andamento, per la serenità della vita.</epigraph>
                  <epigraph>ADRIANO.</epigraph>
                  <epigraph>Giacchè, chi muterà la loro opinione? E, se le loro opinioni non mutano, che altro v'ha, fuorchè servitù di persone che gemono e fingono di ubbidire?</epigraph>
                  <epigraph>M. AURELIO ANTONINO.</epigraph>
               </div>
               <div type="div3">
                  <head>
                     <label>Libro primo</label>
                     <lb/>Morte di Luigi XV</head>
                  <div type="div4" rend="P68">
                     <head>
                        <label>Capitolo I.</label>
                        <lb/>LUIGI IL BENAMATO</head>
                     <p rend="justify">Il Presidente Hénault, osservando a proposito dei soprannomi di onore dati ai re, come sia spesso difficile non solo ricercarne l'origine, ma anche l'epoca in cui furono conferiti, prende occasione, nella sua ufficiale forbita maniera, di fare una riflessione filosofica.</p>
                     <p rend="justify">«Il soprannome di <hi rend="italic">Bien-aimé</hi> (Benamato)», egli dice, «che porta Luigi XV, non lascerà la posterità nello stesso dubbio. Mentre questo Principe, nell'anno 1744, percorreva dall'un capo all'altro il suo regno sospendendo le sue conquiste delle Fiandre per volare in aiuto dell'Alsazia, dovette far sosta a Metz preso da una malattia, che minacciò di por fine ai suoi giorni. A tal nuova tutta Parigi, in preda al terrore, parve una città presa d'assalto: le chiese echeggiavano di suppliche e di gemiti, le preghiere dei preti e del popolo erano ad ogni momento interrotte da frequenti singulti. Fu a seguito d'un interessamento così caro e tenero che ebbe origine il soprannome di <hi rend="italic">Bien-aimé</hi>, titolo più insigne di quant'altro questo gran Principe abbia mai guadagnato».<note xml:id="ftn1" place="foot" n="1"> 
                           <hi rend="italic">Abrégé chronologique de l'Histoire de France</hi> (Paris, 1775), pag 701.</note>
                     </p>
                     <p rend="justify">Così è scritto, a durevole memoria di quell'anno 1744. Intanto, altri trent'anni sono venuti e andati; questo «gran Principe» di nuovo giace infermo; ma, in quali mutate circostanze ormai! Le chiese più non echeggiano di eccessivi gemiti; Parigi è stoicamente calma; i singhiozzi non interrompono più le preghiere, che anzi non vengono neppure offerte, se si eccettuino le litanie dei preti dette o cantate a un tanto l'ora, e queste non ammettono interruzioni. Il pastore del popolo è stato trasportato dal Piccolo Trianon a casa col cuore spezzato, e adagiato nel suo letto al Castello di Versailles: il gregge lo sa e non se ne cura. Tutto al più, in quella immensa marea del cicaleccio francese che da un giorno all'altro non s'arresta e non declina che nelle brevi ore della notte, la malattia del re viene a galla di tratto in tratto, ma solo come un fatto di cronaca. Senza dubbio vi si fanno delle scommesse; alcuni ne parlano anche a voce alta nelle vie<note xml:id="ftn2" place="foot" n="2"> 
                           <hi rend="italic">Mémoires de M. le Baron Besenval</hi> (Paris, 1805), II, pag. 59-94.</note>; ma, dopo tutto, sui verdi prati e sulla città adorna di campanili il sole di maggio si leva, la sera di maggio discende, e gli uomini attendono alle loro faccende utili o inutili proprio come se un Luigi non fosse in pericolo.</p>
                     <p rend="justify">Madama Dubarry, veramente, potrebbe pregare, se sapesse farlo; anche il Duca d'Aiguillon, Maupeou e il Parlamento Maupeou; perchè costoro sui loro alti fastigi e con la Francia bardata sotto i piedi, ben sanno su qual base si reggono. Guarda bene, o d'Aiguillon, con lo stesso sguardo penetrante che lanciasti dal Mulino di St.-Cast su Quiberon e gli Inglesi invasori, tu «coperto allora, se non di gloria, almeno di farina»! La Fortuna fu sempre ritenuta incostante, e ogni cane non ha che il suo giorno.</p>
                     <p rend="justify">Abbandonato languiva il Duca d'Aiguillon alcuni anni addietro, coperto, come abbiam detto, di farina, anzi, di qualche cosa di peggio. Perchè La Chalotais, il Parlamentare bretone, lo accusò, non solo di poltroneria e di tirannia, ma anche di concussione (espilazione di danaro commessa in ufficio), accuse che fu più facile «soffocare» con i maneggi delle scale segrete, che ribattere; ma nulla può legare il pensiero e neppur la lingua degli uomini. Onde, in disastrosa ecclissi, dovè sprofondare questo pronipote del Grande Richelieu, disistimato dal mondo, disprezzato e fin dimenticato dall'energico Choiseul, l'uomo brusco e altero. Meschina prospettiva quella di sgusciare in Guascogna a rifabbricarvi castelli<note xml:id="ftn3" place="foot" n="3"> Arthur Young: <hi rend="italic">Viaggi durante gli anni</hi> 1787-88-89 (Bury St. Edmund 1792), I, pag. 44.</note>, e morirvi senza gloria, ammazzando la selvaggina! Senonchè, nell'anno 1770, un tale Dumouriez, giovane soldato reduce dalla Corsica, ebbe occasione di vedere «con dolore, a Compiègne, il vecchio Re di Francia, a piedi senza cappello, al cospetto del suo esercito, a lato d'un magnifico <hi rend="italic">phaëton,</hi> in atto di rendere omaggio alla.... Dubarry».<note xml:id="ftn4" place="foot" n="4"> 
                           <hi rend="italic">La Vie et les Mémoires du Général Dumouries</hi> (Paris, 1882), I, pag. 141.</note>
                     </p>
                     <p rend="justify">Quante cose dice tutto questo! Per ciò sopratutto potè d'Aiguilllon rimandare la riedificazione del suo castello, e riedificare prima la sua fortuna. Poichè il forte Choiseul non vide nella Dubarry altro che una cortigiana sfarzosamente abbigliata, e proseguì il suo cammino come se non ci fosse. Intollerabile cosa, sorgente di sospiri e di lagrime, di bizze e di broncio che non ebbero fine se non quando «France» (La Francia, come ella chiamava il suo regale valletto) non invocò tutto il suo coraggio per avvicinare Choiseul, e con quel «tremito del mento (<hi rend="italic">tremblement du menton</hi>)» solito in questi casi<note xml:id="ftn5" place="foot" n="5"> Besenval: <hi rend="italic">Mémoires</hi>, II, par. 21.</note>, non balbettò un congedo; congedo dell'ultimo dei suoi uomini di valore, ma pacificazione con la sua ganza. Fu così che d'Aiguillon risorse e raggiunse la massima altezza. Sorse con lui Maupeou, il distruttore dei Parlamenti, che pianta un Presidente refrattario «a Croe in Combrailles, alla sommità di rocce scoscese, luogo impraticabile, accessibile solo in lettiga», perchè mediti sui casi suoi. Similmente risorse l'Abate Terray, dissoluto finanziere, che d'una lira non pagava che i due terzi; sicchè qualche bello spirito quando, in teatro, si era stretti dalla folla, soleva esclamare: «Dov'è l'Abate Terray? Egli solo potrebbe ridurci a due terzi!» Così, questi individui (veramente con arte magica) si sono eretti il loro duomo di Daniele o duomo incantato della Dubarry; chiamiamolo un palazzo d'Armida ove abitano piacevolmente: il Cancelliere Maupeou «giuoca a mosca cieca con la Cortigiana incantatrice e galantemente le regala dei negri nani»; e il Re Cristianissimo gode in quella dimora una pace indicibile, checchè avvenga di fuori. «Il mio Cancelliere è una birba, ma io non posso farne senza».<note xml:id="ftn6" place="foot" n="6"> Dulaure:<hi rend="italic">Histoire de Paris </hi>(Paris, 1824), VII, pag. 328.</note>
                     </p>
                     <p rend="justify">Bel palazzo d'Armida, i cui abitanti vivono una vita incantevole, carezzati da una dolce musica adulatrice, circondati dagli splendori del mondo; eppure esso si mantiene meravigliosamente sospeso come a un sol capello. Se il Re Cristianissimo venisse a morire, o temesse seriamente di morire! Poichè purtroppo non dovè la bella e altera Châteauroux fuggire con le guance umide e il cuore in fiamme da quella scena della febbre a Metz, scacciata da monaci austeri? E a mala pena potè tornare quando la febbre e i monaci disparvero. Anche la Pompadour, allorchè Damiens ferì la Sovranità «leggermente sotto la quinta costola», e la nostra gita al Trianon fu interrotta fra grida e torce pazzamente agitate; anch'ella dovè far fagotto e tenersi pronta, ma non andò via, perchè non si provò essere la ferita avvelenata. Poichè Sua Maestà ha fede religiosa, crede, foss'anche in un diavolo. Ed ora che è minacciata da un terzo pericolo e chissà mai che si nasconde in esso! I Dottori fanno la faccia austera, domandano vivamente se Sua Maestà ebbe in addietro il vaiolo, e dubitano che sia un vaiolo di falso genere. Sì, Maupeou, aggrotta pure le tue sinistre sopracciglia e scruta coi tuoi maligni occhi di topo, chè il caso è ambiguo. La sola cosa certa è che l'uomo è mortale e che con la vita di quel mortale s'infrange il più meraviglioso dei talismani, e qualunque castello di Dubarry crolla fragorosamente nello spazio infinito; e voi, come suole accadere delle sotterranee Apparizioni, svanirete completamente, non lasciando di voi che un odore di zolfo!</p>
                     <p rend="justify">Costoro e tutto quello che da loro dipende possono pregare Belzebù o chi altro vorrà dar loro ascolto; ma dal resto della Francia, come s'è detto, nessuna preghiera s'eleva, o se pur qualcuna ve n'ha, vien rivolta in senso <hi rend="italic">opposto</hi>, ed è apertamente espressa nelle vie. Lo Château o l'Hôtel, ove un illuminato Filosofismo scruta tante cose, non sono fatti per la preghiera, nè le vittorie di Rossbach, le finanze di Terray o, a non dir altro, «le sessantamila <hi rend="italic">Lettres de cachets</hi>» (che sono il còmpito di Maupeou) possono indurre alla preghiera. O Hénault! Preghiere? Da una Francia colpita (per opera negromantica) da tormenti su tormenti, giacente ora con vergogna e dolore col piede d'una cortigiana sul collo, quale preghiera può venire? Quegli spettri languidi, che erano colpiti dalla fame per tutte le vie e i viottoli dell'esistenza francese, vorranno essi pregare? O i tristi milioni di coloro che, nelle fabbriche, nei solchi dei campi sono legati alla ruota del lavoro come cavalli che macinano imbavagliati e stretti alla cavezza, più docili perchè fatti ciechi? O quelli che giacciono all'ospedale di Bicêtre, «otto in un sol letto», aspettando il giorno della liberazione? Offuscate sono le menti di costoro, tristi e stagnanti i loro cuori: da essi il gran sovrano non è conosciuto che come il grande incettatore del pane. Se odono della sua malattia, risponderanno con un triste <hi rend="italic">Tant pis pour lui</hi>, oppure domanderanno: morrà egli? Sì; morrà egli? Ormai questo è per tutta la Francia il gran quesito e la speranza; è solo per ciò che la malattia del Re desta ancora qualche interesse.</p>
                  </div>
                  <div type="div4">
                     <head>
                        <label>Capitolo II.</label>
                        <lb/>IDEALI REALIZZATI</head>
                     <p rend="justify">Una Francia così mutata noi abbiamo, un così mutato Luigi. Un vero mutamento, più grande che tu non veda! All'occhio della storia, nella camera di Luigi infermo, sono ora visibili molte cose che sfuggivano ai cortigiani ivi presenti; perchè ben si dice che «ogni oggetto ha in sè una quantità inesauribile di significati e l'occhio scorge in esso solo ciò che è capace di vedere». Per Newton e pel suo cane <hi rend="italic">Diamante</hi> quali differenti universi! Eppure la riflessione della retina ottica di entrambi era presso che eguale! Si soffermi il lettore in questa camera di Luigi ammalato e cerchi di guardare anche cogli occhi della mente.</p>
                     <p rend="justify">Fuvvi un tempo in cui gli uomini a guisa delle api potevano (per così dire) <hi rend="italic">farsi</hi> un re d'uno di loro: lo nutrivano, lo decoravano convenevolmente, conforme al suo grado e, quel che è più, l'obbedivamo lealmente una volta fatto. L'uomo così nutrito e decorato, d'ora innanzi chiamato regale, ha infatti il comando, e si dice, e forse anche si pensa che egli «prosegua, per esempio, le sue conquiste nelle Fiandre», quando lo si trasporta colà come un bagaglio, e un bagaglio punto leggero, che ingombra miglia e miglia di via. Poichè egli ha con sè la sua impudica Châteauroux con le sue scatole e i suoi belletti, di maniera che ad ogni sosta bisogna aggiungere una nuova galleria di legno ai loro alloggi. Lo accompagnano, non solo il suo esercito di cuochi (<hi rend="italic">Maison-Bouche</hi>) e il servidorame numerosissimo (<hi rend="italic">Valetaille</hi>) senza fine, ma anche la sua compagnia di attori con relativo scenario di cartone, e saette, e timballi, e violini, e vestiario scenico, e dispense portatili; tutta roba ammucchiata, fra un continuo mercatare e litigare, in vagoni, carri, calessi, bastevoli a conquistare, non le Fiandre, ma la pazienza del mondo. Con un tal diluvio di oggetti pesanti e rumorosi egli muove stentatamente al proseguimento delle sue conquiste nelle Fiandre. Meraviglioso spettacolo! Pure così si faceva e così si è continuato a fare: a qualche solitario pensatore potrebbe parere strano, ma anche a lui parrà inevitabile, non contro natura.</p>
                     <p rend="justify">Perchè il nostro mondo è proprio fatto d'argilla, e l'uomo è la più plastica delle creature: un mondo che non si può fissare, non si può analizzare, qualche cosa d'incommensurabile, che è un fuor di noi, col quale noi lavoriamo, in mezzo al quale viviamo adattandolo miracolosamente al nostro essere miracoloso e chiamandolo Mondo. Ma, se le stesse rocce, gli stessi fiumi, come la metafisica insegna, sono <hi rend="italic">fatti</hi>, nello stretto significato della parola, dai nostri Sensi Esterni, con tanta più ragione dovrà dirsi che tutti i fenomeni di genere spirituale, come Dignità, Autorità, Sacro e Profano sieno <hi rend="italic">fatti</hi> dal nostro Senso Interno; questo senso interno non è poi costante come quello esterno, ma soggetto a divenire ed a mutare. Non raccoglie il Negro africano bastoni ed abiti vecchi (roba frusta e portata per es. da Monmouth Street) e dopo averne fatta la scelta, abilmente li riunisce e si fabbrica un Eidolon (idolo o <hi rend="italic">oggetto visibile</hi>), che chiama <hi rend="italic">Mumbo-Jumbo</hi>, e gli rivolge d'ora innanzi, non senza speranza, la sua preghiera, guardandolo con occhi terrorizzati? Il bianco Europeo si burla di lui, senza considerare che al suo paese può ben accadergli di comportarsi poco più saviamente.</p>
                     <p rend="justify">Così avveniva, abbiam detto, in quelle conquiste delle Fiandre trent'anni addietro, ma non è più così adesso. Purtroppo non è il solo Luigi che giace ammalato: non è il solo Re, ma la Monarchia di Francia, che dopo un lungo seguito di vicende, è anch'essa sul punto d'infrangersi. Il mondo è tanto cambiato: ciò che pareva pieno di vita s'è affievolito nella decrepitezza, tante cose che non esistevano cominciano ad esistere! Che sono mai questi suoni dall'apparenza sinistra, nuovi nel nostro secolo, che l'Atlantico reca all'udito semispento di Luigi, Re per grazia di Dio? Il porto di Boston è nero d'una quantità inattesa di tè, in Pensilvania si riunisce un congresso e fra breve sul Colle di Bunker la <hi rend="italic">Democrazia</hi>, con ripetute scariche di schioppettate, annunzierà la sua nascita, seminando la morte, e sotto la sua bandiera stellata, al suono del Yankee-doodle-doo, avvilupperà il mondo intero come un nembo.</p>
                     <p>Muoiono i Sovrani e le Sovranità, come tutto muore e passa nel Tempo, e «il Tempo non è che un fantasma che s'atteggia a realtà»! I Re Merovingi dalla lunga chioma fluente, che s'aggiravano lentamente per le vie di Parigi sui loro carri tirati da giovenchi, lentamente sono scomparsi nell'Eternità. Carlomagno dorme ad Aquisgrana sepolto col suo scettro; e solo la Favola aspetta che si ridesti. Che sono divenuti ormai lo sguardo fiero e la voce imperiosa di Carlo Martello e di Pipino dalle <hi rend="italic">Gambe Storte</hi>? Rollo e i suoi vellosi uomini del Nord non occupano più la Senna coi loro bastimenti, ma hanno salpato per un più lungo viaggio. La capigliatura di Testa di Stoppa (<hi rend="italic">Tête d'étoupe</hi>) non ha più bisogno del pettine; Tagliaferro (<hi rend="italic">Taillefer</hi>) non può più tagliare un ragnatelo; l'aspra Fredegonda, l'aspra Brunhilda hanno ormai troncate le loro ardenti contese e giacciono silenti nella calma gelida succeduta agli ardori frenetici. Nè più si vede dalla nera Torre di Nesle precipitar giù nelle tenebre il galante rinchiuso in un sacco, condannato a perire nelle acque della Senna; perchè la Dama di Nesle non cura più le galanterie mondane, nè ha più da nascondere al mondo lo scandalo: la Dama di Nesle anch'ella s'è dileguata nella Notte. Essi son tutti passati, andati giù giù col tumulto che suscitarono, e lo scalpiccio e la ressa delle generazioni che di continuo si rinnovellano passa su di loro, chè non odono mai più nulla di nulla.</p>
                     <p rend="justify">Eppure, non si è forse realizzato qualche cosa? Considerate, a non dir altro, questi solidi edifizî di pietra e quel che contengono. La città fangosa dei <hi rend="italic">Rivieraschi</hi> (<hi rend="italic">Lutetia Parisiorum</hi> o <hi rend="italic">Barisiorum</hi>), ora ben lastricata, s'è estesa su tutta le isole della Senna e in lungo e in largo su ogni sponda, ed è divenuta città di Parigi con la pretesa d'essere «l'Atene dell'Europa» e magari la «Capitale dell'Universo». Antiche torri di pietra si librano maestose nell'aere, rese orride da mille anni di esistenza. Vi sono i templi in cui è una Fede (o la memoria di una Fede); i Palagi e uno Stato e una Legge. Tu vedi il fumo che s'innalza com'alito inestinguibile di qualche cosa vivente. Mille martelli del lavoro battono l'incudine, mentre un altro prodigioso lavoro si compie silenziosamente; non dalla mano, ma dal pensiero. Abili lavoratori hanno in ogni mestiere, col talento e con la destrezza della mano, asserviti i Quattro Elementi, rendendoli loro ministri; hanno aggiogati i venti ai loro Carri marini, le Stelle sono divenute il loro Cronometro nautico; hanno scritta e formata una <hi rend="italic">Bibliothèque du Roi</hi>, fra i cui libri v'è il Libro Ebreo! Qual meravigliosa razza di creature! Ecco quel ch'è stato realizzato, e quanta abilità v'è in tutto questo: non chiamiamo dunque il Tempo Passato, con tutte le sue miserie confuse, un tempo perduto.</p>
                     <p rend="justify">Osserva, ad ogni modo, come, di tutti gli acquisti e i beni terrestri dell'uomo, i più nobili siano i suoi simboli, divini o dall'apparenza divina, sotto la cui guida egli si avanza e combatte, con vittoriosa sicurezza, in questa battaglia della vita; quei simboli noi possiamo chiamarli i suoi Ideali realizzati. Dei quali Ideali realizzati, omettendo gli altri, considera solo questi due: la Chiesa o la sua Guida spirituale; la Sovranità, o la sua Guida temporale. La Chiesa: quale parola più ricca di Golconda e dei tesori del mondo! Nel cuore delle più remote montagne s'eleva la piccola Chiesa, i morti riposano intorno ad essa, sotto le bianche lapidi, «nella speranza d'una risurrezione felice»: tu hai il cuore insensibile, o lettore, se mai, in nessun momento della tua vita, come, per esempio, in una triste mezzanotte quando questa Chiesa s'erge immagine spettrale nel cielo e l'Essere è come inghiottito dalle Tenebre, non ti ha parlato quell'indicibile linguaggio che penetra nel più profondo dell'anima. Fu forte chi ebbe una Chiesa, quella a cui noi possiamo dare questo nome; per essa l'uomo si mantenne «benchè nel centro dell'Infinito, al confluire dell'Eternità», umano verso Dio e l'uomo; l'Universo incerto, senza sponda è divenuto per lui una stabile dimora, un'abitazione conosciuta. Tale virtù era nella Credenza, in queste parole ben profferite: <hi rend="italic">io credo</hi>. A buon diritto gli uomini rendevano onore al loro <hi rend="italic">Credo</hi>, innalzavano in suo omaggio magnifici Templi, costituivano reverenti gerarchie, dedicavano ad esso la decima parte delle loro sostanze; valeva la pena di vivere e morire per esso.</p>
                     <p rend="justify">Nè fu men degno di considerazione quel momento in cui uomini selvaggi in armi elevarono per la prima volta sul trono formato di scudi il più Forte di loro, e, fra lo strepito delle armi e i battiti del cuore, solennemente dissero: Sii riconosciuto il più Forte! Quest'uomo riconosciuto il più forte (ben detto King, Re, <hi rend="italic">Kön-ning</hi>, Canning o uomo abile) era il simbolo che li illuminava, significativo dei destini del mondo! Un simbolo di vera guida ch'era ricambiato di un'amorevole obbedienza, primo bisogno dell'uomo quando lo conobbe. Un simbolo che poteva ben dirsi sacro; e non v'è infatti qualche cosa di indistruttibilmente sacro nell'omaggio che rendiamo a chi ci è superiore? Ciò posto, era naturale che si dicesse esservi un diritto divino in Colui che era riconosciuto il più forte, come potrebbe esservi infatti nel più forte anche non riconosciuto, <hi rend="italic">chi</hi> lo fece forte. Fu così che nel mezzo di confusioni e indicibili incongruenze (poichè ogni crescenza è confusa), ebbe origine la Regalità e con essa la Fedeltà che la circonda, e crebbe misteriosa, soggiogando e assimilando tutto (poichè era in essa un principio di vita), finchè fu grande come un mondo e divenne uno dei principali Fatti della nostra esistenza moderna. Tale un Fatto che potè far rispondere, per esempio, da Luigi XIV, alle lagnanze di un Magistrato, col suo: «<hi rend="italic">L'Etat c'est moi</hi>» (Lo Stato? Sono io lo Stato); parole che furono ascoltate silenziosamente e a fronte china. A tale si era giunti un po' per opera del caso, un po' per avvedutezza; per opera d'un Luigi XI dalla Vergine di piombo al cappello e sotto i piedi le ruote della tortura e le <hi rend="italic">oubliettes</hi> coniche (mangia uomini), e d'un Enrico IV con le sue profezie di millennio sociale, «quando ogni contadino avrebbe il suo pollo in pentola»; ma sopratutto per l'azione feconda di questa tanto produttiva Esistenza (detta del Bene e del Male) nella sua applicazione alla Regalità. Meraviglioso fenomeno! A questo proposito non è giusto ripetere che nell'immensa massa di Male che, come flutto, si accavalca e si gonfia, è alcunchè di Bene che, costretto nel suo seno, lavora e si svolge tendendo verso la liberazione e il trionfo?</p>
                     <p rend="justify">Come tali Ideali si realizzino e crescano, uscendo mirabilmente dal viluppo del caos incongruo e fluttuante dell'ora presente, è quanto la storia, se pur qualche cosa insegna, deve insegnarci. Come essi crescono, e dopo un lungo e tempestoso sviluppo fioriscono in tutto il loro rigoglio; indi, con rapidità (chè breve è la vita del fiore) appassiscono consumandosi tristemente, fin che si riducono in polvere o volano via, dileguandosi turbinosamente o in silenzio. È tanto breve la vita del fiore, e in ispecie quella del fiore del cactus centenario, che, dopo essersi fatto attendere per un secolo, non brilla che per qualche ora! Così, dal giorno in cui il feroce Clodoveo, nel Campo di Marte, al cospetto di tutto il suo esercito, spaccò la testa di quel rozzo Franco con un colpo d'ascia d'arme, accompagnando l'atto con le parole: «Fu così che tu rompesti il vaso (di S. Remigio e mio) a Soissons», fino a Luigi il Grande e al suo famoso motto <hi rend="italic">L'Etat c'est moi</hi>, contiamo circa dodici secoli, ed ora il più prossimo dei Luigi è morente, e chissà quante cose muoiono con lui! Eppure, se il Cattolicismo collegato al Feudalismo o contro di esso (ma non contro la Natura e i suoi doni) dette a noi Inglesi uno Shakespeare e un'êra Shakespeariana, fiore del Cattolicismo, non fu che all'epoca in cui il Cattolicismo medesimo potè essere abolito in questo paese, almeno in quanto la Legge potè abolirlo.</p>
                     <p rend="justify">Ma che diremo di quelle età decadenti in cui nessun Ideale cresce o fiorisce? Di quei periodi in cui la Credenza e la Fedeltà sono scomparse nel passato e non ne è rimasta che l'affettazione e una falsa eco; quando ogni solennità è ridotta a una Mostra spettacolosa e la Fede nelle persone autorevoli è divenuta Imbecillità o Machiavellismo? La Storia del mondo purtroppo non può occuparsi di siffatti periodi, che vengono ristretti a poco a poco fin che sono soppressi addirittura dagli Annali del Genere Umano, rinnegati come degeneri, quali realmente sono. Disgraziate epoche, in cui è più che mai doloroso venire al mondo: nascere per apprendere con la forza dell'esempio e della tradizione, che l'Universo di Dio è invece di Belial ed è una Menzogna; che il «Ciarlatanismo Supremo» è il gerarca degli uomini! E non vediamo purtroppo intere generazioni (due e qualche volta anche tre di seguito) che sotto l'impeto d'un così deplorevole dogma di fede vivono, se pur possiamo chiamar vita un'esistenza di tal genere, e poi scompaiono senza speranza di resurrezione?</p>
                     <p rend="justify">Fu proprio in una di queste epoche di decadenza, o a un dipresso, che nacque il nostro povero Luigi, il quale, dato che la Monarchia di Francia, per necessità di Natura non poteva aver lunga vita, fu l'uomo più atto ad accelerare l'opera della Natura. In Francia il fiore della Regalità aveva avuto, come quello del cactus, uno sviluppo meraviglioso. Al tempo del fatto di Metz era ancora rigoglioso, ancora adorno di tutti i suoi petali, benchè offuscato dalla Reggenza degli Orléans e da <hi rend="italic">Roués</hi> Ministri e Cardinali; ma ora, nell'anno 1774, lo vediamo spogliarsi e perdere ogni vigore.</p>
                     <p rend="justify">Quale aspetto disastroso assume omai il Potere Regio insieme a tutti gli altri «Ideali realizzati»! La Chiesa, che sette secoli addietro, all'apogeo della sua potenza, potè costringere un Imperatore ad attendere per tre giorni, a piedi nudi, sulla neve, e in saio di penitenza, assisteva già da secoli alla sua lenta rovina ed era ridotta, dimenticando gli antichi propositi e le inimicizie, a collegarsi con la Regalità, nella speranza che questa più giovane forza potesse essere un sostegno alla sua decrepitezza; così d'ora innanzi si sosterranno o cadranno insieme. La Sorbonne ha sede ancora nella sua vecchia magione; ma, purtroppo, non fa che biascicare in un gergo senile: non è la guida della coscienza degli uomini; non è più la Sorbonne; è l'<hi rend="italic">Encyclopédie</hi>, la <hi rend="italic">Philosophie</hi>; tutta un'accozzaglia di scrittori da strapazzo, Cantori profani, Romanzieri, Commedianti, Disputanti e Libellisti, che ora forma la Guida spirituale del mondo. Anche la Guida pratica del mondo s'è perduta o è del pari caduta nelle mani d'una tal miscellanea. Chi resta più da guidare a colui che si chiama Re, Uomo Valoroso, <hi rend="italic">Roi</hi> o Direttore? A lui non resta che il comando dei suoi cacciatori a piedi ed a cavallo; di guisa che quando non gli accade di recarsi a caccia, giustamente si dice: <hi rend="italic">Le Roi ne fera rien</hi> (oggi sua Maestà non farà nulla). Così egli vive, così langue in una vita inoperosa, che conserva sol perchè niuno ha ancora portato la mano su di lui.</p>
                     <p rend="justify">I nobili hanno del pari quasi cessato dal guidare, come bene o male facevano, ed ora, al pari del loro Signore, son quasi ridotti a far da figure ornamentali; nè più intraprendono quelle lotte sanguinose fra loro o contro il loro Re, da lungo tempo andate in disuso. I lavoratori, coll'aiuto e l'incoraggiamento del Re, hanno da tempo protette di mura le città, ove esercitano i loro mestieri, non permettendo a niun Barone Ladro di <hi rend="italic">sfruttarli</hi> 
                        <hi rend="italic">con la prepotenza</hi>, e serbano la forca per impedirlo. Fin dall'epoca della <hi rend="italic">Fronda</hi> il Nobile ha mutata la sua spada di combattimento in uno spadino di Corte e fedelmente accompagna il suo Re, qual ministro e satellite, e divide con lui il bottino, non più acquistato colla violenza e col sangue, ma frutto della scaltrezza e dell'intrigo. Sono questi gli uomini che si dicono il sostegno del trono: strane <hi rend="italic">cariatidi</hi> di cartone dorato in quello strano edificio! I loro privilegi, del resto, vanno sempre più restringendosi. Quella legge, per esempio, che autorizzava il signore, di ritorno dalla caccia, ad uccidere due, non più di due suoi servi, per ristorarsi i piedi nel loro sangue caldo e nelle viscere loro, è completamente fuori uso; anzi non vi si crede più e quantunque il Deputato Lapoule si ostini a crederla vera e a domandarne l'abrogazione, noi non possiamo ammetterne l'esistenza<note xml:id="ftn7" place="foot" n="7"> 
                           <hi rend="italic">Histoire de la Révolution Française</hi>, par «Deux Amis de la Liberté» (Paris. 1792), II, pag. 212.</note>. Nessun Charolois, per quanto amatore del tiro, ha mai pensato in questi ultimi cinquant'anni a tirare contro i terrazzieri e i piombieri su pei tetti, pel gusto di vederli precipitare al suolo<note xml:id="ftn8" place="foot" n="8"> Lacretelle: <hi rend="italic">Histoire de France pendant le 18.me siècle</hi> (Paris, 1819) I, pag. 271.</note>; e s'è piuttosto appagato delle pernici e dei galli di montagna. La Nobiltà non ha ormai altro còmpito, altre attribuzioni tranne che vestire con grazia e mangiare lautamente; quanto poi alla dissolutezza, alla depravazione, non hanno riscontro che nei tempi di Tiberio e di Commodo. Nondimeno perdura ancora in qualche modo il sentimento che faceva dire alla Maréchale: «Siate certo, signore, Dio ci penserà due volte prima di dannare un uomo di tal qualità»<note xml:id="ftn9" place="foot" n="9"> Dulaure, VII, pag. 261.</note>. Pure, questa gente vissuta nei tempi antichi doveva certamente avere delle buone qualità e dei costumi, o altrimenti non avrebbe avuto ragion d'essere. Anzi, una virtù è ancora tenuta in pregio (perchè l'uomo mortale non può vivere senza una coscienza): la virtù di battersi, senza esitare, in duello.</p>
                     <p rend="justify">A tale son ridotti i pastori del popolo: che n'è dunque del gregge? Naturalmente le condizioni del gregge vanno di male in peggio; nessuna cura gli è più prodigata e non si fa che tosarlo. Esso è chiamato a compiere lavoro per lo Stato, a pagare le imposte allo Stato; è tenuto ad ingrassare coi suoi corpi i campi di battaglia (cui si dà il nome di «letti d'onore») per una causa che non lo riguarda; il suo braccio e l'opera sua sono di tutti fuorchè suoi, perchè esso non possiede nulla o quasi nulla. Ignoranti, sconfortati, mal nutriti e condannati a penare inerti in una fitta oscurità, nel più squallido abbandono e senza via d'uscita: tale è la sorte di milioni d'uomini; tale è questo <hi rend="italic">peuple taillable et corvéable à merci et miséricorde</hi>. In Bretagna la popolazione si rivoltò al primo introdursi dell'orologio a pendolo, credendo che avesse qualche relazione con la <hi rend="italic">Gabella.</hi> Parigi ha bisogno d'esser purgata periodicamente dalla Polizia perchè quell'orda di mendicanti affamati che l'invade sia mandata di tratto in tratto a vagare un po' di tempo pel mondo. «Durante uno di questi periodici spazzamenti – dice Lacretelle – nel maggio del 1750, la polizia s'era arbitrata a metter le mani addosso anche a figliuoli di persone rispettabili, nella speranza di estorcere ai parenti una taglia pel loro ricatto. Le madri allora occupano le pubbliche piazze gridando disperatamente, la folla si accumula, si eccita, molte donne corrono all'impazzata, esagerando il pericolo; una favola orrenda, assurda, sorge presto in mezzo al popolo: si dice che i dottori abbiano ordinato ad un gran personaggio dei bagni di giovane sangue umano per rinvigorire il suo sangue rovinato dalla dissolutezza». Lacretelle aggiunge poi con la massima freddezza: «Alcuni dei rivoltosi furono impiccati nei giorni seguenti». E la polizia continuò l'opera sua<note xml:id="ftn10" place="foot" n="10"> Lacretelle, III, pag 175.</note>. O voi poveri disgraziati e nudi! Il vostro grido inarticolato s'eleva fino al Cielo, come quello d'un animale senza favella nello spasimo della tortura, un grido che parte dal punto più profondo del dolore e dell'avvilimento. E il cielo azzurro, come una volta cristallina inanimata, non farà altro che ripercuoterne l'eco di rimando? Risponderà a voi non altrimenti che con «l'impiccagione dei giorni seguenti»? No, non sarà così per sempre! Il Cielo vi ascolta; e la risposta dovrà pur venire nell'orrore d'una fitta oscurità, con una scossa che farà tremare il mondo; allora tutte le nazioni dovranno bere alla coppa del terrore.</p>
                     <p rend="justify">Osservate intanto come dai frantumi e dalla polvere di questa decadenza universale nuove forze si sviluppano, conformi ai nuovi tempi, ai nuovi destini. A lato della vecchia Nobiltà, originariamente composta di guerrieri, sorge un'altra Nobiltà riconosciuta: quella dei Curiali, di cui questo è il giorno di festa e di battaglia. Vien poi la Nobiltà del Commercio, non riconosciuta, ma non meno potente, che procede con le tasche ricolme d'oro; e da ultimo, più di tutte potente, per quanto meno riconosciuta, la Nobiltà della letteratura, che non ha spada al fianco, non oro nella borsa, ma possiede «la grande, la taumaturgica facoltà del Pensiero» nella sua testa. È sorto il Filosofismo francese: che larghezza di significato non ha mai questa semplice parola! È in essa che si riscontra il vero sintomo cardinale della malattia che cresce e si espande. Scomparsa la Fede, è subentrato lo Scetticismo; il Male abbonda e s'accumula, e l'uomo non ha più la Fede per combatterlo, per correggerlo, per emendarlo, e per emendare sè stesso bisogna che, fatalmente, cresca, cresca sempre più. Un languore profondo e vacuo invade la classe alta; il bisogno e l'avvilimento toccano sempre al Povero. Certa cosa è la miseria universale; e che cos'altro v'è di certo? Che non si può credere ad una Menzogna! Il Filosofismo non sa che questo; l'altro suo dogma principale è che in materia spirituale, soprannaturale, nessuna Credenza è possibile. Disgraziati! E non pensate che la contraddizione d'una Menzogna è anch'essa una specie di Fede? Ma, spazzate via la Menzogna e la sua Contraddizione, che cosa rimarrà? Rimarranno i cinque sensi non sazî, e un sesto, insaziabile, il senso della Vanità; rimarrà tutta intera la <hi rend="italic">demoniaca</hi> natura dell'uomo, che, libera d'ogni regola e d'ogni freno, governerà con veemenza cieca e selvaggia se anche fornita di tutti gli arnesi e di tutte le armi della civiltà: uno spettacolo nuovo nella Storia.</p>
                     <p rend="justify">In questa Francia, che, come una polveriera in cui un fuoco semispento, e inestinguibile ormai, fumiga e cova tutt'intorno sotto la cenere; in questa Francia, Luigi XV viene a morire. Dal Pompadourismo e dal Dubarrismo il suo Fleur de lis è stato vergognosamente calpestato su tutte le terre e in tutti i mari; la Povertà invade anche il Regio Tesoro; nè l'appalto delle imposte ha più niente da spremere; da venticinque anni perdura una lite col Parlamento; la Miseria, la Disonestà, lo Scetticismo regnano sovrani, e i Saccenti dal cervello riscaldato fanno da medici dello Stato; l'ora è solenne.</p>
                     <p rend="justify">Tutto questo può vedere l'occhio della storia nella camera di Luigi ammalato, mentre i suoi Cortigiani nulla scorgevano. A Natale si sono compiuti venti anni da quando Lord Chesterfield, riassumendo tutto ciò che aveva osservato in questa stessa Francia, scriveva e mandava per posta le seguenti parole che sono divenute memorabili: «In breve, tutti i sintomi che precedono i grandi Mutamenti di governo e le Rivoluzioni, da me riscontrati nella Storia, esistono ora in Francia e crescono di giorno in giorno»<note xml:id="ftn11" place="foot" n="11"> Lettere di Chesterfield, 25 dicembre 1753.</note>.</p>
                  </div>
                  <div type="div4">
                     <head>
                        <label>Capitolo III.</label>
                        <lb/>IL VIATICO</head>
                     <p rend="justify">Intanto, pel momento, il grande quesito pei Governatori della Francia è se si debba o no somministrare l'estrema unzione (a Luigi, s'intende bene, non alla Francia).</p>
                     <p rend="justify">La questione è seria, giacchè a volerla somministrare, al solo parlarne, non dovrebbe l'Ammaliatrice Dubarry sparire immantinenti, con poca speranza di più tornare, anche se mai Luigi guarisse? Con lei sparirebbero il Duca d'Aiguillon e Compagnia, e tutto intero il Palazzo d'Armida, come fu detto, verrebbe ingoiato dal Caos, non restando altro che un odore di zolfo. Ma, d'altra parte, che direbbero i Delfinisti e gli Choiseulisti? E che direbbe lo stesso martire reale, se si aggravasse mortalmente, senza perdere la coscienza? Per ora egli bacia ancora la mano alla Dubarry, come possiamo osservare dall'anticamera, ma in seguito? I dottori possono pur comporre i loro bollettini a seconda degli ordini ricevuti; ma, in effetto, trattasi di «vaiolo confluente»; e anzi si vocifera che anche la figliuola del portiere, giovane e piena di vita, sia stata attaccata dal morbo. Quanto poi al suo viatico, Luigi XV non è uomo da pigliar la cosa alla leggera e, infatti, non soleva egli catechizzare le sue figliuole nel <hi rend="italic">Parc-aux-cerfs</hi> e pregare con loro perchè mantenessero intatta la loro ortodossia?<note xml:id="ftn12" place="foot" n="12"> Dulaure, VIII, pag. 217; Besenval, ecc.</note> Il fatto è strano, ma non senza esempî, poichè non v'è animale strano quanto l'uomo.</p>
                     <p rend="justify">Per ora, veramente, a tutto si porrebbe riparo se l'Arcivescovo Beaumont si lasciasse persuadere a chiudere un occhio! E, purtroppo, Beaumont lo farebbe volentieri; giacchè, parrà inverosimile, ma pure tanto la Chiesa che le future speranze dei Gesuiti si attaccano al grembiule di questa donna innominabile. Ma, e «la forza della pubblica opinione»? Un Cristofaro di Beaumont, dopo aver dedicata l'intera sua vita alla persecuzione degl'isterici Giansenisti e degli increduli Non-confessori, pigliandosela magari coi loro cadaveri in mancanza d'altro, potrebbe aprire la porta del Cielo e dare l'assoluzione col <hi rend="italic">corpus delicti </hi>sotto il naso? Il nostro Grande Elemosiniere Roche-Aymont, per conto suo, non vorrà di certo mercanteggiare sui giri di chiave, verso un peccatore Regale; ma vi sono altri Ecclesiastici, come un imbecille di un Abate Moudon, Confessore del Re; e dopo tutto il Fanatismo e la Decenza non sono ancora estinti. Ciò posto, che resta dunque a fare? Ben guardare le porte, modificare il Bollettino medico, e quel ch'è più, sperare, come sempre, nel tempo e negli eventi.</p>
                     <p rend="justify">Le porte sono accuratamente sorvegliate e nessuno che non sia ben veduto può entrarvi. In vero, pochi desiderano d'introdursi, perchè la infezione putrida penetra sino all'Œil-de-Bœuf al punto che «più di cinquanta sono i colpiti, e dieci ne muoiono». Soltanto le Principesse vegliano al ributtante capezzale dell'infermo, sotto l'impulso della pietà filiale. Le tre Principesse, <hi rend="italic">Graille, Chiffe, Coche</hi> (Cencio, Avanzo, Maiale, come egli soleva chiamarle), vegliano assidue in quel luogo donde tutti sono fuggiti. La quarta Principessa, forse <hi rend="italic">Loque</hi> (Straccio), è già in Convento e non può che offrire le sue orazioni. Tanto la povera <hi rend="italic">Graille</hi> che le sue sorelle non hanno mai conosciuto un padre; dura condizione imposta dalla Grandezza. Appena era loro dato di vederlo al <hi rend="italic">Débotter</hi> (cioè quando Sua Maestà si toglieva gli stivali); allora soltanto esse tiravano fuori i loro «enormi guardinfanti, si avvolgevano intorno alla vita i lunghi strascichi, e indossati in fretta dei mantelli di taffetà nero, alti fino al mento», si recavano regolarmente in gran gala, «ogni sera alle sei», a ricevere il bacio reale sulla fronte; poi maestosamente uscivano per tornare al ricamo, ai pettegolezzi, alle preghiere e all'ozio. Se Sua Maestà veniva qualche mattino a trangugiare in fretta con loro il caffè di sua confezione, in tanto che i cani venivano sguinzagliati per la caccia, s'aveva in conto di una grazia del Cielo!<note xml:id="ftn13" place="foot" n="13"> Campan, I, II, pag. 36.</note> Povere vecchie sfiorite! Nelle scosse selvagge che ancora aspetta la vostra fragile esistenze, prima d'essere schiacciata, infranta; mentre fuggirete attraversando paesi nemici e mari tempestosi, sul punto d'esser prese dai Turchi; quando nel terremoto dei Sanculotti più non distinguerete la vostra mano destra dalla sinistra, sia almeno in voi la memoria di quest'atto gentile d'amore! Anche a noi sembra un pallido raggio di sole nel deserto triste e lamentevole, ove difficilmente ne scorgiamo altri.</p>
                     <p rend="justify">Frattanto, che potrà fare un Cortigiano prudente e imparziale? In circostanze così delicate, in cui non è soltanto questione di vita e di morte, ma anche di sacramento o non sacramento, il più abile può sbagliare. Pochi sono fortunati come il Duca d'Orléans e il Principe di Condé, che premunitisi di sali volatili sorvegliano l'anticamera del Re e nello stesso tempo mandano i loro bravi figliuoli (il Duca di Chartres, che sarà Egalité, e il Duca di Bourbon che diverrà poi Condé e famoso fra gl'Imbecilli) a servire il Delfino. Da costoro e pochi altri la risoluzione è presa: <hi rend="italic">jacta est alea</hi>. Quando l'Arcivescovo di Beaumont, trattovi alfine dalla pubblica opinione, è sul punto di penetrare nella camera dell'ammalato, il vecchio Richelieu lo tira pel rocchetto in luogo appartato, e mostrandogli la sua vecchia faccia di mastino avvizzita dai vizi, con una veemenza apparentemente untuosa gl'impone «di non uccidere il Re con una Proposizione teologica»; e dal visibile cambiamento di colore di Beaumont, si desume che lo abbia vinto. Al Duca di Fronsac, figlio di Richelieu, resta a compier l'opera di suo padre, minacciando il Curé de Versailles «di gettarlo dalla finestra» non appena questi si provi a bisbigliare qualche cosa intorno ai sacramenti.</p>
                     <p rend="justify">Fortunati costoro, noi diciamo; ma che dire degli altri che pencolano incerti fra due opinioni, in una posizione critica? Chi volesse vedere a che punto è ora arrivato il Cattolicismo, e altro ancora, e come i simboli più sacri altro non sono divenuti che dadi per il giuoco dei più abbietti, non avrebbe che da leggere le narrazioni di Besenval, di Soulavie e d'altri Cronisti di Corte del tempo. Egli vedrà la Via Lattea di Versailles divisa e sparpagliata, aggruppata in Costellazioni sempre nuove e sempre soggette a mutare. Vedrà il tentennar del capo, e gli sguardi significativi e i capannelli di molti; le nobili vedove in abiti serici che rivolgono con mistero sorrisi a questa Costellazione, sospiri e quell'altra; in molti cuori il timore, la speranza, la disperazione. Vedrà la Ombra pallida e sogghignante della Morte, introdotta cerimoniosamente da un'altra ombra al pari sogghignante, quella dell'Etichetta; a quando a quando udrà il mormorio dell'Organo della Cappella, vera preghiera meccanica, che par che dica con un riso satanico: <hi rend="italic">Vanità delle vanità, tutto è vanità!</hi>
                     </p>
                  </div>
                  <div type="div4">
                     <head>
                        <label>Capitolo IV</label>
                        <lb/>LUIGI L'INDIMENTICABILE</head>
                     <p rend="justify">Povero Luigi! Tutto ciò si riduce ad una vuota fantasmagoria per coloro che, come mimi, si camuffano ed emettono falsi suoni per mercede, ma per te è d'una serietà orrenda.</p>
                     <p rend="justify">La morte, detta dagli antichi tempi la Regina del Terrore, è spaventevole per tutti gli uomini. Questo nostro corpo, questo piccolo e serrato albergo d'una vita umana, in cui dimoriamo dolenti come in una casa, passa attraverso tenebrose agonie in un Ignoto di Separazione, di Incongruità, di Possibilità indeterminato. L'Imperatore Pagano chiede alla sua anima: Dove vai ora? Il Re Cattolico risponde: Innanzi al Tribunale dell'Altissimo! Sì, è là la ricapitolazione della vita, la chiusura finale e la messa a credito delle azioni del corpo: esse si sono compiute ed ora son là portando i loro frutti per tutta la Eternità.</p>
                     <p rend="justify">Luigi XV aveva sempre avuto il più regio orrore della morte. Come diverso dal devoto Duca d'Orléans nonno d'<hi rend="italic">Egalité </hi>– perchè in verità di casa loro più d'uno aveva un ramo di pazzia – il quale chiedeva in buona fede che non vi fosse la morte! Costui, se bisogna prestar fede ai Novellisti di Corte, scattò tutto d'un colpo, lanciando un lampo di indignazione e di disprezzo sul suo povero Segretario che s'era lasciato sfuggire le parole: <hi rend="italic">Feu roi d'Espagne </hi>(il defunto Re di Spagna): «<hi rend="italic">Feu roi, Monsieur?</hi>» – «<hi rend="italic">Monseigneur</hi>», aggiunge presto il tremante ma astuto d'uomo d'affari, «<hi rend="italic">c'est un titre qu'ils prennent</hi>» (è questo un titolo che prendono)»<note xml:id="ftn14" place="foot" n="14"> Besenval, I, pag. 199.</note>. Luigi, come dicevamo, non aveva questa felicità, ma faceva quel che poteva. Non soffriva che si parlasse della Morte, evitava la vista dei cimiteri, dei monumenti sepolcrali e di quant'altro potesse ridestargliene la memoria. Questo era un ricorrere allo espediente dello Struzzo, che, incalzato dai cacciatori, conficca al suolo la sua testa di stupido animale, e vorrebbe così dimenticare che, se egli non vede, bene gli altri lo veggono. Qualche volta poi, con uno spasmodico antagonismo, ch'era l'espressione dello stesso sentimento, e peggio, egli stesso si recava al cimitero, o faceva fermare le carrozze di Corte, per mandare a domandare «quante nuove fosse erano state scavate in quel giorno»; il che era per la povera Pompadour cagione di grande ribrezzo. Figurarsi l'impressione di Luigi quel giorno che, in regale abbigliamento da caccia, incontrò, ad una rapida voltata del Bosco di Sénart un contadino tutto lacero che trasportava una cassa da morto: «Per chi?» egli chiese. Era per un povero fratello schiavo, che Sua Maestà aveva visto qualche volta a stentare in quei posti: «Di che è egli morto?» – «Di fame». Il Re dette di sprone al suo cavallo.<note xml:id="ftn15" place="foot" n="15"> Campan, III, pag. 39.</note>
                     </p>
                     <p rend="justify">Immaginate dunque i suoi pensieri mentre la Morte avvince nei suoi artigli le fibre del suo cuore, inaspettata, inesorabile. Sì, povero Luigi, la Morte ha trovato anche te. Nè i muri del palazzo, e le guardie, e le sontuose tappezzerie e i dorati bucrani del più rigido cerimoniale hanno potuto impedirle l'accesso; essa è qui, presso alla stessa fonte della tua vita, pronta ad estinguerla. La tua intera esistenza non è stata finora che una chimera, uno spettacolo scenico, e alfine diviene una realtà: la sontuosa Versailles scoppia e si dilegua, come un Sogno, nel Vuoto infinito; il Tempo ha compiuto il suo ciclo, e tutto quello che ha edificato rovina con strepito orrendo intorno alla tua anima. Un altro triste Regno t'apre ora le sue fauci, e là tu entrerai nudo, detronizzato, ad attendere la tua sorte! Oh disgraziato, mentre nella lenta agonia tu ti volti nel tuo letto di dolore, qual pensiero è il tuo! La prospettiva del Purgatorio, forse il Fuoco dell'Inferno: ora tutto è possibile. E, guardandoti indietro, quante cose vorresti non aver fatte! Qual mortale generosamente soccorresti? Qual dolore cercasti di lenire? E i fantasmi delle tante migliaia di caduti vergognosamente sui campi di battaglia da Rossbach a Quebec, per vendicare d'un epigramma la tua Bagascia, non aleggiano intorno a te in questo momento? E il tuo vergognoso Harem; la maledizione delle madri; le lagrime e la infamia delle figliuole? Miserabile! «Tu hai fatto tutto il male che hai potuto»; tutta la tua esistenza ha l'aspetto d'un aborto spregievole, d'un fallo della Natura: un'esistenza di cui non si conosce ancora lo scopo e la ragion d'essere. Che sia tu stato un Grifo favoloso divorante le opere degli uomini, intento a trascinare ogni giorno delle vergini nella tua caverna, col corpo coperto da siffatte squame, che nessuna lancia può trapassare? Nessuna lancia, tranne quella della morte. Tu sei un Grifo non favoloso, ma reale! Oh Luigi, debbono essere orribili per te questi momenti; e neppur noi vogliamo più oltre scrutare gli orrori del letto di morte d'un peccatore.</p>
                     <p rend="justify">Intanto, nessun uomo, a cominciare dal più meschino, s'inorgoglisca della tua anima. Luigi era un Reggitore, ma non sei tu altrettanto? La sua vasta Francia, guardala dall'alto delle stelle, che non sono neppur esse l'Infinito, e non ti parrà più grande del tuo stretto campo, in cui tu compi la tua opera onesta o disonesta. Oh Uomo, «Simbolo dell'Eternità imprigionata nel Tempo!», non sono le tue opere, anch'esse mortali e infinitamente piccole, di cui la più grande non è maggiore della più piccola ma soltanto lo Spirito pel quale tu operi che ha valore e durata.</p>
                     <p rend="justify">Ma rifletti, dopo tutto, che problema vitale dovette essere per questo povero Luigi quando a Metz lasciò il suo letto d'ammalato rilevandosi <hi rend="italic">Bien-aimé</hi>! Qual figlio d'Adamo avrebbe potuto rendere coerenti tali incoerenze? E lo poteva egli? Nient'altro che la cieca Fortuna lo ha lanciato su in alto, ove egli galleggia in balìa delle onde, impotente a dominare la corrente, come un pezzo di legno nell'Atlantico tempestoso. «Che ho mai fatto per essere tanto amato?» egli disse allora. Ed ora potrebbe ripetere: «Che ho mai fatto per essere tanto odiato?...» Tu non hai fatto nulla, povero Luigi!: la tua colpa è proprio quella di non aver fatto nulla. E che poteva fare questo povero Luigi? Lavarsene le mani abdicando in favore del primo che volesse accettare. Altro di più savio non v'era per lui. Invece egli, il più assurdo dei mortali (un vero Solecismo incarnato), stette sbalordito in un mondo della più assurda confusione, ove tutto sembrava incerto, tranne che egli, il Solecismo incarnato, fosse nel pieno possesso dei suoi cinque sensi; che esistessero le Tavole Volanti (<hi rend="italic">Tables Volantes</hi>, che scomparivano attraverso il pavimento per poi tornare rifornite) e un <hi rend="italic">Parc</hi>
                        <hi rend="italic">-aux-cerfs.</hi>
                     </p>
                     <p rend="justify">Di modo che noi abbiamo un'altra curiosità storica: un essere umano in una posizione originale che nuota passivamente come tra un «brulicame di carogne», andando alla deriva verso una uscita che egli in parte vedeva. E infatti Luigi aveva in sè una specie di percezione intuitiva: così quando un nuovo Ministro della Marina, o alcun altro di simil genere, venne ad annunziargli la sua êra novella, la Cortigiana potè udire dalle labbra di Sua Maestà, durante il pranzo, queste parole: «Sì, egli ha fatto bella mostra della sua mercanzia, tal quale un altro; ha promesso le più belle cose del mondo, di cui non si farà nulla Egli è nuovo dell'ambiente, ecco tutto, vedrà poi». Oppure: «È la ventesima volta che accade di udire tutto questo. La Francia non avrà mai, a mio credere, una marina!» E quest'altre commoventi parole: «S'io fossi Luogotenente di Polizia proibirei quei <hi rend="italic">cabriolets</hi> a Parigi».<note xml:id="ftn16" place="foot" n="16">
                           <hi rend="italic"> Journal de Madame de Hausset</hi>, pag. 293. ecc.</note>
                     </p>
                     <p rend="justify">Predestinato mortale! Sì, predestinato, perchè il solo Destino aveva potuto far di lui un Solecismo incarnato! Era un nuovo <hi rend="italic">Roi Fainéant</hi>, Re Infingardo, con un nuovo e stranissimo <hi rend="italic">Maggiordomo di Palazzo</hi>, che non era un Pipino dalle gambe storte, ma uno spettro dall'aureola di nugoli e dall'alito di fuoco: lo Spettro della DEMOCRAZIA, che con una forza incommensurabile avvinceva il mondo! Senonchè, Luigi non era più malvagio d'ogni altro privato Parassita e Mangione, che, purtroppo, ci accade d'incontrare assai di frequente, e che, sotto il nome di Gaudente, non è che un aggravio temporaneo nella diligente Creazione di Dio. Egli fu piuttosto uno sfortunato; perchè il Solecismo della sua vita fu visto e sentito da tutto un mondo scandalizzato, e neppur l'Oblio eterno può ingoiarlo, spingerlo nel più profondo della sua eterna voragine, prima che varie generazioni si siano seguite. Comunque, sia quel che si voglia, noi osserviamo, non senza interesse, che la sera del 4 «la Dubarry esce dalla camera dell'infermo, visibilmente turbata». È la sera del quattro maggio dell'anno di grazia 1774. Quale bisbiglio nell'Œil-de-Bœuf! È dunque morente?</p>
                     <p rend="justify">Certo si è che la Dubarry sembra in atto di fare i suoi bagagli e s'aggira piangendo pei suoi dorati <hi rend="italic">boudoirs,</hi> quasi volesse prenderne congedo. D'Aiguillon e compagnia son quasi ridotti all'ultima carta, eppure non vogliono rinunciare alla partita. Quanto poi alla controversia dei sacramenti, la cosa è definita tacitamente. Luigi fa chiamare il suo Abate Moudon nel corso della notte seguente, è confessato da lui, dicono alcuni, «per lo spazio di diciassette minuti», e chiede spontaneamente la comunione.</p>
                     <p rend="justify">Ed ecco, mirate, nel pomeriggio non è la maliarda Dubarry, che col fazzoletto agli occhi, monta nella carrozza di d'Aiguillon, il quale s'allontana per trovar conforto nelle braccia della sua Duchessa? Ella è partita e n'è sparita la traccia. Dileguati nello spazio, oh falsa maliarda, ch'è vano il tuo aggirarti nei pressi di Rueil: omai hai fatto il tuo tempo. Le porte del palazzo reale sono per te chiuse per sempre, e appena ti sarà dato negli anni avvenire di penetrare ancora una volta nel Parco, fra le tenebre della notte e sotto il domino nero, come un nero uccello notturno, a disturbare il concerto musicale della bella Antonietta, mettendo in fuga gli uccelli di paradiso o rendendo muti gli accordi musicali. Oh creatura impudica, ma non maligna, nè indegna di pietà! Qual vita fu mai la tua fin dalla culla, nel paese di Giovanna d'Arco, ove tua madre ti partorì fra le lagrime, a un padre innominato! Passasti attraverso le profondità dei più abbietti sotterranei, per raggiungere le più alte e luminose vette della Prostituzione e della Furberia; e alfine la ghigliottina invola la tua testa implorante invano! Riposa dunque, non maledetta, ma sepolta e dimenticata; e che altro potrebbe convenirti?</p>
                     <p rend="justify">Luigi, frattanto, è in preda ad una grande impazienza in attesa dei suoi sacramenti e manda più volte alla finestra per vedere se giungono. Tranquillati pure, oh Luigi, almeno per quanto ti è possibile, perchè essi sono per via; e, infatti, verso le sei del mattino arrivano. Il Grande Elemosiniere, cardinale Roche-Aymont, è presente, in abiti pontificali, con la pisside e gli altri arredi: egli si avvicina al capezzale del Re, eleva l'ostia e biascica o sembra che biascichi qualche cosa; e così (come si esprime l'Abbé Georgel, con parole che restano impresse nella memoria) Luigi «ha fatto <hi rend="italic">amende honorable</hi> a Dio», come l'intende il Gesuita. – «<hi rend="italic">Wa, Wa</hi>», gemeva il selvaggio Clotaire nel momento in cui la vita si dipartiva da lui, «che gran Dio è mai questo, che atterra la forza dei Re più potenti?»<note xml:id="ftn17" place="foot" n="17">
                           <hi rend="color(#000000)italic"> </hi>
                           <hi rend="color(#000000)">Gregorius Turonensis:</hi>
                           <hi rend="color(#000000)italic">  Histor.,</hi>
                           <hi rend="color(#000000)">  lib. IV. cap. 21.</hi>
                        </note>.</p>
                     <p rend="justify">
                        <hi rend="italic">Amende honorable</hi>, o qualsivoglia «legale scusa», fatta a Dio, non mai all'uomo, finchè d'Aiguillon può impedirlo. La Dubarry resta ancora nella magione di lui a Rueil: chissà, fin che c'è vita, c'è speranza. Non appena il Grande Elemosiniere Roche-Ayment (che a quel che pare era a parte del segreto) ebbe visto la sua pisside e gli altri arredi imballati, con incedere maestoso, si diresse verso l'uscio, quasi l'affare fosse terminato! Senonchè, il confessore del Re, abbé Moudon, con aria inquieta e rude gli si slancia incontro, lo tira bruscamente per la manica e gli sussurra qualche cosa nell'orecchio. Allora il povero Cardinale è costretto a voltar faccia e a dichiarare ad alta voce che: «Sua Maestà si pente di qualunque scandalo abbia potuto dare (<hi rend="italic">a pu donner</hi>) e fa il proponimento d'aver la forza, con l'aiuto del Cielo, di evitarne ogni altro in avvenire!» La faccia di mastino di Richelieu divenne più torva a quelle parole, ed egli rispose a voce alta «con un epiteto», che Besenval non vuol ripetere. Oh vecchio Richelieu, conquistatore di Minorca, camerata delle Tavole Volanti nelle orgie, perforatore dei muri delle camere da letto<note xml:id="ftn18" place="foot" n="18"> Besenval, I, pag. 159-172; Genlis; Duc De Levie, ecc.</note>, hai forse anche tu fatto il tuo tempo?</p>
                     <p rend="justify">Ohimè, gli organi della Cappella possono esser tenuti in moto incessante, il Reliquiario di Santa Genoveffa può andare e venire dal suo posto; ormai tutto è inutile. La sera tutta la Corte col Delfino e la Delfina è presente nella Cappella, ove i preti sono rauchi dal cantare «le Preghiere delle Quarant'ore», mentre il mantice del Cielo soffia la tempesta. La scena mette quasi spavento! Cresce l'oscurità del cielo; la pioggia vien giù a torrenti; rumoreggia il tuono sì da coprire la voce dell'organo; il fuoco elettrico dei lampi fa impallidire le torcie sull'altare. Onde, a quanto ci si dice, non appena la cerimonia sacra ebbe fine, quasi tutti si ritirarono a passo affrettato, «in uno stato di meditazione (<hi rend="italic">recueillement</hi>) e quasi senza parlare».<note xml:id="ftn19" place="foot" n="19"> Weber: <hi rend="italic">Mémoires concernantes Marie-Antoinette</hi> (Londra, 1809). I. pag. 22.</note>
                     </p>
                     <p rend="justify">Questo stato di cose s' è prolungato per più della metà d'una quindicina; la Dubarry è partita da quasi una settimana, e tutti, come narra Besenval, erano impazienti <hi rend="italic">que cela finît</hi>; che il povero Luigi vi mettesse fine. Ma siamo ormai al 10 maggio 1774: la sua fine è prossima.</p>
                     <p rend="justify">Questo dieci maggio cade sul ributtante capezzale dell'infermo, tristemente, inosservato da coloro, il cui sguardo tenebroso si spinge oltre le invetriate. La carrucola malamente gira nell'asse; la Vita come uno stanco destriero anela a toccare la mèta. Nei loro lontani appartamenti il Delfino e la Delfina si tengono pronti a partire; tutti gli scudieri e i palafrenieri hanno già stivali e speroni e non attendono che il segnale per fuggire dalla casa pestilenziale<note xml:id="ftn20" place="foot" n="20"> Mal volentieri si contrasta la bella e teatrale «candela» che Madame Campan (I, 79) accese in questa occasione, e spense nel momento della morte. Se candele furono accese e smorzate in un edifizio grande come quello di Versailles, nessuno potrebbe affermare dopo tanto tempo; ma, poichè erano le due d'un pomeriggio di maggio e le scuderie distavano dalla camera del Re di forse cinque o seicento yarde, la candela minaccia di svanire nostro malgrado. Veramente, essa può rimanere accesa, ma soltanto nella fantasia di Madame Campan, spargendo la luce su tante cose dette in quelle sue <hi rend="italic">Mémoires.</hi>
                        </note>. Ma, ascoltate, a traverso l'Œil-deBœuf: che è mai questo rumore «formidabile come lo scoppio del tuono?» È l'intera Corte che fa a gara nel precipitarsi per salutare i nuovi Sovrani: «Salve alle Vostre Maestà!» Il Delfino e la Delfina sono Re e Regina! Sopraffatti da tante emozioni, cadono entrambi in ginocchio e fra le lagrime esclamano: «Oh Signore Iddio, guidateci, proteggeteci; noi siamo troppo giovani per regnare!» – Troppo giovani invero.</p>
                     <p rend="justify">Nondimeno, l'Orologio del Tempo, con un fragore identico a quello del tuono, ha suonata l'ora estrema e una vecchia Era è scomparsa. Quel che fu Luigi giace abbandonato, ributtante massa di fango, in potere di «alcuni poveri e dei preti della <hi rend="italic">Chapelle </hi>
                        <hi rend="italic">Ardente</hi>», che s'affrettano a riporlo in «due casse di piombo cospargendolo d'abbondante spirito di vino». Il nuovo Luigi con la sua Corte viaggia alla volta di Choisy nel pomeriggio estivo: le lagrime regali ancora scorrono; ma una parola mal pronunziata da Monsignore d'Artois fa ridere tutti, e anch'essi smettono di piangere. Oh spensierati mortali, voi vi avanzate inconsci, danzando il minuetto della vita, sopra abissi senza fondo, da cui vi divide solo una sottilissima membrana! Quanto ai funerali, le autorità compresero che, il non farne, importava emanciparsi troppo dal cerimoniale; Besenval poi pensa che furono anche troppo alla buona. Due carrozze contenenti due nobili con le funzioni d'uscieri e un sacerdote di Versailles; una ventina di paggi a cavallo e una cinquantina di palafrenieri con le torcie, neppur tutti in nero, partirono la sera seguente da Versailles con la bara di piombo. Muovono di gran trotto e così proseguono, perchè non sono di certo invitati a rallentare la corsa dai motteggi (<hi rend="italic">brocards</hi>) dei Parigini che formano due ali sulla via di St. Denis, ove «danno libero corso al loro spirito che è la caratteristica della nazione». Verso mezzanotte, le volte di St. Denis ricevono il loro ospite, che vi penetra non rimpianto da alcuno dei presenti, se si eccettua la sua trascurata Figliuola, la povera Loque, il cui Monastero è in quei pressi.</p>
                     <p rend="justify">Impazientemente egli è sepolto, sprofondato sotto il suolo insieme alla sua Era di peccato, di tirannia, di vergogna: perchè, mirate, una Nuova Era si affaccia in un avvenire brillante, quanto sozzo è stato il passato.</p>
                  </div>
               </div>
               <div type="div3">
                  <head>
                     <label>Libro secondo</label>
                     <lb/>L'Età della carta</head>
                  <div type="div4" rend="P68">
                     <head>
                        <label>Capitolo I.</label>
                        <lb/>ASTRAEA REDUX</head>
                     <p rend="justify">Un Filosofo paradossale, spingendo all'estremo questo aforisma di Montesquieu: «Felice il popolo i cui annali sono noiosi», ha detto: «Felice il popolo i cui annali sono vuoti». In questo detto, per quanto sembri strano, non si può rinvenire un granellino di ragione? Poichè se veramente, come è stato scritto, il silenzio è Divino e Celeste, anche nelle cose terrestri v'è un silenzio preferibile a qualunque favella. Tutto considerato, l'Evento, la cosa di cui si parla e che si rammenta, è in fondo altro che una rovina, una soluzione di continuità? Quand'anche l'avvenimento sia d'esito felice, sempre implica un mutamento, una perdita di forza attiva; e, dopo tutto, permane sia nel passato sia nel presente una irregolarità, un fatto morboso. La perseveranza più pacifica sarebbe per noi una benedizione; non più dislocazioni, non più cambiamenti, fin che si potessero evitare.</p>
                     <p rend="justify">La quercia cresce silenziosa nella foresta per mille anni; e sol quando, nel millesimo anno, arriva il taglialegna con la scure, se ne ode l'eco nelle solitudini, e la quercia annunzia la sua presenza quando cade al suolo e il rumore si ripercuote lontano. Anche la ghianda si pianta in silenzio, seminata dal seno del vento che passa! E quando la quercia fiorisce o mette le sue foglie (i suoi felici avvenimenti) con quanto rumore non dovrebbe essere tutto questo proclamato! Eppure è già troppo se il più fine osservatore spende una parola per rilevarlo. Questo cose non <hi rend="italic">accaddero</hi>, ma si compirono lentamente, non in un'ora ma in un giro di giorni: che vi sarebbe dunque a narrare? L'ora presente sembra uguale a quella che fu e a quella che sarà.</p>
                     <p rend="justify">È un fatto costante che la stolta Fama non divulga mai ciò che fu compiuto, ma semplicemente ciò che venne fatto male o non venne fatto punto; e la Storia parimenti stolta (sempre più o meno una sinossi compendiata dalla Fama) sa ben poco, e sa quel che sarebbe meglio ignorare. Le Invasioni di Attila, le Crociate di Gualtiero il <hi rend="italic">Senza Denaro</hi>, i Vespri Siciliani, la Guerra dei trent'anni altro non sono che delitto e miseria; non lavoro, ma ostacolo al lavoro! Per altro, in tutto quel periodo il verde e il giallo della messe rimuneratrice si seguirono ogni anno sulla Terra; la mano dell'operaio, la mente del pensatore mai sostarono; onde, dopo tutto e malgrado tante vicende, questo Mondo dalla volta celeste sussiste glorioso e fecondo; e la storia povera ben potrebbe domandare meravigliata: Donde viene tutto questo? Infatti essa conosce tanto poco quest'opera rigeneratrice, mentre sa anche troppo degli ostacoli che si frapponevano al suo sviluppo e ne avrebbero reso impossibile il compimento. Ma, nondimeno, sia per necessità, sia per erronea scelta, la Storia segue e pratica questo sistema, onde il paradosso: «Felice il popolo i cui annali sono vuoti», non è scevro di verità.</p>
                     <p rend="justify">Intanto qui cade acconcio notare che v'è una calma, non prodotta da un progresso senza ostacoli, ma da un'inerzia passiva, ch'è indizio di catastrofe imminente. Come silenziosa è la vittoria, così è la disfatta. Delle due forze opposte, la più debole si è eclissata; la più forte procede, silenziosa pel momento, ma rapida, inevitabile, fino al sovvertimento e alla caduta, che poi non saranno del pari silenziosi. Tutto cresce, come l'erba del prato, abbia il suo periodo annuale, o centenario, o millenario! Tutto cresce e muore a seconda delle sue leggi meravigliose, della meravigliosa sua natura; così anche le cose spirituali di tutte più mirabili. Imperscrutabili anche pei più savî sono queste ultime, che non possono essere vaticinate nè intese. Quando voi vedete la quercia ritta in tutto il suo rigoglio, non potete dubitare che il suo cuore sia sano; ma non è così dell'uomo e tanto meno della Società, della Nazione degli uomini! Anzi, possiamo affermare che, in questi casi, l'aspetto superficiale e anche i caratteri di sanità interna sono tristi presagi. Perchè il più delle volte è d'apoplessia, per così dire, o d'affezione pletorica inerente ai corpi pigri, che muoiono i Culti, i Reami, le Istituzioni sociali. È fatale quando una tale Istituzione, nella sua pletora, dice a sè stessa: Vivi tranquilla, tu hai assicurato il fatto tuo: – proprio come il folle del Vangelo cui fu risposto: Oh Insensato, <hi rend="italic">questa notte</hi> la tua vita ti sarà richiesta!</p>
                     <p rend="justify">È la pace salutare o la fatale malattia che incombe sulla Francia da dieci anni? Su questo periodo lo Storico può passare rapidamente, senza fermarsi, giacchè per ora niente vicende, niente azione. Non potremmo chiamare questo tempo di sole e di quiete, come molti lo credono, una nuova Età dell'Oro? Chiamiamolo, se non altro, l'Età della Carta, ch'è in più modi la succedanea dell'oro. Carta pei biglietti di banca, con cui potete fare le vostre compre in mancanza di oro; carta pei libri, splendide opere teoriche, filosofiche, morali, che non rappresentano soltanto la nobile arte di rivelare il pensiero, ma eziandio quella di nasconderne la deficienza! Nella carta, fatta dai brandelli delle cose che esistettero un tempo, sono infinite proprietà. Qual Filosofo, foss'anche il più savio, avrebbe potuto profetizzare in quel periodo sereno e senza eventi, l'avvicinarsi dell'evento degli eventi avvolto nella confusione e nelle tenebre? La Speranza approda alla Rivoluzione, al modo stesso che il terremoto è preceduto da uno splendido tempo. Il Cinque Maggio, quindici anni dopo, non sarà più un vecchio Luigi che manderà in cerca dei suoi sacramenti; ma un nuovo Luigi, suo nipote, che con tutta solennità promulgherà alla Francia meravigliata, ebbra, l'apertura degli Stati Generali.</p>
                     <p rend="justify">Il dominio delle Dubarry coi loro d'Aiguillon è scomparso per sempre. V'è un Re giovane, docile ancora e ben intenzionato; una Regina del pari giovane e ben intenzionata, come buona e bella: tutta la Francia, per così dire, ringiovanisce. Maupeou e il suo parlamento scompaiono nelle più fitte tenebre; Magistrati rispettabili che stanno a cuore della Nazione, non foss'altro perchè furono in opposizione con la Corte, discendono liberi dalle loro «erte rocce di Croe in Combrailles», e da altri siti, cantando inni di laude: il vecchio Parlamento di Parigi riassume le sue funzioni. In luogo d'un dissoluto bancarottiere qual'era l'Abbé Terray, abbiamo ora per Controllore Generale il Turgot, virtuoso filosofo che ha tutto un piano di riforme della Francia nella sua mente. Per mezzo suo quanto v'ha d'irregolare sia nella Finanza che in ogni altra cosa dev'essere il più ch'è possibile raddrizzato. Non si direbbe che la Saggezza in persona debba avere d'ora innanzi il suo seggio e la parola nel Reale Consiglio? Turgot è entrato ad esercitare il suo ufficio, pronunziando un discorso improntato a nobile franchezza, che il Re ha ascoltato con la più nobile fiducia<note xml:id="ftn21" place="foot" n="21"> 
                           <hi rend="italic">Lettere di Turgot</hi>. – Condorcet: <hi rend="italic">Vie de Turgot</hi> (<hi rend="italic">Oeuvres de Condorcet</hi>, t. V) pag. 67. La data è: 24 agosto 1774.</note>. «È vero», obbietta Re Luigi, «che egli, a quanto dicono, non va mai a messa»; ma la Francia liberale non lo stima meno per questo; e la Francia liberale risponde: «l'Abate Terray v'andava sempre». Il Filosofismo, che vede per la prima volta al potere un Filosofo (o sia pure un Filosofante), lo seconda, facendo plauso ad ogni suo atto; e il vecchio e leggero Maurepas non verrà ad ostacolarlo, se facilmente potrà esimersene.</p>
                     <p rend="justify">Qual «dolcezza» di costumi! Il vizio perde le sue brutture, e diviene <hi rend="italic">décent</hi> (come succede di tutte le cose che affermano il loro dominio, adottando una forma a garanzia della propria convenienza) e quasi si trasforma in una «dolce» virtù! Quale abbondanza d'intelligenza, irradiata dallo spirito e dall'arte del conversare! Il Filosofismo s'asside giocondo nei brillanti saloni, convitato dall'Opulenza divenuta ingenua, accanto ai Nobili orgogliosi d'avvicinarlo, e predica, sorpassando tutte le Bastiglie, un millennio a venire. Dalla lontana Ferney il Patriarca Voltaire dà il segnale, e i Veterani Diderot e d'Alembert che hanno vissuto nell'attesa di questo giorno, insieme ai più giovani come Marmontel, Morellet, Chamfort, Raynal, allietano le aromatiche mense d'una qualche ricca Vedova ministeriale o d'un filosofico <hi rend="italic">Appaltatore Generale</hi>. Che notti, e che pranzi divini! Una verità da tempo dimostrata viene ora a realizzarsi: «La Epoca delle Rivoluzioni s'avvicina» (come scrisse Jean Jacques), di quelle rivoluzioni felici e benedette. L'uomo si ridesta dal suo lungo sonnambulismo e scaccia i fantasmi che l'assediavano, l'ammaliavano. Mirate il nuovo mattino che scintillando s'avanza dall'Oriente; fuggite, falsi Fantasmi, fuggite innanzi ai suoi dardi di luce; e fugga per sempre l'Assurdo, abbandonando questa bassa Terra; perchè la Verità e <hi rend="italic">Astraea Redux</hi> (sotto le spoglie del Filosofismo) regneranno d'ora innanzi. Perchè mai fu creato l'uomo, se non per essere «felice?» Egli è ormai sul punto di conseguire una felicità grande, dovuta al trionfo dell'Analisi e al Progresso della Specie. I Re possono divenire filosofi, o meglio, i filosofi Re. Che la Società sia una buona volta costituita equamente, con la scorta dell'Analisi trionfante. Lo stomaco vuoto sarà riempito, la gola arida sarà bagnata dal vino; lo stesso lavoro, non più gravoso, ma piacevole, sembrerà un riposo, Ma, penserà qualcuno: e i campi di frumento, venendo a mancare il lavoro umano, come potranno crescere, senza cultura; senza quella fatica che consuma l'uomo? A meno che non si sopperisca con le macchine. Sarti gratuiti e <hi rend="italic">Restaurateurs</hi> anche gratuiti sorgeranno all'occorrenza; ma non se ne sa ancora il modo. Tuttavia, se ognuno, secondo la legge della Filantropia, sarà tenuto ad aver cura di tutti, nessuno potrà esser negletto. Anzi, chissà che col progresso della scienza gli uomini non giungano a prolungare infinitamente la vita, sino a liberarsi addirittura dalla Morte, come si sono liberati dal Diavolo? Allora saremo completamente felici a dispetto della Morte e del Diavolo. Tali cose predica il magniloquente Filosofismo nel suo <hi rend="italic">Redeunt saturnia regna.</hi>
                     </p>
                     <p rend="justify">Il cantico profetico di Parigi e dei suoi filosofi echeggia fino all'Œil-de-Bœuf di Versailles, e l'Œil-de-Bœuf tutto intento alla beatitudine più prossima, può rispondere tutto al più con un cortese: «Perchè no?» Quel buon vecchio di Maurepas è un troppo allegro Primo Ministro, per venire a cozzare con la gioia del mondo. Basti ad ogni giorno il male che ha in sè stesso. È un vecchio buontempone che ama le facezie e percorre spensierato il suo cammino, col mantello bene aggiustato in direzione del vento, per poter piacere a tutti. Il semplice e giovane Re, che Maurepas non ha neppur l'idea di turbare con gli affari, s'è ritirato nell'interno dei suoi appartamenti, taciturno, irresoluto, benchè qualche volta abbia degli scatti di volontà; alfine egli si dedica a un po' di lavoro da fabbro e diviene apprendista di un Sieur Camain (che un giorno non avrà proprio ragione di benedire) e impara a far serrature<note xml:id="ftn22" place="foot" n="22"> Campan, I, pag. 125.</note>. Pare che conoscesse anche la geografia e fosse in grado di leggere l'inglese. L'infantile fiducia di questo giovane Re disgraziato in quel folle vecchio di Maurepas meritava ben altro in ricambio. Ma amici e nemici, il destino ed egli stesso, tutto pareva che congiurasse per la sua rovina.</p>
                     <p rend="justify">Intanto la bella e giovane Regina incede nei suoi saloni di gala, come una dea della Bellezza, una stella polare che attrae tutti gli sguardi. Ella non s'occupa ancora degli affari, non si dà pensiero del futuro, e tanto meno lo paventa. Weber e Campan<note xml:id="ftn23" place="foot" n="23"> Campan, I, pag. 100-151; Weber I, pag. 11-56.</note> l'hanno dipinta – fra le sue reali tappezzerie, nei brillanti <hi rend="italic">boudoirs</hi>, al bagno, in <hi rend="italic">peignoir</hi>, nella Grande e nella Piccola Toilette; con tutto un mondo brillante, che in atto ossequente aspetta un suo sguardo. Oh bella giovane figlia del Tempo, quante cose il Tempo ha in serbo per te! Come la più luminosa Apparizione sulla Terra, ella s'avanza con grazia, circondata dalle grandezze della Terra, realtà e visione magica a un tempo; e non sarà forse, come una visione, ingoiata dalle Tenebre, più dense? Quel giovane tenero cuore adotta gli orfanelli, dà la dote alle fanciulle meritevoli, s'allieta nel soccorrere il povero, quel povero che incontra pittorescamente sulla sua via, di guisa che viene in voga la cosa; e, a quel che si dice, la Filantropia inizia il suo regno. Nei suoi rapporti con la Duchessa di Polignac e con la Principessa di Lamballe, ella gode quasi le dolcezze dell'amicizia; ed ora, dopo sette lunghi anni, ha una figliuola e subito dopo anche un Delfino; così le è dato, per quanto può una Regina, di godere le gioie della famiglia.</p>
                     <p rend="justify">E gli avvenimenti? I più importanti avvenimenti sono le Feste di costumi (<hi rend="italic">Fêtes de moeurs</hi>) a scopo di beneficenza, con Premi e Discorsi; le Processioni Poissardee alla culla del Delfino; e sopratutto le Civetterie nel loro sorgere, nel loro progredire, nel loro declinare e nella loro caduta. Vi sono statue di neve erette dai poveri, nel rigido inverno, a quella Regina che aveva fornito loro il combustibile. Vi sono mascherate e teatri; abbellimenti al piccolo Trianon; compera e riparazione di St. Cloud; viaggi dall'Eliseo d'estate all'Eliseo d'inverno. Non mancano i bronci e le invidiuzze delle Cognate Sarde (poichè anche i Principi hanno moglie); piccole gelosie che l'Etichetta di Corte riesce a moderare. In complesso: la frivola e passeggera spuma della Vita; una spuma artificiosamente raffinata, che, al pari di quella dello Champagne, sarebbe piacevole, se non costasse troppo.</p>
                     <p rend="justify">Monsieur, il maggiore de' fratelli del Re, tenuto in conto d'uomo di spirito, propende pei filosofi. Monseigneur d'Artois strappa la maschera ad una bella impertinente; in conseguenza si batte in duello e per poco non si sparge sangue<note xml:id="ftn24" place="foot" n="24"> Bosenval II, pag. 282-330.</note>. Costui suol portare dei pantaloni d'una foggia affatto nuova, che par fino favolosa; perchè «bisogna,», dice Mercier, proprio come se l'avesse veduto, «che quattro alti lacchè lo sollevino in aria, per poi lasciarlo ricadere nei suoi pantaloni, senza che si produca la più piccola grinza; la sera poi, con lo stesso sistema e con uno sforzo maggiore, quei quattro lo debbono liberare da quel rigido fodero»<note xml:id="ftn25" place="foot" n="25"> Mercier: <hi rend="italic">Nouveau Paris</hi>, III, pag. 147.</note>. Questo Principe, divenuto ormai grigio e logoro dagli anni, dimora desolato a Gorizia<note xml:id="ftn26" place="foot" n="26"> A. D., 1834.</note>, avendo liquidato il suo destino nei Tre giorni. In tal guisa i poveri mortali sono spazzati via e sballottati qua e là.</p>
                  </div>
                  <div type="div4">
                     <head>
                        <label>Capitolo II.</label>
                        <lb/>PETIZIONE IN GEROGLIFICI</head>
                     <p rend="justify">Senonchè, la condizione dei lavoratori non è ugualmente buona. Disgraziati! E non ve ne sono da venti a venticinque milioni? Costoro noi sogliamo prenderli in blocco, in una specie d'unità collettiva, mostruosa, ma incerta e molto remota, che chiamiamo la <hi rend="italic">canaille,</hi> o più umanamente, «le masse». Masse, certamente: eppure, strano a dirsi, ma se tu, con uno sforzo d'immaginazione, le segui per la vasta Francia sino nei loro tuguri d'argilla, e nelle loro capanne, troverai che queste masse sono composte d'unità, che ciascuna di queste unità ha il suo cuore, i suoi dolori; ha la sua pelle che la ricopre e che sanguinerà alla tua puntura. Oh Sovranità imporporata, Santità, Riverenza; oh Cardinale Grande Elemosiniere, che vestito del tuo abito d'onore di peluzzo e con le mani colme di titoli e di quattrini sei assiso solennemente sulla torre di vedetta del mondo, al cospetto di Dio, pensa che ciascuna di queste unità è un essere umano meraviglioso, proprio come sei tu; che combatte nella luce o nella cecità pel <hi rend="italic">suo</hi> Regno infinito (cioè per questa Vita, che gli è dato una volta di vivere nell'Eternità); un essere che ha in sè una scintilla della Divinità, che tu chiami anima immortale!</p>
                     <p rend="justify">Tristi, languidi, essi combattono nella loro oscurità remota, sprovvisti di nutrimento e col focolare spento. Per loro non sorge mai un'Era di Speranza in questo Mondo, e, ora che la fede è scossa, difficilmente anche nell'altro, se non è già una speranza quella di trovare riposo nel buio della Morte. Ignoranti, sconfortati, affamati! Generazione muta, la cui voce è un grido inarticolato; e per essa nessun patrocinatore che possa essere ascoltato e nel Consiglio del Re, e nel foro del mondo; nessuno che trovi accoglienza. A rari intervalli (come ora nel 1775) essi buttano via zappe e martelli e, con grande stupore del mondo che pensa<note xml:id="ftn27" place="foot" n="27"> 
                           <hi rend="color(#000000)">Lacretelle,</hi>
                           <hi rend="color(#000000)italic">  France pendant le 18me siècle</hi>
                           <hi rend="color(#000000)">, II. 455. </hi>
                           <hi rend="color(#000000)italic">Biographie Universelle</hi>
                           <hi rend="color(#000000)">, </hi>
                           <hi rend="color(#000000)">§</hi>
                           <hi rend="color(#000000)"> </hi>
                           <hi rend="color(#000000)italic">Turgot </hi>
                           <hi rend="color(#000000)">(</hi>
                           <hi rend="color(#000000)">by Durozoir</hi>
                           <hi rend="color(#000000)">).</hi>
                        </note>, si assembrano qua e là, in atteggiamento fino a Versailles. Turgot modifica il commercio del grano, e abroga le più assurde delle leggi sui cereali; perchè esiste una carestia vera, o, se anche «artificiale», è indubitata la scarsezza del pane. Così, il 2 Maggio del 1775, questa vasta moltitudine squallida, cenciosa, dai visi emaciati, s'avanza verso il Castello di Versailles, formando come un quadro realistico della sua miseria, come una petizione scritta in geroglifici, contro la ingiustizia del suo stato. Chiuse le porte del Castello, il Re appare al balcone e parla alla folla. Essi hanno vista la faccia del Re, dunque la loro petizione è stata almeno guardata, se non letta. Per tutta risposta due di loro sono impiccati ad «una nuova forca alta quaranta piedi», e gli altri rimandati – temporaneamente – alle loro terre.</p>
                     <p rend="justify">Invero è un difficile «punto» pel Governo l'aver da fare con queste masse; se non addirittura il solo punto da superare, il solo problema da risolvere, poichè tutto il resto si riduce quasi a un nonnulla, a superficialità passeggere o colpi di vento! Si ha un bell'invocare Usi e Costumi, Privilegi e Leggi comuni e speciali, ma le masse contano parecchi milioni di unità di esseri, a quel che pare, fatti da Dio, da quello stesso Dio cui si dichiara che appartiene la Terra. Inoltre tal gente non è scevra di ferocia; ha nervi e risentimento. Ascoltate ciò che l'antico Marchese di Mirabeau, quel rude amico degli uomini, osservava in un giorno di festa dello stesso anno dal suo alloggio ai Bagni del Mont d'Or: «I selvaggi discendono a torrenti dalle montagne; la nostra gente ha ordinato di non uscire; il Curato è in cotta e stola; la Giustizia in parrucca; la Marechausseé con la spada in pugno sta a guardia della piazza prima che le cornamuse comincino a suonare. Le danze, dopo un quarto d'ora, vengono interrotte dalla battaglia; seguono gli urli, il piagnucolar dei fanciulli e degli invalidi, lo schiamazzo di quei che aizzano al combattere, come fa il popolaccio nella lotta dei cani. Si vedono uomini terribili o piuttosto orribili belve, coperti di saioni di ruvida lana, con larghe cinture di cuoio trapunte da chiodi di rame; son essi di gigantesca statura, accresciuta dagli alti zoccoli di legno (<hi rend="italic">sabots</hi>) che hanno ai piedi; e si mettono in punta di piedi per veder meglio la battaglia, e, schiamazzando, si fanno il largo a furia di gomiti. Sono figure squallide (<hi rend="italic">figures hâves</hi>); lunghi e unti capelli ne coprono il viso, che nella parte superiore è invasa da un pallore crescente, e nell'inferiore è contratto da un atteggiamento di riso crudele, da una specie d'impazienza feroce. E pensare che questa gente paga la <hi rend="italic">taille</hi>, e che vi disponete a toglierle anche il sale! Voi ignorate in quale stato sono coloro che spogliate fino alla nudità, o, per servirci della vostra espressione, che voi governate! E che! credete voi di poter sempre con un tratto di penna e con la più fredda indifferenza far patire la fame impunemente? Sì, ma fin che non venga la catastrofe! Ah, Madama, questo Governo finirà col Capitombolo generale (<hi rend="italic">culbute générale</hi>)».<note xml:id="ftn28" place="foot" n="28"> 
                           <hi rend="italic">Mémoires de Mirabean écrites par Lui-mêm</hi>
                           <hi rend="italic">e, par so</hi>
                           <hi rend="italic">n père. son oncle et son fils adoptif</hi> (Paris, 1834-35), II, pag. 186.</note>.</p>
                     <p rend="justify">Triste prospettiva, invero, per un'Età dell'Oro o sia pure della Carta e della Speranza! Intanto, non venirci a turbare con le tue profezie, o malaugurato Amico degli Uomini: è tanto tempo che ci tocca udirne di simili, eppure il vecchio mondo si mantiene in equilibrio col vecchio sistema.</p>
                  </div>
                  <div type="div4">
                     <head>
                        <label>Capitolo III.</label>
                        <lb/>DUBBII</head>
                     <p rend="justify">Ma, questa Età della Speranza non sarebbe mai un simulacro qual'è il più delle volte la stessa speranza? Una nebulosa dai colori dell'iride, che si libra sulle cascate del Niagara, bella a vedersi, attraente a dirigervi il proprio naviglio? In tal caso l'Analisi trionfante avrebbe un bel da fare.</p>
                     <p rend="justify">Purtroppo, sì! tutto un mondo da rifare, e se essa potesse rendersene conto, si riconoscerebbe inadeguata a compierlo! Poichè tutto ormai è guasto e sconvolto, il senso morale come la vita economica; nè la testa nè il cuore sono più sani. E, infatti, fra tutti i mali, di qualunque genere siano, vi ha sempre, quando più quando meno, un certo grado d'affinità, e per lo più sogliono andare insieme. È una verità antica che là dove è un gran male fisico, v'è dovuto essere un gran male morale, che vi si collega e gli ha dato origine. Per esempio, prima che questi venticinque milioni di lavoratori divenissero così squallidi, quali appaiono al vecchio Mirabeau, quale e quanta Disonestà in tutti coloro che sono stati al Governo e (<hi rend="italic">parere</hi> e non <hi rend="italic">essere</hi>) esercitano l'ufficio di Guide spirituali e temporali, non s'è venuta per secoli accumulando in una Nazione che si dice Cristiana e chiama l'uomo fratello dell'uomo! E sempre più s'accumulerà, fin che una testa ne sarà colpita; poichè il primo di tutti i Vangeli è quello che una Menzogna non può sussistere per sempre.</p>
                     <p rend="justify">Infatti, se noi squarciamo il vapore roseo in cui sono circonfusi il Sentimentalismo, la Filantropia, le Feste di costumi, uno spettacolo ben triste ci si parerà dinanzi. Voi potreste dimandare: Quali sono i legami, che qui, come in ogni società umana, uniscono più o meno felicemente i suoi membri? Qui è un popolo senza fede, che si nutre di supposizioni e d'ipotesi, corre dietro alle vaporosità dell'Analisi trionfante ed ha per principale <hi rend="italic">credenza</hi>, che il Piacere è piacevole; un popolo che sente la Fame per ogni dolce cosa, che ha la Legge della Fame; e qual'altra legge impera fra i cittadini e al disopra di loro? Proprio nessuna.</p>
                     <p rend="justify">Il suo Re è divenuto un Re pappagallo, in balìa del Governo di Maurepas, come una banderuola che gira ad ogni soffio di vento. Un popolo che non vede più un Dio nel cielo, e, se volge i suoi sguardi in alto, non lo fa che attraverso i telescopî. La Chiesa, veramente, ancora sussiste, ma ridotta alla più umile sommessione, sconfitta dal Filosofismo, in un tempo d'una brevità singolare perchè era giunta l'ora estrema per lei. Venti anni addietro all'incirca il vostro Arcivescovo di Beaumont non volle neppur permettere che i poveri Giansenisti avessero sepoltura; il vostro Loménie Brienne (un uomo che risorge e che incontreremo più innanzi) potè, in nome del Clero, propugnare che «fossero rimesse in vigore»<note xml:id="ftn29" place="foot" n="29"> Boiesy d'Anglas: <hi rend="italic">Vie de Malesherbes</hi>, I, pag. 15-22.</note> quelle Leggi Antiprotestanti che mandavano a morte chi predicava il protestantesimo. Neppur l'Ateismo del Barone d'Holbach può esser ormai bruciato altro che per servire da zolfanello per la pipa a qualche privato speculativo. La nostra Chiesa sta legata e tace, come un bue muto, e fa sentire il suo muggito sol quando ha da reclamare il suo foraggio (ovvero le decime), ben contenta di riceverlo; o con muto stupore attende ciò che le prepara la sorte. Restano poi quei Venticinque milioni di «visi squallidi» e una «forca alta quaranta piedi», ch'è come la guida, il coronamento della loro triste lotta per la vita! Invero una ben singolare Età dell'Oro, con relative Feste di costumi, «dolcezza di maniere» e dolci istituzioni (<hi rend="italic">institutions douces</hi>), che altro non sono se non presagio di pace fra gli uomini! Pace? Oh, Sentimentalità del Filosofismo, che puoi tu aver mai di comune con la pace, se hai una madre che si chiama Gezabele? Tu sei un Prodotto immondo d'una più immonda Corruzione, e della Corruzione tu dividerai la sorte!</p>
                     <p rend="justify">Intanto è sorprendente vedere come questo cumulo di marcio si tien ritto così a lungo, fin che non venga a scrollarlo una scossa rude. Ed è stato così per intere generazioni «come uno spettro della vita» da cui sono fuggiti il vero ed ogni vitalità; e ciò perchè gli uomini sono tardi ad abbandonare il vecchio cammino per avventurarsi in uno nuovo, vincendo l'indolenza e l'inerzia. Certamente il Presente è grande, è qualche cosa che, sprigionandosi dall'abisso profondo delle teorie e delle limitazioni del possibile, s'è venuto a stabilire nel mondo come un Fatto compiuto, indiscutibile, a cui gli uomini lavorano e di cui vivono, o lavorarono e vissero. Gli uomini ragionevolmente s'attaccheranno al fatto compiuto, fin che perdurerà, e con rincrescimento l'abbandoneranno quando lo sentiranno vacillare. Oh, Temerario entusiasta d'ogni Mutamento, sta' in guardia! Hai tu ben considerato che fa la forza dell'Abitudine in questa nostra vita? Che la Scienza, la Pratica sono sospese miracolosamente sugli abissi infiniti dell'Ignoto, dell'Impraticabile? Che tutta questa nostra esistenza è per sè stessa un abisso infinito, riparato dalla volta dell'Abitudine, che, come un sottile strato di terra, è stata laboriosamente architettata?</p>
                     <p rend="justify">Ma se, come qualcuno ha scritto, «ogni uomo ha in sè del pazzo», che mai dev'essere della Società intera, che, nel suo stato normale, è detta «il miracolo permanente di questo mondo»? E continua il nostro autore: «Senza questa scorza terrestre dell'Abitudine, o Sistema delle abitudini, che dir si voglia; in una parola, senza questa maniera prestabilita di agire e di pensare, la Società non esisterebbe più. Per ciò dunque essa esiste, bene o male che sia; e in questo Sistema di consuetudini, acquisite o trasmesse, come vorrete, è il vero Codice delle Leggi e della Costituzione della Società; il solo Codice che, sebbene non scritto, non può essere in niuna guisa trasgredito. Quello che noi chiamiamo Codice scritto, Costituzione, Forma di governo e così via, è forse altro che una immagine in miniatura, un compendio solennemente espresso di questo Codice non iscritto? <hi rend="italic">È</hi>, o piuttosto disgraziatamente <hi rend="italic">non è</hi>, ma dovrebbe esser tale e tende sempre a divenirlo; la qual cosa rappresenta una lotta senza fine». Ed ora noi proseguiamo sullo stesso tono: Se per mala sorte, in questa lotta incessante la vostra «scorza terrestre» si <hi rend="italic">romperà</hi> una volta, le fontane del grande abisso dilagheranno: son fontane di fuoco che travolgeranno tutto nella voragine! La vostra scorza terrestre è sfracellata e inghiottita, a un mondo verdeggiante e fiorente succede un caos informe, che s'agita selvaggiamente in una lotta disperata per ridivenire un mondo.</p>
                     <p rend="justify">D'altra parte, diamo per concesso che: ovunque tu trovi una Bugia che ti opprime, tu debba distruggerla. Le Bugie son fatte per essere distrutte ed aspettano e reclamano con ardore la loro fine. Rifletti, per altro, in quali condizioni di spirito tu hai a farlo: non già spintovi dall'odio o in preda allo stimolo d'una egoistica violenza; ma col cuore calmo, animato da un santo zelo, con gentilezza, con pietà quasi. Vorresti tu sostituire alla Bugia estinta una tua nuova Bugia, all'Ingiustizia un'altra Ingiustizia fonte di altre Bugie? In tal caso la fine sarebbe peggiore del principio.</p>
                     <p rend="justify">È così, per altro, che in questo nostro mondo, il quale nello stesso tempo ha una indistruttibile speranza nel Futuro e una indistruttibile tendenza a perseverare nel Passato, l'Innovazione e la Conservazione sono, per quanto è in loro, in un continuo conflitto; pel quale «il demoniaco elemento», che si tien celato in ogni umana cosa, può senza dubbio una volta almeno in un millennio aver campo libero. Senonchè, possiamo noi non deplorare che un tal conflitto, il quale dopo tutto non si differenzia molto dal classico combattimento tra le «Amazzoni accese d'odio con gli eroici giovani», e che finirà in <hi rend="italic">embrassements,</hi> debba essere di solito così spasmodico? Ma la Conservazione, rafforzata dalla più potente delle nostre qualità, cioè dall'Indolenza, risiede per lunghe età, non solo vittoriosa, ma intransigente, tirannica. Essa tiene avvinta durante il suo periodo di dominio la sua avversaria, che giace annientata, sepolta come quell'Encelado che, per ottenere la più piccola libertà, deve scuotere tutta la Trinacria con la sua Etna.</p>
                     <p rend="justify">Onde, tutto considerato, noi dobbiamo rendere onore anche a questa Età della Carta, a questa Età della Speranza. Poichè nello spaventevole processo della rivolta d'Encelado – quando l'azione in cui nessun mortale oserebbe di spingersi per elezione, è divenuta imperiosa, inevitabile – non è forse provvidenziale che la Natura ci alletti con dolci promesse, siano pur fallaci, e che tutta una generazione si spinga nell'Erebo tenebroso, illuminata da un'Era della Speranza? È stato ben detto che: «l'Uomo si basa sulla Speranza, non possiede che Speranza, e questa sua dimora è chiamata il Luogo della Speranza».</p>
                  </div>
                  <div type="div4">
                     <head>
                        <label>Capitolo IV.</label>
                        <lb/>MAUREPAS</head>
                     <p rend="justify">Ed ora di tutte le speranze francesi non è quella del vecchio signor de Maurepas la meglio fondata? Di lui che spera possa restar Ministro con un continuo giuoco di destrezza? Vecchio arzillo, ha il suo motto di spirito per ogni occasione, e sempre riuscirà a trarsi fuori di qualsiasi garbuglio, come il sughero, che mai affonda! Egli si cura poco della Perfettibilità, del Progresso della Specie, di <hi rend="italic">Astraea Redux</hi>; queste cose sono tutt'al più buone perchè un uomo di spirito leggero che piega verso l'ottantina possa dal seggio dell'autorità darsi importanza tra gli uomini. Dovremo noi chiamarlo, come soleva pel passato la superba Châteauroux, «<hi rend="italic">M. Faquinet</hi>» (diminutivo di briccone)? In gergo cortigianesco è ora chiamato «il Nestore della Francia»; un Nestore governante come può averlo la Francia.</p>
                     <p rend="justify">Ma, in sostanza, sarebbe imbarazzante il precisare ove specialmente risiede il governo della Francia al dì d'oggi. Al Castello di Versailles abbiamo Nestore, Re, Regina, Ministri e impiegati con le filze strette nei loro nastri; ma: e il Governo? Perchè il Governo è una cosa che <hi rend="italic">governa</hi>, guida e, al caso, costringe anche. Mentre tutto ciò non è visibile in Francia, esiste disorganizzato e invisibile, e si manifesta nei Saloni filosofici, nelle gallerie dell'Œil-de-Bœuf, come nel cicaleccio dei ciarlatani e nella penna dei <hi rend="italic">pamphlétaires.</hi> Sua Maestà la Regina fa la sua apparizione all'Opéra, è applaudita e n'esce raggiante di gioia. Col tempo gli applausi s'intiepidiscono e minacciano di tacere; ella ha il cuore grosso e lo splendore del suo volto s'è dileguato. Sarebbe mai la Sovranità un meschino Montgolfier, che, gonfiato dal vento popolare, s'ingrossa e ascende, e poi cade flaccido al primo mancare del vento? La Francia fu per lungo tempo un «Dispotismo temperato dagli epigrammi»; ora, a quanto sembra, sono gli epigrammi che hanno il sopravvento.</p>
                     <p rend="justify">Il giovane «Luigi il Desiderato» sarebbe ben felice se potesse render felice la Francia; ma ciò è molto fastidioso, ed egli ne ignora il modo. Inoltre, una confusione immensa lo circonda, e le esigenze e lo schiamazzo lo incalzano; una vera confusione delle lingue. Tale una condizione di cose, che non può essere nè ricomposta, nè governata, nè eliminata, a meno che non vi ponga mano un uomo molto energico e molto savio; e solo un M. de Maurepas dallo spirito leggero e dall'indole volubile può sostenersi in quell'ambiente. Il Filosofismo reclama la sua nuova Era, includendo in ciò un numero infinito di cose; e non la reclama con voce debole, perchè ha con sè tutta la Francia, che, muta finora, comincia a farsi sentire e parla nello stesso senso. È un rimbombo formidabile di voci su tutti i toni, ancora distante, ma senza che perciò faccia meno impressione. V'è per altro l'Œil-de-Bœuf che, essendo più vicino, si può meglio udirlo; ed esso reclama, colla più aspra veemenza, che la Monarchia sia, come per lo passato, un Corno dell'Abbondanza, dal quale i fedeli cortigiani possano attingere pel miglior sostegno del trono. Che vengano pure il Liberalismo e la nuova Era, se così si desidera, ma senza restrizioni del danaro della Corona! Condizione quest'ultima che può dirsi addirittura impossibile.</p>
                     <p rend="justify">Il Filosofismo, come abbiam visto, ha il suo Turgot qual Controllore Generale, e s'aspettano quindi infinite riforme; ma sventuratamente Turgot resta a quel posto soltanto venti mesi. Con una miracolosa <hi rend="italic">Borsa di Fortunatus</hi> nel suo tesoro egli avrebbe potuto restare più a lungo al potere; e infatti ogni Controllore Generale della Francia, che volesse far fortuna nelle condizioni odierne, dovrebbe prima di tutto fornirsene. Ma non ricorre anche qui alla mente la bontà della provvidente Natura che ci dette la Speranza? Gli uomini l'un dopo l'altro s'appressano fiduciosi alle stalle d'Augia, illudendosi di poterle nettare, e spendono con gioia all'uopo quel tanto d'abilità che è in loro; riescono alfine a compiere qualche cosa solo in quanto sono stati onesti. Turgot ha buone qualità, come onestà, previdenza, energia eroica; ma gli manca la Borsa di Fortunatus. Oh ardente Controllore Generale! Tutto un piano d'una pacifica Rivoluzione Francese può essere scolpito nella mente del pensatore; ma chi pagherà le incalcolabili «indennità» che si richiedono? Oh, altro che questo! Egli, ancora al primo inizio della cosa, osa proporre che il Clero, la Nobiltà, e finanche il Parlamento, siano soggetti alle tasse come il Popolo! Un grido d'indignazione e di stupore echeggia per le gallerie dello Château; M. de Maurepas fa un voltafaccia, e il povero Re che aveva scritto, poche settimane prima: «<hi rend="italic">Il n'y a que vous et moi qui aimons le peuple</hi> (Non v'è altri che voi e me cui stiano a cuore gl'interessi del popolo)», deve ora scrivere un congedo<note xml:id="ftn30" place="foot" n="30"> Nel maggio del 1776.</note>, lasciando che la Rivoluzione si compia come meglio può, più o meno pacificamente.</p>
                     <p>La Speranza è dunque differita! Differita sì, ma non distrutta o affievolita. Non abbiamo, per esempio, il nostro Patriarca Voltaire che dopo lunghi anni d'assenza torna a visitare Parigi? È qui il vecchio dal viso ridotto a zero, rimpicciolito dalle rughe, con l'immensa parrucca «<hi rend="italic">à la Louis Quatorze</hi>», che gli lascia scoperti soltanto i due occhi scintillanti come carboni accesi<note xml:id="ftn31" place="foot" n="31"> Nel febbraio del 1778.</note>. Quale scoppio d'espansione! Parigi, dall'indifferentismo, a un tratto passa alla riverenza, alla fede devota in un Eroe. I nobili si truccano da camerieri d'albergo, nient'altro che per vederlo, le più amabili donne francesi deporrebbero la loro chioma sotto i suoi piedi. «Il suo cocchio è il nucleo d'una Cometa, la cui coda riempie vie intere». In teatro è fatto segno ad applausi immortali; e «alfine è soffocato sotto le rose»; giacchè per consiglio del vecchio Richelieu, aveva usato dell'oppio come calmante dei suoi nervi, e il Patriarca, per la sua natura proclive ad eccedere, ne aveva preso troppo. Anche sua Maestà la Regina aveva pensato di farlo chiamare, ma ne fu dissuasa. Nondimeno, è mestieri che la Maestà se ne dia pensiero. Lo scopo cui quest'uomo ha dedicata la sua vita è stato quello di isterilire, di annientare tutto ciò che costituiva il sostrato della Maestà e della Fede. Ed è per questo che il mondo lo apprezza? Per questo lo innalza fino all'apoteosi, riconoscendolo suo Profeta, suo interprete; come colui che ha detto saggiamente tutto ciò che esso bramava di dire? Aggiungiamo solo che il corpo schiacciato dalle rose di questo Patriarca beatificato, non può esser sepolto se non furtivamente. Il fatto è ben degno di nota, e la Francia è senza dubbio gravida di «Buone Speranze», come dicono i Tedeschi: noi le auguriamo dunque un parto felice e un frutto benedetto.</p>
                     <p rend="justify">Beaumarchais anche ha testè pubblicato le sue difese (<hi rend="italic">Mémoires</hi>)<note xml:id="ftn32" place="foot" n="32"> 1773-1776. Vedi <hi rend="italic">Œuvres de Beaumarchais</hi>, ove esse e la loro storia sono riportate.</note>; non senza risultato per sè e pel mondo. Caron Beaumarchais (o de Beaumarchais, giacchè egli divenne nobile) nacque povero; ma fu d'indole ambiziosa, ardente; ebbe ingegno, audacia, accorgimento e sopratutto uno speciale talento per l'intrigo: esile della persona, ma inflessibile, indomabile. La fortuna e la destrezza lo condussero fino al gravicembalo di <hi rend="italic">Mesdames,</hi> le nostre buone Principesse <hi rend="italic">Loque, Graille</hi>, e sorelle. E quel ch'è più, Pâris Duvernier, il Banchiere di Corte, l'onorava di qualche sua fiducia; fiducia che si estendeva anche ad affari di cassa. Ma il successore di Duvernier, persona di qualità, non volle continuargliela; ed anzi, ebbe corso un processo, per cui l'inflessibile Beaumarchais perdette buon nome e quattrini e fu miserevolmente bistrattato dal Giudice Relatore Goezman, dal Parlamento Maupeou e dalla pubblica opinione. Decaduto nell'opinione di tutti gli uomini, ma non nella sua, sotto l'impulso della indignazione che, se non è atta ad ispirare dei versi, ben si presta alle memorie giudiziarie satiriche, il malcapitato maestro di musica, con un eroismo disperato, rialza la sua causa a dispetto del mondo, lotta con Relatori, Parlamenti e Principi, con uno spirito sarcastico, una logica stringente, avvalendosi con forza e destrezza di risorse inesauribili, come il più abile degli schermitori, al punto che tutto il mondo sta ad osservarlo. Tre lunghi anni trascorrono con fortuna oscillante, e infine dopo sforzi paragonabili alle Dodici fatiche di Ercole il nostro indomabile Caron trionfa, vincendo la sua Causa, anzi le sue Cause; spoglia il Relatore Goezman del suo ermellino di giudice e lo copre d'una eterna vergogna. Quanto poi al Parlamento Maupeou (ch'egli ha cooperato a distruggere), a tutti i Parlamenti in genere e alla Giustizia francese, li presenta sotto un aspetto, che induce gli uomini ad infinite riflessioni. Così il Beaumarchais, come un piccole Ercole della Francia, s'è avventurato nel Regno degl'Inferi, trascinatovi dal destino, e vittoriosamente ha domato i cani infernali. Eccolo d'ora innanzi fra le notabilità della sua generazione.</p>
                  </div>
                  <div type="div4">
                     <head>
                        <label>Capitolo V.</label>
                        <lb/>ASTRAEA REDUX SENZA QUATTRINI</head>
                     <p rend="justify">Osservate, intanto, oltre l'Atlantico, il giorno novello che spunta! È nata, come dicemmo, la Democrazia, cinta di tempesta, ed ora lotta per la vita e pel trionfo. Una Francia simpatica s'allieta nei Diritti dell'Uomo; in tutti i saloni si dice: Che spettacolo! Osservate come il nostro Deane, il nostro Franklin, Plenipotenziari Americani, son qua di persona a sollecitare l'azione<note xml:id="ftn33" place="foot" n="33"> 1777; Deane un po' prima; Franklin restò fino al 1785.</note>. Figli dei Puritani Sassoni, con l'indole degli antichi Sassoni, con la civiltà degli antichi Ebrei, Silas e Beniamino, son qua, nella loro correttezza, a compiere la loro missione presso codesti figli leggeri del Paganesimo, della Monarchia, del Sentimentalismo e della Prostituzione. Un vero spettacolo che offre materia alla loquacità allegra dei saloni; benchè il Kaiser Giuseppe, interrogato in proposito, avesse data questa risposta che non si aspettava da un filosofo: «Madama, il mio mestiere è d'essere realista (<hi rend="italic">Mon métier à moi c'est d'être royaliste</hi>)».</p>
                     <p rend="justify">Anche così pensa il leggero Maurepas; ma il vento del Filosofismo e la forza della pubblica opinione lo travolgeranno. Intanto pervengono migliori augurî; giungono clandestinamente delle navi corsare armate. Paolo Jones equipaggia il suo <hi rend="italic">Bon Homme Richard</hi> coll'intento di passare di contrabbando armi e vettovaglie militari (se l'Inglese non riuscirà a sequestrarle). In questo affare riappare una volta ancora Beaumarchais, come un misterioso Gigante contrabbandiere, e non trascura di rifornire le sue grame saccocce. Ma, senz'altro, in ogni caso, la Francia deve avere una Marina. E non è forse questo il tempo più propizio, ora che l'Orgogliosa, la Turbolenta dei Mari ha le mani ingombre? È vero che un Tesoro immiserito non è in grado di costruire navi; ma, venuto fuori il progetto (di cui Beaumarchais s'attribuisce il merito), qualche Porto fedele e la Camera di Commercio penseranno a costruirle e ad offrirle. Saranno splendidi vascelli che si slanceranno sull'onda; vi sarà una <hi rend="italic">Ville de Paris</hi>, il Leviathan dei vascelli.</p>
                     <p rend="justify">Ed ora che gratuite navi a tre ponti danzano sull'onda e levano l'àncora dei pennoni spiegati al vento; ora che il Filosofismo eleuteromaniaco cresce e si manifesta viemaggiormente; che resta a fare a un Maurepas? Girare e sempre girare. Intere squadre attraversano l'oceano; rozzi Generali Americani, come Gates e Lee, «che portano un berretto da notte di lana sotto il cappello», presentano le armi alla brillante Cavalleria di Francia, e la neonata Democrazia vede non senza stupore il «Dispotismo temperato dagli Epigrammi» combattere al suo fianco. Eppure è così. La milizia del Re e gli eroici volontari, Rochambeau, Bouillé, Lameth, Lafayette hanno sguainato le loro spade in questo sacro duello dell'umanità; e dovranno pur un'altra volta sguainarle, e nel modo più strano.</p>
                     <p>S'ode il tuono navale che rumoreggia a Ouessant. Qual parte ebbe in questo fatto il nostro giovane Principe Duca di Chartres? «Si nascose egli realmente nella stiva», o portò nella vittoria il suo contributo di attività eroica? Ohimè, purtroppo apprendiamo da una seconda edizione che non fuvvi vittoria, ovvero che la riportò l'Inglese Keppel<note xml:id="ftn34" place="foot" n="34"> 27 luglio 1778.</note>. Pel nostro povero e giovane Principe gli applausi dell'Opéra si cangiano in sogghigni di scherno e non gli è più possibile divenire Grand'Ammiraglio, il che è per lui la sorgente di tutti i guai, che si possono davvero dire infiniti.</p>
                     <p rend="justify">Disgrazia anche per la <hi rend="italic">Ville de Paris</hi>, il Leviathan delle navi! L'Inglese Rodney l'ha abbrancata e trascinata al suo paese con tutto il resto del bottino, dovuto al buon successo della sua «nuova manovra consistente nel rompere la linea nemica»<note xml:id="ftn35" place="foot" n="35"> 9 e 12 aprile 1782.</note>. Pare che si debba dire con Luigi XV che «la Francia non potrà mai avere una Marina». Il bravo Suffren deve tornare da Ryder Ally e dalle Acque Indiane, con un risultato ben meschino, ma in pari tempo con grande gloria, per aver riportate «sei» <hi rend="italic">non disfatte</hi>, e ciò può valutarsi come un fatto eroico, dati i mezzi di cui disponeva. Che il vecchio eroe del mare torni ormai a riposare, onorato dalla Francia, nelle sue native Montagne Cévennes, ove non farà più uscire dalla bocca del cannone il fumo della polvere, bensì un semplice fumo culinario dai vecchi camini del Castello di Jalès; il qual Castello, venuto un giorno in altre mani, avrà tutt'altra rinomanza. Il bravo Lapérouse leverà presto l'àncora per un filantropico viaggio d'esplorazione, perchè il Re conosce la Geografia<note xml:id="ftn36" place="foot" n="36"> 1° agosto 1785.</note>. Ma purtroppo neppur questo ha esito fortunato; il bravo Navigatore parte e non torna più: gli Esploratori vanno in cerca di lui nei più lontani mari, ma invano. Egli è svanito nell'Immensità azzurra, senza lasciare altro di sè che un'ombra triste e misteriosa, aleggiante nella mente e nel cuore di tutti.</p>
                     <p rend="justify">Nè, fin che durerà la guerra, Gibilterra vorrà arrendersi, benchè siano colà Crillon e Nassau-Siegen coi più abili strateghi del tempo, e siano accorsi in aiuto i Principi Condé e d'Artois. Le meravigliose Batterie galleggianti coperte di cuoio, messe in acqua dal <hi rend="italic">Pacte de Famille </hi>Franco-Spagnolo, fanno violente intimazioni, cui Gibilterra risponde plutonicamente con semplici torrenti di ferro arroventato, come se la roccia di Calpe fosse divenuta la gola d'un Vulcano; e pronunzia un <hi rend="italic">No</hi>, cui, come a un soffio del Destino, tutti gli uomini debbono prestar fede<note xml:id="ftn37" place="foot" n="37"> Registro Annuale (di Dodsley, XXV, pag 238) settembre-ottobre 1782.</note>.</p>
                     <p rend="justify">Con questa fragorosa esplosione il clangore della guerra finisce, e può tornare la speranza in una sempiterna Era di benessere. I nostri nobili volontari della Libertà tornano a compiere la loro missione. Lafayette, l'uomo impareggiabile del tempo, brilla nell'Œil-de-Bœuf di Versailles, e il suo busto viene eretto all'Hôtel-de-Ville di Parigi. La Democrazia persiste inespugnabile, incommensurabile nel suo Nuovo Mondo e ha magari allungato un piede verso il Vecchio. Le Finanze francesi, non certo rinvigorite dalle vicende attuali, attraversano un ben critico periodo.</p>
                     <p>Ma che fare per le Finanze? Questo veramente è il grande quesito, presagio dell'avvenire, come una piccola e nera nube presagio del tempo; una nube che nessun bagliore d'universale speranza può coprire. Noi abbiam visto Turgot sbalzato clamorosamente dal suo ufficio di Controllore per mancanza di una Borsa di Fortunatus. Nè M. de Clugny poteva bene adempiere al suo ufficio: egli non seppe far altro che consumare il suo salario, lasciando tutto in abbandono, e accaparrarsi «un posto nella Storia», ove tu lo vedi sempre in atto di svanire, come una sterile ombra. E il Ginevrino Necker <hi rend="italic">possiede</hi> dunque una tal Borsa? Egli possedeva l'abilità e l'onestà d'un banchiere, ed ogni specie di credito, per avere scritto dei saggi premiati dalle Accademie, per essersi strenuamente cooperato in pro delle Compagnie dell'India, per aver dato dei pranzi ai Filosofi e per avere «realizzata una fortuna in vent'anni». Inoltre, egli possedeva la taciturnità e la solennità, indizio d'una mente profonda, od anche d'un cervello ottuso. Che fatto strano per Céladon Gibbon che s'era dimostrato così infedele pastorello, mentre suo padre, che vantava probabilmente il possesso di un biroccio, «non volle sentir parlare d'una tale unione»; che fatto strano, ritrovare ora la sua tradita Madamigella Curchod in così alto posto nel mondo, cioè divenuta Signora del Ministro, e Necker «niente affatto geloso!»<note xml:id="ftn38" place="foot" n="38"> Lettere di Gibbon in data del 16 giugno 1777, ecc.</note>.</p>
                     <p rend="justify">Una tenera fanciulla che un giorno dovea venire in fama come Madama de Staël, si trastullava allora sulle ginocchia di <hi rend="italic">Decadenza</hi> e <hi rend="italic">Rovina.</hi> La Signora Necker fonda ospedali e dà solenni pranzi filosofici per rianimare lo spirito pressochè esaurito del suo Controllore Generale. Strane vicende erano sopravvenute, provocate dal clamore del Filosofismo, dalla direzione del Marchese di Pezay e dalla Povertà onde neppure i Re sono immuni. Così Necker, novello Atlante, sostiene il carico delle Finanze per ben cinque anni<note xml:id="ftn39" place="foot" n="39"> Fino al maggio 1781.</note>, senza indennità, che egli stesso aveva ricusata, confortato solo dalla Pubblica Opinione e dall'ausilio della sua nobile Moglie. Egli ha in sè grandi idee, è sperabile, ma è timido e non le manifesta. Il suo <hi rend="italic">Compterendu,</hi> pubblicato col permesso reale, nuovo indizio d'un'Era novella, mostra meraviglie; e che cos'altro fuor che il genio d'un Atlante Necker può impedire che divengano portenti? Anche nella mente di Necker è tutto un piano d'una pacifica Rivoluzione Francese d'un genere speciale; e nella sua taciturna e ottusa profondità, o profonda ottusità che dir si voglia, è una buona dose d'ambizione.</p>
                     <p rend="justify">Intanto la sua Borsa di Fortunatus purtroppo va divenendo nient'altro che l'antico «<hi rend="italic">vectigal</hi> della Parsimonia»; e anch'egli è costretto a presentare il suo progetto d'imposta sul Clero, sulla Nobiltà, sulle Assemblee Provinciali, proprio come un semplice Turgot! L'agonizzante M. de Maurepas è costretto a girare ancora una volta: anche Necker s'allontana, non senza rimpianto.</p>
                     <p rend="justify">Grande, in condizione privata, Necker rivolge lo sguardo di lontano alla cosa pubblica, aspettando il suo tempo; e intanto «ottantamila copie» del suo nuovo libro intitolato <hi rend="italic">Administration des Finances</hi> sono vendute in pochi giorni. Egli è andato via, ma ritornerà, e più d'una volta, portato da tutta una Nazione acclamante. Strano questo Controllore Generale delle Finanze, un tempo scrivano alla Banca Thelusson!</p>
                  </div>
                  <div type="div4">
                     <head>
                        <label>Capitolo VI</label>
                        <lb/>PALLONI</head>
                     <p rend="justify">Così cammina il mondo, in questa sua Età della Carta o Era della Speranza. Ma non mancano gli ostacoli e gli scoppi di guerra, che, per altro, uditi a tanta distanza, potrebbero scambiarsi per un'allegra musica in marcia, se il fosco caos vivente dell'Ignoranza e della Fame, reso forte di venticinque milioni di vite, non cominciasse ad intonare la sua sonata sotto i vostri piedi!</p>
                     <p rend="justify">Ma per ora volgete lo sguardo a Longchamp, in questa fine di Quaresima, per ammirare la gloria di Parigi e della Francia, che si mostra all'aperto, come di consueto, in questo periodo dell'anno; non per assistere alle Messe <hi rend="italic">Tenebris</hi>, ma per vivificarsi al sole, farsi vedere, e salutare la Nascente Primavera. È tutta una moltitudine dai colori smaglianti, e scintillante d'oro, che attraversa il Bois de Boulogne in lunghe e svariate file, come viali cosparsi di fiori viventi: tulipani, dalie e gigli della valle nei loro vasi mobili (ovvero vetture di recente dorate); tutto un insieme ch'è delizia dell'occhio e orgoglio della vita! La Processione cammina e danza serena e spensierata come se andasse su uno strato d'adamante o sulle fondamenta del mondo, e non su una mera pergamena araldica, che ha di sotto un lago di fuoco. Danzate pure, oh folli; voi che non cercaste mai la saggezza, nè mai la ritrovaste. Voi e i vostri padri avete seminato il vento, e raccoglierete la tempesta. Non è forse un'antica massima:<hi rend="italic">Il guiderdone del peccato è la morte?</hi>
                     </p>
                     <p>Ma, tanto a Longchamp che in altri siti, osserviamo fra l'altro che dame e cavalieri son serviti da una specie di familiare umano chiamato <hi rend="italic">jokey</hi>. È questo un piccolo nano folletto che, sebbene giovane, è avvizzito dal languore di vizii precoci ed ha piena conoscenza d'ogni malizia, e però si rende utile in varie emergenze. Il nome <hi rend="italic">jokey</hi> viene dall'inglese, come vorrebbe parere la cosa stessa. Infatti la nostra Anglomania è venuta sempre più crescendo, ed è questo un fatto che trae seco induzioni profetiche. Se la Francia è sul punto di divenire libera, perchè non dovrebbe, ora che una guerra insana ha avuto fine, amare la libertà di un popolo vicino? Uomini colti come i Duchi di Liancourt e di La Rochefoucauld sono ammiratori della Costituzione Inglese e del Carattere Nazionale Inglese, e vorrebbero importare qui quanto potessero di queste cose.</p>
                     <p rend="justify">Delle cose più leggere, sopratutto se leggere come il vento, tanto più facile è il trasporto! Il Non-Ammiraglio Duca di Chartres (non ancora d'Orléans o Egalité) vola da un capo all'altro dello Stretto, per introdurre le Mode Inglesi; e poichè egli è intimo del Principe di Galles, è la persona più atta a farlo: la moda delle vetture, delle selle, degli stivali a tromba, delle <hi rend="italic">redingotes</hi> (in inglese riding-coats) abiti da cavalcare; ed anche la moda del cavalcare; perchè nessuno che si ritenga all'altezza dei tempi, può a meno di trottare <hi rend="italic">à l'Anglaise</hi>, cioè sollevandosi sulle staffe, con disdegno dell'antico metodo di star fermo in sella, che faceva dire a Shakespeare: «burro e uova che vanno al mercato». Il nostro bravo Duca di Chartres può far anche bella mostra della velocità delle sue ruote, giacchè nessuna frusta a Parigi è maneggiata con tanto ardimento e tanta sicurezza quanto quella non professionale di Monseigneur.</p>
                     <p rend="justify">Noi abbiamo visto dianzi i <hi rend="italic">jokies</hi> nani; ora possiamo vedere i veri <hi rend="italic">jokies</hi> del Yorkshire e i loro cavalli e le loro vetture: cavalli da corsa inglesi per le corse francesi; anche questa introduzione dobbiamo all'attività di Monsignor Principe d'Artois coadiuvata dal Diavolo. Il Principe d'Artois ha pure la sua razza di cavalli da corsa; di più, uno stranissimo veterinario, uomo lunatico e pertinace in estremo grado, di nome... <hi rend="italic">Jean Paul Marat</hi>, nato a Neuchâtel in Isvizzera. Un problematico Chevalier d'Eon, ora in gonnella, ora in pantaloni, provoca scommesse e dà luogo a processi; ed è tanto problematico a Londra quanto a Parigi! Oh i bei giorni di comunione internazionale! La Frode e la Scurrilità si stringono la mano attraverso lo Stretto e si salutano reciprocamente. Alle corse di Vincennes o Sablons, un tiro a quattro inglese trasporta trionfalmente, fra i Principi e la Canaglia, un Inglese, il dottor Dodd<note xml:id="ftn40" place="foot" n="40"> Adelung: <hi rend="italic">Geschichte der menschlichen Narrheit</hi>, § <hi rend="italic">Dodd</hi>.</note>, cui prematuramente accenna avida la forca.</p>
                     <p rend="justify">Il Duca di Chartres era un giovane Principe che prometteva grandi cose – già, come quasi tutti i giovani Principi – ma sventuratamente le belle promesse sono poi venute a mancare. Padrone dell'ingente fortuna degli Orléans, con un Duca di Penthièvre per suocero (ora anche il giovane cognato Lamballe ha perduta la vita per gli eccessi), egli sarà un giorno il più ricco della Francia. Ma intanto «già gli cadono i capelli e il suo sangue è guasto», in conseguenza di precoce dissolutezza trascendentale. Sulla sua faccia si sviluppano dei carbonchi, che fanno l'effetto di vere borchie su uno strato di rame brunito. È un simbolo vivente di decadenza questo giovane Principe, che, rimasto prematuramente privo della materia vitale, è solo alimentato dal fumo immondo e dalle ceneri d'una sensualità semispenta. Ciò che avrebbero potuto essere Pensiero, Sentimento, Regola di vita si sono smarriti o vanno a smarrirsi in una oscurità confusa, rotta soltanto da strani bagliori, in dirizzoni chiassosi, in una esplicazione di attività, tra delirante e galvanizzata. Parigi affetta il riso alla sua manìa d'automedonte; ma egli non bada a questo riso.</p>
                     <p rend="justify">D'altra parte qual giorno, non certo di riso, fu quello in cui egli, a scopo di guadagno, minacciò di portare la mano sacrilega sul Giardino del Palazzo Reale!<note xml:id="ftn41" place="foot" n="41"> 1781-82 (Dulaure. VIII pag. 423).</note> Le aiuole dei fiori saranno scompigliate, scomparirà il viale dei castagni e saranno distrutti i boschetti consacrati dal tempo, all'ombra dei quali solevano recarsi per diporto le Amadriadi dell'Opéra, non inesorabili verso gli uomini. Tutta Parigi si duole ad alta voce. Philidor non avrà più il verde panorama di fronte al suo <hi rend="italic">Café de la Régence</hi>; e gli oziosi e i perdigiorni ove andranno ormai a passare il loro tempo? Ma, invano sono i gemiti, che sotto la scure luccicante cigolano i sacri boschetti e cadono al suolo abbattuti; senonchè, Monseigneur era a corto di quattrini e bisognava che se ne rifornisse. Le Amadriadi dell'Opéra fuggono inorridite. Non disperate, o Amadriadi, come coloro che sono privi di conforto: egli farà circondare di edifizi e piazze il vostro giardino, che sebbene ripiantato in una più piccola estensione, sarà abbellito di zampilli d'acqua, da un cannone che il sole farà sparare a mezzodì, e da tante altre cose, che saranno diletto del corpo e dello spirito, tali che non si possono neppure immaginare. Nel Palais Royal vi saranno di nuovo, e più che mai, il <hi rend="italic">Sabbato degli Stregoni e l'Inferno del nostro Pianeta.</hi>
                     </p>
                     <p>Che cosa non tenteranno mai i mortali? Dalla lontana Annonay nel Vivarais i fratelli Montgolfier lanciano la loro cupola di carta, riempita d'un fumo di lana bruciata<note xml:id="ftn42" place="foot" n="42"> 5 giugno 1783.</note>. L'Assemblea Provinciale del Vivarais è prorogata quello stesso giorno, e i suoi Membri applaudono: è l'applauso unanime che parte da una riunione di uomini. Vorrà dunque l'Analisi trionfante giungere sino a valicare i cieli?</p>
                     <p rend="justify">Parigi ascolta con ardente sorpresa, e fra non guari vedrà anche. Dalla Fabbrica di carta Réveillon in Via St. Antoine (una fabbrica notevole) un nuovo Montgolfier si libra, come un naviglio aereo. Prima sono stati portati verso il cielo anitre e polli; ora sono gli uomini che si lasceranno portare<note xml:id="ftn43" place="foot" n="43"> Ottobre e novembre 1783.</note>. Il chimico Charles esperimenta l'applicazione dell'idrogeno e della seta verniciata e vuol fare egli stesso l'ascensione partendo dal Giardino delle Tuileries; Montgolfier taglia solennemente la corda e, per Dio, questo Charles ascende anch'esso, insieme ad un altro! Dieci volte diecimila cuori palpitano; tutte le lingue sono mute dalla meraviglia e dal timore; finchè un applauso, che pare la voce dei mari, lo segue e l'accompagna nel suo selvaggio cammino. A misura che s'innalza s'impicciolisce, finchè diviene un circolo minuscolo, che manda un pallido barlume, come una tabacchiera turgotina, di quelle che noi chiamiamo «<hi rend="italic">Turgotine-platitude</hi>»; nuovo Disco lunare in pieno giorno! Finalmente, Charles discende festeggiato da tutti. La Duchessa di Polignac con una brigata d'amici sta aspettando nel Bois de Boulogne, benchè sia una piovigginosa giornata d'inverno, il 1 Dicembre del 1783. L'intera cavalleria di Francia con alla testa il Duca di Chartres va di galoppo a riceverlo<note xml:id="ftn44" place="foot" n="44"> Lacretelle: <hi rend="italic">18.me Siècle</hi>. III, pag. 258.</note>.</p>
                     <p rend="justify">Bella invenzione: qualche cosa che s'innalza verso il cielo, maestosamente, senza guida! Emblema di tante cose, e sopratutto di questa nostra Età della Speranza; che allo stesso modo sale, sale con tanta leggerezza e tanta maestà; poi resta su in alto ondeggiante, in attesa di precipitare ove vorrà il Fato. Purchè, come Pilâtre, non esploda, e poi ridiscenda tragicamente! Ed è così che gli uomini portati dai palloni, vogliono dare la scalata all'Empireo.</p>
                     <p rend="justify">Oppure osservate il Dottor Herr Mesmer che s'aggira nelle sue ampie sale Magnetiche, dal contegno grave e cogli occhi rivolti al cielo,rapito dal suo commercio spiritico; un vero Ierofante Egiziano dell'antichità, che incontriamo in quest'Era moderna. A quando a quando il sacro silenzio vien rotto da una dolce musica, che carezza l'udito. Intorno al Mistero Magnetico, che guardato con occhio indifferente non è altro che un complesso di tubi riempiti d'acqua, fanno circolo senza fiatare, con la bacchetta in mano, le Creature più belle e in voga del tempo; ogni circolo è un vivente <hi rend="italic">Fiore della Passione</hi>, che aspetta l'afflato magnetico e un Paradiso in Terra di nuova foggia. Oh uomini, oh donne, quanto è mai grande la vostra fede di infedeli! Notiamo qui il Parlamentare Duport, un Bergasse, un D'Espréménil e anche il chimico Berthollet, che vi si trova per conto di Monseigneur de Chartres.</p>
                     <p>Figurarsi se l'Accademia delle Scienze coi suoi Bailly, coi suoi Franklin, coi suoi Lavoisier, non fosse intervenuta! Ma essa intervenne<note xml:id="ftn45" place="foot" n="45"> Agosto 1784.</note> e Mesmer intaccò a stento i suoi quattrini e si ritirò. Se ne stia egli a passeggiare in silenzio sulla spiaggia del Bodensee, presso l'antica Costanza, meditando su tante cose. Poichè, di sotto il più strano e nuovo inviluppo di vesti, quell'antica e grande verità, che mai niuna veste potè nascondere, torna a rivelarsi: quella verità che definisce l'uomo quale una miracolosa creatura, che esercita un più miracoloso potere sugli altri uomini, che ha in sè tale una Vita ed è circondato da un tal Mondo, che l'Analisi trionfante con le sue Fisiologie, i suoi sistemi nervosi, la Fisica e la Metafisica, non potrà mai completamente <hi rend="italic">definire</hi>, senza dire che non potrà spiegare. Onde il Ciarlatanismo in tutte le età non mancherà d'avere la sua parte.</p>
                  </div>
                  <div type="div4">
                     <head>
                        <label>Capitolo VII</label>
                        <lb/>CONTRATTO SOCIALE</head>
                     <p rend="justify">Con tale successione di singolari tinte prismatiche, che innalzandosi come onda su onda colorano il nostro orizzonte, spunta l'Era della Speranza e procede verso il suo compimento. Dubbio compimento! Perchè questa è invero un'Era della Speranza che si fonda su una mera benevolenza universale, sul trionfo dell'Analisi, sul Vizio purgato delle sue brutture e alfine su Venticinque milioni di neri selvaggi; che, affamati, esauriti, tengono lo sguardo volto al loro <hi rend="italic">Ecce signum</hi> «alto quaranta piedi»; come dunque potrebbe essere altrimenti che dubbio?</p>
                     <p rend="justify">In ogni tempo, se noi vediamo giusto, troveremo che il peccato fu, è, e sarà sempre il congiunto della miseria.</p>
                     <p rend="justify">Questa terra si dice Cristianissima, ha le sue croci e le sue cattedrali; ma ha pure come Capi della Religione un Roche Aymont, e un Luigi di Rohan, il Cardinale dalla Collana. La voce del povero per anni ed anni si leva inarticolata in <hi rend="italic">Jacqueries</hi>, ammutinamenti per la farina, ed ha sempre il tono lamentevole d'un pianto infinito, che la Terra non ode, ma che è udito dal Cielo. Di più, laddove sono Milioni di disgraziati non possono mancare Migliaia di bisognosi, d'infelici; e solo le unità vi possono prosperare, o per dir meglio, possono ruinarsi più tardi. L'industria, anch'essa avvinta nei ceppi, imbavagliata, come una bestia selvaggia alla mercè dei maggiori cacciatori del mondo, che la stimolano e la dilaniano, grida pietosamente alle sue guide, ai suoi sorveglianti, all'uopo lautamente pagati: <hi rend="italic">Deh, non mi proteggete</hi>, ma<hi rend="italic">  laissez faire</hi>, e liberatemi alfine dalla <hi rend="italic">vostra</hi> direzione. Qual'è il mercato dell'industria in questa nostra Francia? Per due sole cose vi è offerta e dimanda: per i semplici prodotti della terra, perchè bisogna pure che i Milioni vivano; e per i più belli oggetti di lusso, in quanto solleticano i varii gusti, dalle melodie dell'opera ai cavalli da corsa e alle cortigiane, giacchè le Unità debbono sollazzarsi. Dopo tutto, uno stato di cose addirittura insensato.</p>
                     <p rend="justify">Invero, noi abbiamo l'Analisi trionfante per aggiustar tutto e tutto rifare. Onore dunque all'Analisi! Senonchè, che cos'altro si sa che abbia fatto l'Analisi trionfante fuori della Bottega e del Laboratorio? La scoperta dell'Incoerenza sopratutto e la distribuzione dell'Incoerente sono opera sua. Fin dagli antichi tempi il Dubbio è sempre stato un mago incompleto, il quale evoca gli spettri che non può domare. Noi abbiamo dei «vortici immensi di logica spumante», che travolgeranno e ingoieranno prima le parole e poi le cose. Ed a questo proposito, osservate quei che son creduti i prodromi della Speranza da conseguire, e che in fondo altro non sono se non dei meri precursori della Disperazione: il continuo teorizzare intorno all'Uomo, alla Mente Umana, alla Filosofia del Governo, al Progresso della Specie e così via, che sono il bagaglio d'ogni testa pensante. Il Tempo e tanti Montesquieu e Mably, dragomanni del Tempo, hanno scoperto una infinità di cose: ed ora non ha Jean Jacques promulgato il suo nuovo Vangelo con quel <hi rend="italic">Contratto Sociale</hi>, che spiega tutto il mistero del Governo e narra com'è <hi rend="italic">contrattato</hi>  e <hi rend="italic">mercanteggiato</hi>, a soddisfazione universale? Teorie di governo! È il rinnovarsi di quelle teorie che sono sempre apparse e appariranno in ogni età di decadenza, e che bisogna valutare nel loro giusto valore, come processi della Natura, che non fa nessun passo invano verso la sua grande evoluzione. Intanto, qual teoria è più vera di quella che afferma che tutte le teorie, per quanto serie, per quanto penosamente elaborate sono – e debbono essere per la loro stessa natura – incomplete, dubbie e anche false? Sappi che quest'Universo è, qual si mostra, un infinito; e non tentare di farne il pasto della tua digestione logica, tenendoti pago se, piantando qua e là nel caos qualche colonna, riuscirai ad impedire che esso ingoi <hi rend="italic">te</hi>. Quello Scetticismo che faceva dire: <hi rend="italic">In che cosa dovrò io credere! </hi>una nuova e giovane generazione lo ha abbandonato per una Fede ardente nel Vangelo secondo Jean Jacques. Ecco un gran passo in avanti che lascia molto pronosticare.</p>
                     <p rend="justify">Benedetta sia la Speranza, che a ogni suo inizio fece profetizzare un Millennio, un Millennio di Santificazione; ma (è da notarsi) mai, fino a questa Nuova Era, un Millennio di semplice godimento e d'abbondanza. Non vi fidate, amici miei, di quelle profezie che vi rappresentano un Paese del Piacere, della Felicità, della Benevolenza, del Vizio purgato delle sue brutture! L'uomo non è qual si dice un animale felice; perchè il suo desiderio smodato di ogni dolce cosa è inesauribile. E come potrebbe la povera umanità, non dico trovare la felicità, ma vivere e sostenersi in questo selvaggio Universo, che infinito e minaccioso turbina sul suo capo, se non si legasse alla vita con ogni specie di sforzi e di sacrifici? Guai all'uomo che non ha nel cuore una fede devota; guai a colui pel quale la parola Dovere ha perduto ogni significato! Quanto al Sentimentalismo non è forse il fratello gemello dell'Ipocrisia, se non addirittura una riproduzione di questa? E l'Ipocrisia non è la <hi rend="italic">materia prima</hi> del Diavolo onde tutte le menzogne, tutte le imbecillità, tutte le abominazioni traggono origine e nessun bene ne deriva? Perchè l'Ipocrisia è in se stessa nient'altro che un Bugia doppiamente distillata, una Bugia elevata alla seconda potenza.</p>
                     <p rend="justify">E che sarà mai di tutta una Nazione che precipita in un baratro? Ciò posto, dico io, essa vorrà senza fallo ritrarsene! Perchè la vita non è un inganno bene architettato, un inganno verso se stessa; è una grande verità che tu vivi, che ha in te i suoi bisogni, i suoi desiderii; nè questi possono sussistere e venire alimentati dalle illusioni, bensì dai fatti. Ed ai fatti, sii certo, noi torneremo; a quei fatti benedetti o maledetti a seconda della nostra saggezza. Il fatto più basso, meno benedetto, che creava i bisogni dei mortali, fu quello primitivo che faceva dire ai cannibali: <hi rend="italic">Io</hi> posso divorare <hi rend="italic">Te</hi>. Sarebbe mai questo Fatto Primitivo quello precisamente verso cui noi tendiamo attualmente (coi nostri metodi perfezionati) per poi rifare di nuovo tutto il cammino?</p>
                  </div>
                  <div type="div4">
                     <head>
                        <label>Capitolo VIII</label>
                        <lb/>CARTA STAMPATA</head>
                     <p rend="justify">In una Francia tanto pratica, checchè ne dica la teoria della Perfettibilità, non può mancare lo scontento. La promessa Riforma s'è resa indispensabile; eppure ancora non viene: chi dunque vorrà prenderne l'iniziativa? Lo scontento per tutto ciò che è intorno a noi e più ancora per quello ch'è al disopra di noi, va sempre crescendo e sempre cerca nuovi sfoghi.</p>
                     <p rend="justify">Delle Ballate di strada, degli Epigrammi, che nei tempi andati temperavano il Dispotismo, non è neppure da parlarsi, e tanto meno dei Giornali manoscritti (<hi rend="italic">Nouvelles à la main</hi>). Bachaumont e suoi coadiutori e seguaci possono chiudere il loro «Trenta volumi di fatti scurrili» e il loro mestiere di spie, chè la stampa, più che libera, è divenuta addirittura licenziosa. Libelli d'ogni genere possono essere surrettiziamente venduti e letti a Parigi, purchè abbiano la scritta: «Stampato a Pechino». Noi abbiamo un <hi rend="italic">Courrier de l'Europe </hi>di quegli anni, pubblicato regolarmente a Londra, da un De Morande non ancora divorato dalla ghigliottina. Un altro turbolento, il Linguet, neppur egli ghigliottinato ancora, quando il suo paese è divenuto troppo caldo per lui, e i suoi confratelli Avvocati lo hanno messo fuori del loro consorzio, può emettere ivi il suo roco lamento e la sua <hi rend="italic">Bastille Dévoilée </hi>(Bastiglia Svelata). Il loquace Abate Raynal ottiene alfine l'intento: la sua lubrica e falsa <hi rend="italic">Histoire Philosophique</hi>, tutta un'accozzaglia di ampollose teorie eleutero-maniache (fatta, dicono, in collaborazione col Filosofismo associato, benchè in nome dell'Abate e a sua gloria), è bruciata dal carnefice, ed egli parte pei suoi viaggi, atteggiandosi a martire. Era questa l'edizione del 1781, e forse fu l'ultimo Libro notevole beatificato dal fuoco, giacchè il carnefice ha poi scoperto l'inutilità d'un tal provvedimento.</p>
                     <p rend="justify">Nelle Corti di Giustizia poi, con le relative liti pecuniarie e coi casi di divorzio, come dappertutto ove c'è dato di spingere lo sguardo oltre la domestica soglia, quali rivelazioni! I Parlamenti di Besançon e di Aix ripercuotono lontano, per tutta la Francia, l'eco degli amori e dei destini d'un giovane Mirabeau; il quale alla scuola d'un «Amico degli Uomini», nelle Prigioni di Stato, nei Reggimenti in marcia, nelle soffitte degli Autori Olandesi e in tant'altre scene della vita, aveva imparato durante venti anni a resistere al dispotismo; al dispotismo degli uomini, non solo, ma purtroppo anche a quello degli dèi. Sotto il roseo velo della Benevolenza Universale e d'<hi rend="italic">Astraea Redux</hi>, il Santuario della famiglia è spesso un triste vuoto o un buio tempestoso Inferno sulla Terra! Il vecchio Amico degli Uomini ha anch'egli il suo caso di divorzio e a volte «l'intera sua famiglia, meno uno, è rinchiusa sotto chiave»; e mentre egli scrive tanto intorno alla riforma e alla redenzione del mondo, per suo interesse privato è dovuto ricorrere a sessanta <hi rend="italic">Lettres-de-Cachet</hi>. Uomo accorto, risoluto, di principii virili anche, ma formato di tali elementi morali e materiali, che non solo non riusciva a dominare, ma che lo traevano a commettere follie. La voracità, la rapacità, che sono l'opposto di ogni sensibilità del cuore, imperano; e voi, oh insensati, che state ad aspettare un verdeggiante Millennio, tutto Amore ed Abbondanza, nel quale il vino scorrerà a ruscelli e il ronzio del vento sarà una dolce musica; mentre il fango della Sensualità, che corrode la vostra esistenza, scava ogni giorno abissi più profondi, finchè sarà tutto un abisso!</p>
                     <p rend="justify">Ponetevi un po' a considerare quell'innominabile fatto della Collana di Diamanti, e poi guardate: il Cardinale dal rosso cappello, Luigi di Rohan, il siciliano uccello di prigione Balsamo Cagliostro, la modesta signora de La Motte «dal volto alquanto piccante»; i più alti Dignitarii della Chiesa insomma, che si abbandonano ad una Danza di Valpurga cogl'impostori, coi tagliaborse, colle donne pubbliche. È tutta un'esposizione del Mondo Occulto di Satana, che si svolge incessantemente alla luce del sole, mentre il fumo dei suoi tormenti sale, sale senza posa! Il Trono è stato tratto ad una scandalosa collusione con la Galera. Il rumore di questi fatti misteriosi echeggia durante dieci mesi per tutta l'Europa, che guarda meravigliata il succedersi di tante bugie, di nient'altro che bugie; è il crescere della corruzione, che tutto invade dall'alto al basso ceto, con la ghiottornia, la crudeltà, l'imbecillità, rafforzate dalla fame. Piangi, o bella Regina, versale tutte queste prime lagrime d'un sì puro dolore, poichè il tuo bel nome è stato offuscato da un alito immondo, irrimediabilmente, per tutta la tua vita. Nessun cuore vivente sentirà per te amore o pietà, fin che non sorgerà una nuova generazione, e allora il tuo cuore giacerà freddo, guarito di tutti i suoi dolori. D'ora in poi gli epigrammi non saranno più mordaci od amari; ma crudeli, atroci, innominabili. Il 31 maggio 1786 un miserabile Cardinale Grande Elemosiniere Rohan, nell'uscire dalla sua Bastiglia, è accompagnato da una folla plaudente; non che egli sia amato o meritevole d'esserlo, ma perchè è divenuto importante da quando la Corte e la Regina sono sue nemiche<note xml:id="ftn46" place="foot" n="46"> «<hi rend="color(#000000)">Fils Adoptif»: </hi>
                           <hi rend="color(#000000)italic">Mémoires de Mirabeau</hi>
                           <hi rend="color(#000000)">, IV, 325.</hi>
                        </note>.</p>
                     <p>Come s'è annuvolata la nostra brillante Era della Speranza: il cielo diviene sempre più fosco e fa presagire l'uragano, il terremoto! Questo è un mondo condannato a perire: «quell'obbedienza che rese libero l'uomo» è scomparsa, e «quella che lo rese schiavo andrà presto a finire, almeno nei rapporti tra uomo e uomo». Ora gli uomini sono schiavi della loro incontinenza, e tali saranno; schiavi del peccato, che trae seco la schiavitù del dolore. Volgete lo sguardo a quella massa corrotta di sensualità e di menzogna, ove intorno folleggia qualche raggio di sentimentalismo, o qualche sua corrotta fosforescenza; ove alla sommità s'eleva come Arca di concordia l'orrida forca patibolare «alta quaranta piedi», anch'essa presso a marcire. Aggiungete che la Francia si distingue fra tutte le altre Nazioni per la sua caratteristica eccitabilità, col bene e anche col male pericoloso che ne derivano. Quindi, bisogna aspettarsi ogni ribellione, ogni esplosione portate ad estremi imprevedibili. Vi sono, come scriveva Chesterfield, «tutti i sintomi che io ho sempre incontrato nella Storia»!</p>
                     <p rend="justify">Dovremo dunque esclamare: Maledetto il Filosofismo, che distrusse la Religione, per estinguere l'abominevole (<hi rend="italic">écraser l'infâme</hi>), com'esso diceva? Maledetti piuttosto coloro che d'ogni cosa santa fecero un'abominazione meritevole d'essere estinta! Maledetti tutti che vivono in questo periodo d'abominazione, di distruzione universale! No, dicono i Cortigiani, è stato Turgot, è stato Necker con tutte le sue pazze innovazioni, è stata la mancanza di etichetta della Regina, è stato lui, è stata lei, è stato questo, è stato quello. Oh Amici! sono stati tutti gli scellerati, che hanno vissuto dando a intendere col loro ciarlatanismo di dover compiere qualche cosa, mentre non sono stati buoni ad altro che a mangiare e a mal fare in ogni attribuzione della vita, dal Lustrascarpe al Principe, ciascuno nel suo grado, fin dal tempo di Carlomagno e anche da prima. Tutto ciò s'è venuto accumulando per migliaia d'anni; giacchè, siate certi, nessuna bugia perisce, ma, come il seme, germoglia e si sviluppa; ed ora il giorno del rendiconto è venuto. Terribile sarà la liquidazione in questo giorno d'escandescenza, in cui proromperà la collera a lungo repressa. Oh fratello, non esser mai un ciarlatano! Da' retta, muori piuttosto, perchè sarà una sola volta che morrai e tutto finirà per sempre. Sappilo, questo è un mestiere maledetto, che trae seco maledizioni da te ignorate, che ti seguiranno anche quando tu da secoli non esisterai più, e tutti i guadagni che ne avrai ricavati saranno distrutti; anzi, come gli antichi savii hanno scritto, ti seguiranno per tutta l'Eternità, perchè esse sono impresse nel Libro delle Condanne d'un Dio!</p>
                     <p rend="justify">La Speranza protratta rende il cuore malato. Già, come dicemmo, qui la Speranza è protratta, soltanto protratta; non distrutta nè capace di essere distrutta. È degno di nota e commovente il vedere come questa stessa Speranza ancora illumini il sentiero della Nazione francese, attraverso i suoi selvaggi destini. Noi la ritroveremo sempre fulgida: ora in un tenero invito, ora nella ira e nella minaccia; essa brillò come una dolce luce celeste, ora brilla qual fiamma d'incendio, e brillerà ancora nelle azzurre vampe solfuree attraverso le regioni tenebrose del Terrore; senza mai svanire completamente, poichè la Disperazione è per se stessa un altro genere di speranza. Perciò la nostra Era può ancora esser detta della Speranza, ma nel più triste significato, perchè altro non le resta che la Speranza.</p>
                     <p>Ma, se qualcuno volesse sapere in complesso di che natura è il Vaso di Pandora che si trova colà in procinto di essere aperto, non avrebbe che a dare un'occhiata a ciò che può dirsi il sintomo dei sintomi; vale a dire alla Letteratura sopravissuta, di quel Periodo. L'Abbé Raynal ha detto la <hi rend="italic">sua</hi> parola alla sua maniera lubrica, sbrigliata e tronfia, e già la generazione, con foga crescente d'attività, sta ad ascoltare un altro. Ed ecco il <hi rend="italic">Mariage de Figaro </hi>di Beaumarchais, che ora (nel 1784), dopo non poche difficoltà, appare sulla scena, e per cento sere è fatto segno all'ammirazione di tutti. Il lettore dei nostri tempi sarà curioso di sapere a qual pregio o merito intrinseco era dovuto quel successo: e invero questo solo potrà sapere: che la produzione lusingava qualche ardente aspirazione del tempo, che esprimeva ciò che era nell'animo di tutti e che ognuno anelava di pronunziare.</p>
                     <p rend="justify">Ben poca sostanza è in quel <hi rend="italic">Figaro</hi>: intrighi meschini e stiracchiati, espressione stentata del sentimento e del sarcasmo; un insieme arido, sbiadito, ma che pur procede e si svolge destramente e con baldanzosa sicurezza, come in un mondo di matti; in cui, come accennavamo, il gran segreto è che ognuno vi ritrova la propria immagine e quella del suo stato e dei suoi costumi. Onde la commedia va innanzi per cento sere, seguìta da tutta una Francia, che ride e applaude. E quando il Barbiere domanda nel suo soliloquio: «Che cosa ha fatto Vostra Signoria per guadagnare tutto questo?» e non può rispondere altro che: «Voi vi siete data la pena di nascere (<hi rend="italic">Vous vous êtes donné la peine de naître</hi>)», tutti ridono, compresa quella Nobiltà Anglomaniaca cultrice delle corse dei cavalli, che ride più forte di tutti. Come possono dei piccoli libri racchiudere grandi pericoli? dice il Sieur Caron, e immagina che il suo sottile epigramma possa essere una specie d'argomento. Conquistatore d'un toson d'oro, con un contrabbando gigantesco; domatore dei cani dell'inferno d'un Parlamento Maupeou, e alfine coronato Orfeo al <hi rend="italic">Théâtre Français</hi>, Beaumarchais ha raggiunto l'apice, e riunisce gli attributi di parecchi semidei. Noi lo ritroveremo di nuovo nel corso della sua decadenza.</p>
                     <p rend="justify">Ancora più significativi sono due libri prodotti proprio alla vigilia della memorabile Esplosione, e letti ardentemente da tutti: <hi rend="italic">Paul et Virginie</hi> di Saint-Pierre e lo <hi rend="italic">Chevalier de Faublas</hi> di Louvet. Libri degni di nota, che possono esser considerati come l'ultima parola della vecchia Francia Feudale. Nel primo s'eleva melodioso, per così dire, il gemito d'un mondo che muore: dappertutto la salubre Natura è in un conflitto impari con l'Arte perfida e malsana, perseguito fin nella più meschina capanna, nella più lontana isola dei mari. La rovina e la morte debbono colpire colei ch'è amata, e la morte, quel ch'è più, qui non avviene per necessità, ma per etichetta. Qual mondo di stimolante corruzione ci si para dinanzi in quell'atto sublime di pudore! Pure, nel complesso, il nostro buon Saint-Pierre è melodioso, poetico, benchè troppo tenero: noi chiameremo il suo Libro il canto del cigno della vecchia Francia moribonda.</p>
                     <p rend="justify">Quanto a Louvet, non v'è chi vorrà dirlo armonioso. Invero, se questo disgraziato <hi rend="italic">Faublas</hi> rappresenta la parola della morte, può dirsi che sia quella pronunziata sul patibolo da uno scellerato che non si pente. Libro indegno, libro <hi rend="italic">cloaca</hi>, senza neppure la profondità d'una <hi rend="italic">cloaca!</hi> Qual «pittura della Società francese» è mai in esso? Proprio nessuna, se si eccettui la pittura della mente che lo concepì come tale. Eppure questo libro è un sintomo di tante cose, e sopratutto d'una società che potè gustarlo.</p>
                  </div>
               </div>
               <div type="div3">
                  <head>
                     <label>Libro terzo</label>
                     <lb/>Il parlamento di Parigi</head>
                  <div type="div4" rend="P68">
                     <head>
                        <label>Capitolo I.</label>
                        <lb/>Cambiali protestate</head>
                     <p rend="justify">Mentre una confusione indicibile ferve nell'interno e, a traverso tanti crepacci della superficie, vien fuori un fumo sulfureo, sorge la domanda: per quale dei crepacci dovrà farsi strada la grande esplosione? Per quale dei vecchi crateri o fumaiuoli? O vorrà essa stessa formare un nuovo cratere? In ogni Società vi sono di questi fumaiuoli, vi sono Istituzioni che funzionano come tali. Anche Costantinopoli non manca delle sue valvole di sicurezza: anche ivi lo Scontento trova il suo sfogo in un fuoco materiale; di guisa che il Potere Regnante legge i segni dei tempi nel numero degli incendi notturni e delle impiccagioni dei fornai, e muta indirizzo a seconda di queste manifestazioni.</p>
                     <p rend="justify">Noi possiamo affermare che questa Esplosione Francese vorrà tentare senz'altro come via d'uscita, prima, tutte le vecchie Istituzioni; perchè tra queste e le profondità interne vi è o vi fu qualche comunicazione, senza di che non sarebbero Istituzioni nazionali. Anche se esse fossero divenute Istituzioni personali, sviate, per così dire, dal loro primitivo intento, l'ostacolo sarebbe più debole che altrove. Ma a traverso quale di esse avverrà l'uscita? Un osservatore potrebbe averlo indovinato: a traverso i Parlamenti Giudiziari e sopratutto a traverso il Parlamento di Parigi.</p>
                     <p rend="justify">Gli uomini, siano pur sovraccarichi d'ogni grado di dignità, non sono mai inaccessibili all'influenza dei loro tempi, e specialmente quei che dedicano la loro vita agli affari ed hanno per ciò mille occasioni di venire a contatto col contemporaneo movimento sociale, foss'anche dai loro seggi di giudici. Il Consigliere del Parlamento, lo stesso Presidente, che ha comperato il suo posto con bei quattrini per essere da più dei suoi simili, come potrebbe emergere e nei trattenimenti filosofici e nei saloni d'una cultura elegante, se mostrasse d'essere un Seguace dell'Oscurantismo? Fra le Notabilità Togate di Parigi può esservi più d'un patriottico Malesherbes che si lascia guidare dalla propria coscienza e dall'intento del pubblico bene; e v'è di certo più d'un d'Espréménil dal cervello esaltato, che nella confusione delle sue idee, giudica gloriosa qualunque impresa alla Bruto, atta a menar rumore. I Lepelletier, i Lamoignon hanno titoli e ricchezze; ma a Corte non figurano che come «Nobiltà della Toga». Abbiamo dei Duport dalle idee profonde; dei Fréteau, dei Sabatier dalla lingua incontinente; tutti più o meno nutriti del latte del «<hi rend="italic">Contrat Social</hi>». E d'altra parte non è forse questa patriottica opposizione in sè stessa una battaglia data dall'intero Corpo? Svegliati dunque, o Parlamento di Parigi, e ricomincia la tua lunga lotta! Non fu abolito il Parlamento Maupeou coperto d'ignominia? Nè ora tu hai più a temere un Luigi XIV e lo schioccar della sua frusta e il suo olimpico sguardo; nè un Richelieu, nè la Bastiglia: più nessuno; e tutta la Nazione ti vien dietro. Anche tu (oh cielo!) puoi divenire un Potere Politico; e allora, come scuoterai la tua parrucca di crini, qual novello Giove dalla chioma d'ambrosia, tremeranno Principati e Dinastie!</p>
                     <p>Il leggero vecchio M. de Marurepas, dalla fine del 1781, è stato colpito dal gelo della morte: «Mai più,» disse il buon Luigi, «udrò i suoi passi, di sopra, nella sua camera»; il suo leggero motteggiare, le sue barzellette sono omai spenti. Non più la realtà importuna può esser dissimulata dalla facezia, nè il male dell'oggi rimandato alla dimane. La dimane è giunta alla sua volta, ed ora siede a quel posto un flemmatico e positivo M. de Vergennes, che valuta gli eventi dal lato pratico con la puntualità grossolana d'un semplice scrivano (qual fu in origine), e ammette ciò che non si può negare, venga poi il rimedio donde che sia. Il rimedio non è in lui: egli intende «a sbrigar gli affari» secondo il loro turno, burocraticamente. Il povero Re, il quale ha ora più anni ma non più esperienza, è costretto a governare da sè, benchè vi sia così poco atto, coadiuvato dalla sua Regina. Brillante Regina, dallo sguardo rapido e limpido, impulsiva negli atti, franca e nobile anche, ma in tutto troppo superficiale, troppo veemente nelle cose frivole per essere all'altezza d'un tal còmpito! Se prima era un problema governare la Francia, ora è divenuto difficile perfino il governo dell'Œil-de-Bœuf. Poichè se un Popolo disgraziato ha il suo lamento, una Corte immiserita ne ha uno più alto ancora. L'Œil-de-Bœuf non riesce a concepire come in una Francia che ha in sè risorse inesauribili siasi potuto essiccare quel Corno dell'Abbondanza: non <hi rend="italic">soleva</hi> esso fluire senza posa? Eppure Necker, col suo governo di parsimonia, aveva «soppresso seicento posti all'incirca» prima che i Cortigiani lo sbalzassero; poichè egli era un finanziere parsimonoioso e pedante. Un altro pedante militare, il Saint-Germain, con le sue manovre prussiane e con le sue nozioni prussiane, come se le promozioni dovessero dipendere non dal blasone ma dal merito, ha disgustati i militari. I Moschettieri sono stati soppressi insieme a tante altre cose da questo vostro amputatore, che col suo continuo innovare e distruggere non ha fatto che creare imbarazzi all'Œil-de-Bœuf. I lamenti, la scarsezza, l'ansia abbondano: è un tutt'altro Œil-de-Bœuf. Besenval dice: «Già in quegli anni (s'era nel 1781) dominava tale malinconia (tale <hi rend="italic">tristesse</hi>) nella Corte, che il confronto coi primi tempi riusciva addirittura sconfortante».</p>
                     <p rend="justify">D'altronde, che l'Œil-de-Bœuf cada in malinconia, non è a meravigliare, quando voi sopprimete i suoi posti! Nessun posto può esser soppresso senza che qualche borsa sia alleggerita e più d'un cuore sia ingrossato: perchè non impiegava esso anche le classi lavoratrici, fabbricanti, maschi e femmine, di merletti, di essenze, di oggetti di Piacere in generale e chiunque fosse, a produrre il Piacere? Economie meschine, e niente sentite dai Venticinque Milioni! Ma, nondimeno, sono misure che vengono adottate, e che non si fermeranno qui. Altri pochi anni e vedremo soppresse le mute per la Caccia al lupo e quelle per la Caccia all'orso, nonchè l'Allevamento dei falconi: cadranno gli uffici, fitti, come cadono le foglie autunnali. Il Duca di Polignac dimostra come la sua carica non può essere abolita e riduce al silenzio la logica ministeriale; ma poi galantemente volgendosi alla Regina le presenta le sue dimissioni, giacchè Sua Maestà lo desidera. (Meno cavalleresco fu il Duca di Coigny, ma non per questo più fortunato. «Noi litigammo sul serio, Coigny ed io», disse Re Luigi, «e qualora egli m'avesse percosso, io non avrei potuto biasimarlo»<note xml:id="ftn47" place="foot" n="47"> Besenval, III, pag. 255-58.</note>. In siffatte materie l'opinione non può essere che una. Il Barone Besenval, con quella franchezza di linguaggio che caratterizza l'uomo indipendente, dichiara schiettamente a Sua Maestà che la condizione è spaventevole (<hi rend="italic">affreuse</hi>): «Voi andate a letto la sera, e non siete sicuro di non levarvi povero la dimane; tanto varrebbe trovarsi in Turchia». È proprio una vita da cani.</p>
                     <p rend="justify">Strana questa continua penuria del tesoro reale! Eppure, per quanto incredibile, il fatto è innegabile. È una cosa tristamente vera, una pietra d'inciampo in cui tutti i Ministri l'un dopo l'altro urtano e cadono. Sia per mancanza di «genio fiscale», sia per difetto d'altro, sussiste la più palpabile differenza fra l'Entrata e l'Uscita; un <hi rend="italic">Deficit</hi> nell'Entrata che bisogna colmare (<hi rend="italic">combler</hi>) o esso v'ingoierà! Questo è il problema difficile, disperato come quello della quadratura del circolo. Il Controllore Joly de Fleury, che successe a Necker, neppur vi riuscì, e non fece che proporre prestiti, che furono poi tardivamente colmati, e imporre nuove tasse, produttive non di danaro, ma di clamori e di scontento. Nè potette il Controllore D'Ormesson far di meglio, chè anzi fece anche meno; perchè, mentre il Joly tenne il potere per oltre un anno e un giorno, il D'Ormesson non contò che pochi mesi; e quando il Re comperò Rambouillet senza consultarlo, egli comprese e si ritirò. E così, verso la fine del 1783, le cose minacciano un ristagno. L'opera umana sembra ormai vana, e vani sono tutti gli sforzi del nostro «Consiglio delle Finanze» di recente istituito, dei nostri Intendenti delle Finanze, del Controllore Generale delle Finanze; perchè, malauguratamente, non vi sono più Finanze da controllare. Una paralisi fatale invade il movimento sociale; nuvole di cecità o di tenebre ci avvolgono: siamo dunque sul punto di precipitare nei neri orrori della BANCAROTTA NAZIONALE?</p>
                     <p rend="justify">La Bancarotta è grande, è un golfo immenso, senza fondo, in cui si sommergono e scompaiono tutte le Menzogne pubbliche e private, là dove erano destinate dalla loro prima origine. Poichè la Natura è vera e non bugiarda; e quella bugia che voi dite o create verrà fuori dopo un periodo più o meno lungo, come una Cambiale tratta sulla Realtà della Natura, che, presentata pel pagamento, farà rispondere: <hi rend="italic">Non si sconta</hi>. È deplorevole per altro che spesso debba avere una così lunga circolazione e che il falsario che la creò sia raramente quello che ne paghi il fio! Le bugie e il fardello di mali che traggono seco, vanno innanzi sballottati da individuo a individuo, da classe a classe, e s'arrestano a quelle classi infime e mute, che legate alla zappa e alla vanga, col cuore angosciato e con lo saccocce vuote, sono in quotidiano <hi rend="italic">contatto</hi> con la realtà, e non possono rimettere in circolazione l'inganno.</p>
                     <p rend="justify">Osservate intanto come, per una giusta legge di compensazione, nel turbinare confuso della Società, la bugia col suo fardello di mali discende verso i suoi strati inferiori, e, in cambio, il disagio che ne deriva sale, sale senza posa. Onde accade che dopo il lungo penare e l'inedia di quei Venticinque Milioni, un Duca di Coigny e la Maestà regale arrivano ad avere «una vera contesa». Tale è la legge della provvida Natura, la quale, sia pure a lunghi intervalli, sia pure col solo mezzo della Bancarotta, riporta le cose al loro punto di partenza.</p>
                     <p rend="justify">Ma con una Borsa di Fortunatus in saccoccia, per quant'altro mai sussisterebbe il Falso! La vostra Società, la vostra Casa, il vostro Ambiente materiale e spirituale, tutto è falso, ingiusto, iniquo all'occhio di Dio e dell'uomo. Eppure il focolare è caldo, la dispensa è ben fornita: gl'innumerevoli Svizzeri del Cielo, che stanno intorno con una specie di lealtà naturale, proveranno con la penna e a colpi di moschetto che quella è la verità; e se non proprio la Verità pura (impossibile sulla terra) una sua forma attenuata, salutare (come il vento per gli agnelli tosati), che opera il bene. Ma, qual cambiamento quando la borsa e la dispensa si vanno sempre più vuotando! Si dirà allora: se il vostro ordinamento fosse così vero, così conforme alle leggi di Natura, come mai la Natura, nella sua infinita bontà, vi lascerebbe patire la fame? E così tutti gli uomini, tutte le donne, tutti i fanciulli non dubiteranno che le vostre Forme di vita eran <hi rend="italic">false.</hi> Onore alla Bancarotta, sempre giusta nel complesso, per quanto crudele nei suoi particolari! Essa lavora di continuo a scavar mine sotto il Falso; e nessuna Falsità – raggiungesse pur l'altezza del cielo e coprisse tutto il mondo – potrebbe sfuggire alla Bancarotta, che un giorno la spazzerà via, e ce ne libererà alla fine.</p>
                  </div>
                  <div type="div4">
                     <head>
                        <label>Capitolo II.</label>
                        <lb/>Il controllore Calonne</head>
                     <p rend="justify">In tale stato di <hi rend="italic">tristesse</hi>, di ristagno, di morboso languore, quando una Corte esasperata credeva che il genio fiscale si fosse dipartito dagli uomini, qual'altra apparizione poteva essere meglio accolta di quella di M. de Calonne? Calonne era uomo di genio indiscutibile, e più o meno anche di genio fiscale; esperto nel maneggiare Finanze e Parlamenti, per essere stato Intendente a Metz e a Lille, Procuratore del Re a Douai. Uomo di vaglia, in istretti rapporti con la classe denarosa, con un nome senza macchia, se se ne eccettua qualche peccatuccio, come l'aver mostrato la lettera d'un cliente in quell'antica vertenza D'Aiguillon-La Chalotais, quasi dimenticata ormai. Egli ha dei congiunti carichi di quattrini, influenti alla Borsa; i nostri Foulon, i nostri Bertier intrigano per lui; il vecchio Foulon, briccone dichiarato e riconosciuto, non ha altro a fare che intrigare; ma egli è possessore d'una smisurata ricchezza, e, se il suo giuoco lo favorisce, può sperare di divenire Ministro un giorno, da commesso del Commissariato qual fu un tempo.</p>
                     <p rend="justify">Tali sono gli appoggi, tali i puntelli di M. de Calonne, senza contare le sue qualità intrinseche! La speranza irradia il suo volto, la persuasione pende dalle sue labbra; per ogni male egli ha pronto un rimedio e farà sì che il mondo cammini sulle ruote innanzi a lui. Il 3 Novembre 1773 l'Œil-de-Bœuf si felicita del suo nuovo Controllore Generale. È la volta di Calonne adesso; anche Calonne alla sua maniera, come già Turgot e Necker, deve affrettare il compimento, gettando uno sprazzo di luce sulla nostra Èra della Speranza, divenuta omai troppo plumbea, e gonfiando la vela che deve condurla al suo destino.</p>
                     <p>Grande è in ogni modo la felicità dall'Œil-de-Bœuf. L'avarizia è stata bandita da quella dimora regale; le soppressioni sono cessate; e il vostro Besenval può ben dormire tranquillo, sicuro di non svegliarsi depredato. L'Abbondanza è tornata col suo sorriso, come invocata da un mago, e sparge il gaudio dal suo corno di nuovo traboccante. Notate che soavità di costumi! Il Controllore Generale si distingue pel suo sorriso blando: ascolta tutti con aria d'interessamento, anzi previene i desideri di tutti, li spiega meglio egli stesso, li soddisfa, o almeno promette di soddisfarli sotto condizioni. «Temo che questa sia una cosa difficile», disse la Regina; e il Controllore: «Madama, se non è che difficile, è fatta; se è impossibile si farà». Quale «spirito di facilità» in quest'uomo! Ad osservarlo poi in società, nei vortici del piacere, cui nessuno partecipa con maggior godimento, ci si domanda: Ma costui quando lavora? Eppure il suo lavoro non è mai trascurato, come possiamo vedere, e sopratutto il frutto del suo lavoro: la moneta contante. Uomo d'una facilità veramente incredibile: facile nella azione, facile nell'elocuzione, facile nel pensiero; in una forma dolce e persuasiva, da lui sgorga brillante la più profonda filosofia con la vivacità d'un motto di spirito. Nelle Soirées della Regina, col peso di tutto un mondo sulle spalle, egli è la delizia degli uomini e delle donne! Ma quale è dunque l'arte magica che gli fa compiere siffatti miracoli? L'unica e vera magia: la magia del genio. Lo chiamano «il Ministro»; e ciò che è contorto si raddrizza, ciò che è scabro si spiana, e sull'Œil-de-Bœuf si posa un ineffabile sorriso di sole.</p>
                     <p rend="justify">In realtà nessuno potrebbe seriamente affermare che Calonne mancasse di genio; egli aveva infatti il genio della Persuasione, e sopratutto il genio del Prendere a prestito. Mettendo a profitto nella maniera più abile e ingegnosa il danaro che ha sotto mano, mantiene in uno stato fiorente la Borsa, e i Prestiti che si seguono l'un dopo l'altro sono aperti e colmati con una rapidità vertiginosa. «Calcolatori che potevano saperlo<note xml:id="ftn48" place="foot" n="48"> Besenval, III, pag. 316.</note> hanno calcolato che egli spendeva in media un milione al giorno», equivalente a cinquantamila sterline; ma non raggiungeva forse uno scopo? Non procurava la pace e la prosperità dell'ora presente? Il Filosofismo brontola, gracida, e compra, come abbiam detto, 80.000 copie del nuovo libro di Necker; ma il Nonpareil Calonne, nell'appartamento di Sua Maestà la Regina, con tutto un seguito brillante di Duchi, di Duchesse e di quanti altri sono felici d'ammirarlo, può fare che Necker e il Filosofismo gracidino a loro talento.</p>
                     <p>Il male è che questo stato non può durare! Lo Sperpero e il Pagamento mediante prestiti non sono fatti per colmare un Deficit; nè l'olio è una sostanza atta ad estinguere le infiammazioni: la sua azione lenitiva purtroppo non è permanente! Allo stesso Nonpareil, il quale non manca d'intuizione, si rivela chiara, di tratto in tratto, e, confusamente certa, la natura precaria della sua industria; nè gli sfuggono le difficoltà ogni giorno crescenti e l'avvento non lontano dei mutamenti incalcolabili. Anche prescindendo dal Deficit finanziario, resta tutto un mondo che ha in sè uno spirito innovatore e il lavorio di tutte le istituzioni che tendono a staccarsi dai vecchi legami, per correre incontro a nuovi ordinamenti, a nuove finalità. Non vi è nè un <hi rend="italic">jokey</hi> nano, nè una testa tosata alla Bruto, nè un cavalcatore anglomaniaco che si regge sulle staffe, che non sia indice di cambiamento. Ma che perciò? Dopo tutto, oggi si vive piacevolmente e, quanto alla dimane, si provvederà se verrà. Una volta salito al potere (in virtù della munificenza, della persuasione, della magia del genio), tant'alto nel favore dell'Œil-de-Bœuf, del Re, della Regina, della Borsa e, per quanto è possibile, in quello di tutti gli uomini, un Controllore Nonpareil può ben nutrire la speranza di passar la carriera a traverso l'Inevitabile, in una maniera impensata, maestrevolmente, come un altro.</p>
                     <p rend="justify">In ogni modo, in questi ultimi tre anni miracolosi, espedienti su espedienti sono venuti formando un cumulo tanto alto che ora vacilla pericolosamente; fin che quella meraviglia del mondo, la Collana di Diamanti, l'ha ridotto al punto di rovinare. Il genio non può più nulla da questo lato, e l'essere in alto o in basso non monta; bisogna spulezzare. Il povero Rohan, il Cardinale dalla Collana, a stento s'è tratto a salvamento nelle Montagne dell'Auvergne; la signora de La Motte è giunta, non a salvamento, alla Salpétrière; e non appena il triste fatto è messo in tacere, il nostro impulsivo Controllore alla sua volta fa stupire il mondo. Un espediente non mai udito da centosessant'anni in qua vien proposto da lui; e per la forza persuasiva di quest'uomo senza pari (la sua audacia, la sua speranza, la sua eloquenza sono impareggiabili), viene adottato: la <hi rend="italic">Convocazione dei </hi>
                        <hi rend="italic">Notabili.</hi>
                     </p>
                     <p rend="justify">Tutte le persone notevoli che reggono di fatto o virtualmente i loro distretti saranno convocate da tutte le parti della Francia, nell'intento di far loro una vera esposizione dei propositi patriottici del Re e dell'impossibilità di effettuarli per le sue miserevoli condizioni pecuniarie; seguirà poi la domanda: Che bisogna fare? Indubbiamente non si dovrà far altro che adottare quelle misure di risanamento che il genio magico vorrà rivelare; alle quali uomini e Parlamenti dovranno sottoporsi, più o meno riluttanti, perchè sancito dai Notabili.</p>
                  </div>
                  <div type="div4">
                     <head>
                        <label>Capitolo III.</label>
                        <lb/>I notabili</head>
                     <p rend="justify">Ecco intanto un indizio, una meraviglia da tutti visibile, presagio di tante cose. L'Œil-de-Bœuf mormora dolorosamente: E che! non istavamo forse bene allorquando si spegnevano le conflagrazioni con l'olio? Il Filosofismo costituzionale esulta nella felice sorpresa e col suo sguardo ardente indaga qual sarà il risultato finale. Il pubblico creditore, il pubblico debitore, la gente che pensa e quella che non pensa punto, tutti hanno sorprese di vario genere, sia piacevoli, sia dolorose. Il Conte Mirabeau, sbrigatosi bene o male del suo processo matrimoniale e d'altri ancora, vive e lavora a Berlino nel più oscuro ambiente, compilando le <hi rend="italic">Monarchie Prussiane</hi> e opuscoli su <hi rend="italic">Cagliostro</hi>; scrive anche innumerevoli dispacci pel suo Governo, da cui è pagato, ma non onorevolmente rimeritato. Senonchè, così di lontano, fiuta o scorge una più ricca preda, e, come aquila o avvoltoio, forse un po' dell'una un po' dell'altro, spiega le sue ali per volare verso la patria.<note xml:id="ftn49" place="foot" n="49"> «Fils Adoptif»: <hi rend="italic">Mémoires de Mirabeau</hi>, t. IV, liv. 4 et 5.</note>
                     </p>
                     <p rend="justify">M. de Calonne ha disteso sulla Francia la miracolosa bacchetta d'Aronne, invocando le cose più inaspettate. L'audacia e la speranza in lui si alternano coi timori, ma ha sempre il predominio quel lato del suo carattere impulsivo e ardimentoso. A volte egli scrive a un suo intimo amico: «<hi rend="italic">Je me fais </hi>
                        <hi rend="italic">pitié à moi même</hi>» (Io fo pietà a me stesso)»; a volte invita qualche Poeta o Poetastro d'occasione a cantare quest'Assemblea di Notabili, e la Rivoluzione «che si prepara»<note xml:id="ftn50" place="foot" n="50"> 
                           <hi rend="italic">Biographie Universelle, </hi>§<hi rend="italic">  Calonne </hi>(di Guizot).</note>. Sì, la Rivoluzione si prepara, e sarà tale, che ben meriterà d'esser cantata; ma non prima di <hi rend="italic">vederla</hi> e di vederne le conseguenze. In un periodo così lungo d'agitazione oscura e profonda, le cose hanno subìto una scossa e si sono venute dissolvendo: ed ora che mai pretende M. de Calonne con la sua alchimia dei Notabili? Vorrebbe forse tutto rinsaldare e ottenere nuove entrate? Vorrebbe forse metter tutto quell'insieme in pezzi, così che non vada più barcollando e piegando, e ne segua piuttosto il conflitto, la collisione?</p>
                     <p rend="justify">Intanto, sia quel che si voglia, noi vediamo in quei giorni brevi e smorti gli uomini più influenti e di vaglia che, incrociandosi nel gran vortice della Locomozione francese, ciascuno sulla sua linea, muovono da tutti i punti della Francia alla volta dello Château di Versailles, convocati <hi rend="italic">de part le Rei</hi>. Ivi, il 22 Febbraio 1787, s'incontrano tutti, e vi sono allogati. I Notabili sono nel numero di Centotrentasette, contati nome per nome,<note xml:id="ftn51" place="foot" n="51"> Lacretelle, III, pag. 286; Montgaillard, I, par. 347.</note> cui se aggiungerete Sette Principi del Sangue, avrete la loro cifra totale. Uomini di spada, uomini di toga, Pari, Dignitari del Clero, Presidenti di Parlamenti, divisi in Sette Uffici (<hi rend="italic">Bureaux</hi>), sotto la presidenza dei nostri Sette Principi del Sangue; Monsieur, d'Artois, Penthièvre e gli altri, fra i quali non va dimenticato il nostro nuovo Duca d'Orléans (che fin dal 1785 non è più Chartres). Quest'ultimo non ancora è stato fatto Ammiraglio, e ora è sul punto di scantonare il quarantesimo anno; le sue speranze sono rovinate come il suo sangue, e ha quasi in uggia il mondo, che è più che quasi annoiato di lui, onde l'avvenire di <hi rend="italic">Monseigneur</hi> si presenta molto incerto. La sua vita non trascorre nello splendore, o nella meditazione, o nella combattività; bensì, come dicemmo; egli vive e digerisce «in un sordido fumo e fra le ceneri di sensualità già consumate». Sfarzo e sordidezza, vendetta, noia dell'esistenza, ambizione, tenebre e putredine: ecco la sua vita. E aggiungete trecentomila sterline all'anno. Eppure, poniamo che questo povero Principe rompa quei legami che lo avvincono alla Corte, come ad un sicuro ancoraggio: verso quali regioni dovrà egli mai navigare, attraverso quali vicende dovrà passare, abbandonato in balìa delle onde! Per buona fortuna, egli «affetta ancora di andare a caccia tutti i giorni»; siede a quel posto perchè così bisogna fare, e presiede il suo Bureau, atteggiando il suo viso di luna alla malinconia e gli occhi vitrei al languore, quasi che ne provasse tedio.</p>
                     <p rend="justify">Osserviamo finalmente che il Conte di Mirabeau è giunto, reduce da Berlino, sul teatro dell'azione, in cui egli spinge il suo sguardo fulgido come la luce del sole, e non discerne nulla per lui. Egli aveva sperato che i Notabili avessero bisogno d'un Segretario, e difatti ne presero uno; ma cadde la scelta su Dupont de Nemours, uomo di minor fama, ma in compenso migliore; il quale, come spesso odono i suoi amici, lavora dolendosi, e il fatto non è universale, di dover «corrispondere con cinque re»<note xml:id="ftn52" place="foot" n="52"> Dumont: <hi rend="italic">Souvenirs sur Mirabeau</hi> (Paris, 1832) pag. 20.</note>. Così, la penna d'un Mirabeau non può divenire officiale; senonchè resta una penna; e, in mancanza del Segretariato, egli si accinge a denunziare l'Aggiotaggio (<hi rend="italic">Dénonciation de l'Agiotage</hi>); attestando la sua presenza e la sua attività, com'egli suole, fragorosamente; finchè, avvertito dall'amico Talleyrand, e dallo stesso Calonne in segreto, che «una diciassettesima <hi rend="italic">Lettre-de-Cachet</hi> può esser lanciata contro di lui», a tempo spiega il volo di là dalla frontiera.</p>
                     <p rend="justify">Ed ora veniamo ai nostri centoquarantaquattro Notabili, che, come le Pitture del tempo ce li rappresentano, siedono in assemblea nei magnifici appartamenti regali, pronti a sentire e a considerare. Il Controllore Calonne è terribilmente in ritardo coi suoi discorsi e nei suoi preparativi; ma la sua «facilità di lavoro» ci è nota. Per freschezza di stile, lucidità, acume, larghezza di vedute la sua Orazione inaugurale fu inarrivabile; eppure il soggetto era così sconfortante!: un Deficit in rapporto al quale variano i calcoli, e lo stesso calcolo del Controllore non è messo fuor di dubbio; ma che tutti sono concordi nel dichiarare «enorme». Tale è l'epitome delle difficoltà del nostro Controllore: ma quali son poi i suoi rimedi? Nient'altro che Turgotismo; poichè, a quel che pare, dovremo ridurci per una volta a quegli espedienti, cioè: Assemblee provinciali, nuove Tasse; anzi, quel che è più strano, nuove Tasse sulla Proprietà Rurale, dette <hi rend="italic">Subvention Territoriale</hi>, da cui nè i Privilegiati, nè i Diseredati, nè i Nobili, nè il Clero, nè i Parlamentari saranno esenti!</p>
                     <p rend="justify">Follie! Come si fa a tassare quelle Classi Privilegiate avvezze esse medesime ad imporre le tasse sotto forma di pedaggio, tributo, gabella, fino a vuotare le mani dell'ultimo quattrino rimasto? E a questa classe di Privilegiati, meno una piccolissima parte, appartengono i Notabili. Quello stordito di Colonne non aveva avuto cura della «composizione», non aveva pensato a formare un nucleo con una selezione accurata, ma aveva preso quei Notabili in quanto erano realmente notabili, fidente nella prontezza del suo ingegno, nella buona fortuna e nella eloquenza che mai gli erano mancati. Stordito Controllore Generale! L'eloquenza può far molto, ma non tutto. Orfeo, con l'eloquenza divenuta ritmica, musicale (che è poi quella che noi diciamo Poesia), fece scorrere lagrime di ferro sulle guance di Pluto; ma con qual sortilegio in rima e in prosa vorresti tu trarre dell'oro dalle tasche di Pluto!</p>
                     <p rend="justify">Onde la tempesta che si sollevò e cominciò a fischiare intorno a Calonne, prima nei Sette <hi rend="italic">Bureaux</hi> e poi fuori, suscitata da quei Componenti, s'è andata sempre più allargando sulla Francia, minacciando di non più chetarsi. Un Deficit sì enorme! Ma dunque è incontestabile il cattivo governo, lo sperpero, e, v'è chi insinua, anche il peculato. Lafayette ed altri vanno addirittura più oltre fino ad affermarlo a voce alta, con tentativi di prove. Il nostro bravo Calonne aveva tentato, com'era naturale, di far ricadere il biasimo del suo Deficit sui suoi predecessori, non escluso Necker. Ma Necker s'è fatto a negarlo con tutta veemenza, onde n'è derivata «un'aspra Corrispondenza» che si stampa anche.</p>
                     <p rend="justify">Nell'Œil-de-Bœuf e negli Appartamenti privati di Sua Maestà la Regina, l'eloquenza d'un Controllore che diceva: «Maestà, se ciò non è che difficile», con quel che segue, poteva bastare; ma ora purtroppo la causa è portata in un altro campo. Guardatelo, uno di quei tristi giorni, nel Bureau di Monsieur, ove tutti gli altri Bureaux hanno mandati i loro rappresentanti. Egli è in piedi, sulla difensiva; solo, esposto a un fuoco incessante di domande, interpellanze, affermazioni, obbiezioni che partono da «centotrentasette» cannoni di logica, che possono dirsi alla lettera <hi rend="italic">bouches à feu</hi>, bocche di fuoco! Mai o quasi mai, a dire di Besenval, un uomo spiegò tanto talento, e destrezza, e sangue freddo, e eloquenza convincente quanto lui. Alla scarica rabbiosa di tante bocche di fuoco egli non oppose niente di più irato, che raggi di luce, correttezza di modi e sorrisi paterni. Con una chiarezza imperturbabile, corretta, risponde per cinque ore ad una scarica capziosa, ignea di domande e interpellanze, fatte per denigrarlo, con parole pronte come il lampo, placide come la luce. Nell'ardore della battaglia principale, a lui, che dopo tutto ha una sola lingua, potrebbe sfuggire il fuoco di fila dei particolari, delle interpellanze incidentali; eppure egli tutto raccoglie, a tutto risponde di primo acchito<note xml:id="ftn53" place="foot" n="53"> Besenval, III, pag. 196.</note>. Se la dolcezza, se la persuasione dell'eloquenza avessero potuto salvare la Francia, essa sarebbe stata salvata.</p>
                     <p rend="justify">Qual grave pondo pel Controllore! In tutti e sette i Bureaux non trova che ostacoli: nel Bureau di Monsieur un Loménie de Brienne, Arcivescovo di Tolosa, che ha messo l'occhio sulla carica di Controllore, eccita il Clero, e ne seguono adunanze e intrighi di retroscena. Nè dal di fuori giunge qualche segno d'aiuto e di speranza. Per quella Nazione (ove Mirabeau, con voce stentorea, denuncia in questo momento l’«aggiotaggio») il Controllore non ha fatto nulla, o meno che nulla; pel Filosofismo ha fatto tanto poco quanto niente, come l'invio di qualche scientifico Lapérouse e alcun che di simile; e, per giunta, non è ora in una «violenta polemica» con quel Necker caro al Filosofismo? Lo stesso Œil-de-Bœuf ha l'aria incerta; un Controllore che vacilla non ha amici. Anche il rigido M. de Vergennes, che con la sua puntualità flemmatica e piena di giudizio avrebbe potuto mettere un freno a tante cose, morì precisamente una settimana prima dell'adunanza di quei malaugurati Notabili. L'attuale Guardasigilli, <hi rend="italic">Garde-des-Sceaux</hi>, Miromesnil, si crede faccia la parte del traditore, complottando in favore di Loménie-Brienne! Così pure l'Abate de Vermond, Lettore della Regina, individuo poco amato, era creatura di Brienne e fin dal primo momento cosa sua. È a temere che sia aperto il passaggio delle scale segrete; che il suolo sia minato fin sotto ai nostri piedi. Magari si desse congedo almeno a quel traditore <hi rend="italic">Garde-des-Sceaux</hi> Miroménil, facendogli succedere l'eloquente Notabile Lamoignon, uomo di carattere, che non manca d'aderenze e nemmeno d'idee, e che, pur essendo Presidente del Parlamento, è un propugnatore di riforme parlamentari. Si provvederebbe almeno a uno, pensa il solerte Besenval, e, durante il pranzo, lo sussurra all'orecchio del Controllore; il quale, nei momenti in cui non ha da attendere ai suoi doveri di padrone di casa, lo ascolta con un'aria che pare di soddisfazione, ma non risponde nulla di positivo.<note xml:id="ftn54" place="foot" n="54"> Besenval, III, pag. 203</note>.</p>
                     <p rend="justify">Ohimè, che si può mai rispondere? La forza dell'intrigo privato e quella della pubblica opinione divengono sempre più pericolose, sempre più confuse! Il Filosofismo sghignazza quasi che il suo Necker fosse già trionfante. Il popolaccio guarda intento, a bocca aperta, alcune incisioni in legno o in rame, in cui, per esempio, è rappresentato un contadino che convoca i polli del suo pollaio e rivolge loro il seguente discorso di apertura: «Miei cari animali, io vi ho riuniti perchè mi consigliate in che salsa debbo cucinarvi»; un gallo gli risponde: «Mah, noi non vogliamo punto esser mangiati!»; e di rimando «Voi uscite dall'argomento, <hi rend="italic">Vous vous écartez de la question</hi>»<note xml:id="ftn55" place="foot" n="55"> Ripubblicato nel <hi rend="italic">Musée de la Caricature </hi>(Parigi, 1834).</note>. Riso e logica, cantori di ballate e libellisti, epigrammi e caricature: ecco ciò che ci porta il vento dello spirito pubblico, che soffia all'impazzata, come se la Caverna dei Venti, rompendo ogni freno, stesse per iscoppiare! A notte chiusa il Presidente Lamoignon s'introduce di soppiatto in casa del Controllore, e lo trova che percorre in lungo e in largo la sua camera, come fuor di sè stesso<note xml:id="ftn56" place="foot" n="56"> Besenval, III, pag. 209.</note>. Con parole rapide e concitate il Controllore prega Lamoignon di dargli «un consiglio»; ma questi schiettamente risponde che, eccettuata la sua nomina anticipata a Guardasigilli, dato che sia questo un rimedio, egli realmente non sa che consigliare.</p>
                     <p rend="justify">«Il Lunedì dopo la Pasqua» – 9 aprile 1787, una volta almeno che siamo lieti di riscontrare una data, poichè non v'è niente di più trascurato e falso di queste <hi rend="italic">Histoires</hi> e <hi rend="italic">Mémoires</hi> – «Io», Besenval, «cavalcando verso Romainville, diretto dal Maresciallo de Ségur, incontrai sui Boulevards un amico, che mi annunziò la caduta di Calonne. Poco dopo, il Duca d'Orléans, che veniva di carriera, galoppando a briglia sciolta (<hi rend="italic">à l'Anglaise</hi>), mi confermò la notizia<note xml:id="ftn57" place="foot" n="57"> 
                           <hi rend="italic">Ibid</hi>., III, pag. 211.</note>». Il fatto era vero. Il traditore <hi rend="italic">Garde-des-Sceaux</hi> Miroménil è andato via e Lamoignon gli è succeduto; ma succeduto solo per proprio profitto e non per quello del Controllore, che, il giorno seguente, dovè abbandonare il suo ufficio. Per poc'altro ancora lo si vedrà aggirarsi in quei pressi fra i cambiavalute e nel gabinetto di Controllore per lavorare intorno a tante cose rimaste incomplete; ma ciò non durerà molto. La tempesta della pubblica opinione e dell'intrigo privato, tale che pare uscita dalla Caverna di tutti i Venti, turbina, percuote e lo travolge fuori di Parigi, fuori della Francia, come per volere d'un'Autorità Superiore, nello Spazio, nell'Invisibile, nelle Tenebre.</p>
                     <p rend="justify">La magìa del genio è divenuta omai impotente a stornare l'opera del Destino. Oh ingrato Œil-de-Bœuf! Voi non ricordate che egli ha fatto piovere miracolosamente la manna d'oro su voi, al punto che un cortigiano disse: «Tutti hanno stesa la mano ed io ho avanzato per una volta il mio cappello». Ed ora egli sarebbe povero, sprovvisto addirittura di quattrini, se «la ricca vedova d'un Finanziere della Lorena» non gli avesse offerto, malgrado i suoi cinquant'anni, la sua mano e la ricca borsa che racchiudeva. D'ora innanzi la sua attività incessante s'agiterà nel buio; ma egli non è stanco: Lettere al Re, Appelli, Pronostici, Pamphlets (da Londra); tutto scrive con la sua antica facilità persuasiva, che pur non vale a persuadere; ma fortunatamente la borsa della sua vedova non si esaurisce. Ancora una volta, dopo uno o due anni, la sua ombra sarà vista aleggiare al confine del Nord in cerca d'una elezione a Deputato Nazionale; ma verrà bruscamente respinta. Allora, ripiombato in una più fitta oscurità, raggiungerà le più remote terre d'Europa, e avvolto nel crepuscolo incerto della diplomazia, volteggerà intrigando a pro dei «Principi Esiliati», e si lancerà in avventure d'ogni genere. Travolto dalla corrente del Reno, è sul punto d'annegare, ma riesce a portare in salvo le sue carte completamente asciutte. Instancabile; ma tutto è vano! In Francia non può più operare miracoli e a stento potrà tornarvi per trovarne la tomba. Addio, o facile e intraprendente Controllore Generale, dalla mano leggera e arrischiata, dalla convincente bocca d'oro: uomini peggiori e migliori di te si sono seguiti; ma a te era serbato un còmpito, e tu lo hai disimpegnato: il còmpito di sollevare il vento, anzi tutti i venti.</p>
                     <p>Ed ora, intanto che l'Ex-Controllore Calonne vola nello spazio in balìa della tempesta, che è mai divenuta la Controlleria? Quell'ufficio si può dire vacante, estinto come la Luna nella sua cavità interlunare. Due ombre preliminari si succedono rapide, il povero M. Fourqueux e il povero M. Villedeuil, in quella specie di simulacro simile alla Luna nuova, che a volte splende tenendo fra le braccia una luna preliminare fosca e vecchia. Siate pazienti, o Notabili! Nell'attualità l'avvento d'un nuovo Controllore è un fatto certo, ed anzi egli è già pronto per quando saranno compiute tutte le manovre necessarie. Il Lamoignon dalla lunga testa, il Segretario dell'Interno Breteuil e il Segretario degli Esteri Montmorin scambiano sguardi significativi fin che questi tre non s'incontrino e parlino insieme. Chi è più avanti nel favore della Regina e dell'Abate de Vermond? Qual'è l'uomo di grande capacità o che almeno si è sforzato di parer grande negli ultimi cinquant'anni? Chi è colui che ora si fa a domandare in nome del Clero «l'applicazione» della pena di morte pei Protestanti, e ora appare nell'Œil-de-Bœuf in tutto il suo sfolgorìo come la persona più gaia e più ricercata dagli uomini e dalle donne che si divertono? Colui che non rifugge dal servirsi d'una buona parola presa dal Filosofismo e dai vostri Voltaire e D'Alembert? Colui che s'è già formato un partito fra i Notabili? – Egli è Loménie de Brienne, Arcivescovo di Tolosa! – rispondono quei tre tutti concordi, ad una voce, e si precipitano per comunicarlo al Re; «con tanta fretta», dice Besenval, che M. de Lamoignon ebbe a «prendere in prestito una <hi rend="italic">simarre</hi>», che, a quel che sembra, era una specie d'abito di parata necessario in questa occasione<note xml:id="ftn58" place="foot" n="58"> Besenval, III, pag. 224.</note>.</p>
                     <p>Loménie-Brienne, che durante tutta la sua vita «aveva sentito una specie di predestinazione agli alti uffici», li ha alfine conseguiti. Egli presiede le Finanze, avrà quanto prima il titolo di Primo Ministro, e così realizzerà l'intento perseguito nella sua lunga esistenza. Ma disgraziatamente egli aveva adoperato tutto il suo talento, tutta la sua industria per giungere a quel posto, e dopo d'averlo conseguito si ritrovava esaurito, al punto che non restavagli ormai nessuna qualità per mostrarsene degno. A considerarlo nel suo intimo, non si sa come qualificarlo: Loménie è un uomo che guarda stupito nel vuoto, nell'indefinito; senza principî, senza metodo, senza coscienza intrinseca o estrinseca; il suo corpo è logorato, affranto; e gli manca l'energia di tracciarsi un piano sia pure men che savio. Fortuna, in tal caso, che Calonne avesse un piano! Precisamente quel piano che Calonne aveva raccolto da Turgot e da Necker per compilazione, ora diverrà il piano di Loménie per adozione. Non per niente Loménie ha studiato l'andamento della Costituzione Britannica e mostra di avere un certo genere d'Anglomania; infatti, perchè, in quel libero paese, un Ministro messo fuori dal Parlamento, è allontanato dal cospetto del Re, mentre un altro ne entra, introdotto dallo stesso Parlamento?<note xml:id="ftn59" place="foot" n="59"> Montgaillard: <hi rend="italic">Histoire de France</hi>, I. par 410-17.</note>. E di certo ciò non si verifica per far luogo a un semplice cambiamento (che dopo tutto riesce sempre dannoso), ma per far sì che tutti gli uomini partecipino alla cosa pubblica, che la gara per la Libertà si prolunghi indefinitamente e che nessuna ingiustizia sia compiuta.</p>
                     <p rend="justify">I Notabili, raddolciti dalle feste di Pasqua e dal sacrifizio di Calonne, non sono d'umor nero. Sua Maestà, mentre le «ombre interlunari» erano in carica, volle aprire la sessione dei Notabili, e fece allora dal suo trono un discorso eloquente, conciliativo o pieno di promesse; in quel frattempo «la Regina stette ad aspettare ad una finestra il ritorno della vettura reale, e Monsieur di lontano battè palma a palma per significarle che tutto era proceduto bene<note xml:id="ftn60" place="foot" n="60"> Besenval, III, pag. 220.</note>». L'effetto è eccellente; ma quale ne sarà la durata? In attesa, i capi dei Notabili sono carezzati; «il Brienne lucidato a nuovo e il Lamoignon dalla lunga testa sapranno trarre il loro profitto, e l'eloquenza conciliativa non farà difetto». Non è per altro innegabile che l'espulsione di Calonne seguìta dall'attuazione dei suoi piani è una misura che, per ottenere i suoi migliori effetti, dovrebb'essere riguardata ad una certa distanza, così, di volo, e non contemplata e sottoposta ad una minuta analisi? Orbene, giacchè nell'ora presente i Notabili non hanno nessun servigio da rendere, vorrebbero essere così gentili da trovare la maniera di ritirarsi? Le loro «Sei Proposte» intorno alle Assemblee provvisorie, alla soppressione delle <hi rend="italic">Corvées</hi> e simili, possono essere accettate senza critica. La <hi rend="italic">Sovvenzione</hi> o Tassa fondiaria, come tante altre cose bisogna toccarle soltanto di volo, tranne che nelle fioriture dell'eloquenza conciliativa. Alfine, il 25 Maggio 1787, in una solenne seduta finale, vi fu addirittura un'esplosione di eloquenza: il Re, Loménie, Lamoignon e sèguito fecero successivamente sfoggio di arringhe; ben dieci arringhe oltre quella di Sua Maestà, che durarono tutto il giorno. Dopo di che, come in una specie d'inno corale o scampanio festante di ringraziamenti, di lodi, di promesse, i Notabili sono, per così dire, rimandati a suon d'organo alle loro rispettive dimore. Questi Notabili, che furono i primi dopo quelli di Richelieu nel 1626, sedettero e parlarono per circa nove settimane.</p>
                     <p>Da alcuni storici, comodamente adagiati, alla debita distanza, Loménie è stato biasimato per questo congedo dei suoi notabili; eppure evidentemente n'era tempo. Vi sono cose, come già dicemmo, su cui non ci si può indugiare con un'analisi minuta e stringente: sui carboni ardenti non si scivola mai troppo presto. In quei sette Bureaux, ove nessun lavoro si poteva compiere, a meno che il parlare non sia già un lavoro, le più intricate materie venivano a galla. Lafayette, per esempio, nel Bureau di Monseigneur d'Artois s'assunse il còmpito di pronunziare più d'una orazione deprecativa in rapporto alle <hi rend="italic">Lettres-de-Cachet</hi>, alla Libertà Individuale, all'<hi rend="italic">Aggio</hi> e così via; e, avendo Monseigneur cercato di frenarlo, gli fu risposto che un notabile, chiamato a manifestare la sua opinione, doveva manifestarla<note xml:id="ftn61" place="foot" n="61"> Montgaillard, I. pag. 369.</note>.</p>
                     <p rend="justify">Così anche Sua Grazia l'Arcivescovo di Aix, mentre perorava, una volta, disse in tono querulo e da predicatore queste parole: «La Decima, offerta di pietà che i Cristiani fanno di loro libero arbitrio...». «La Decima – interruppe il Duca La Rochefoucauld con quella sua maniera fredda e burocratica che aveva imparata dagli Inglesi – «offerta della pietà fatta di libero arbitrio dai Cristiani, su cui pendono attualmente in questo regno quarantamila processi»<note xml:id="ftn62" place="foot" n="62"> Dumont: <hi rend="italic">Souvenirs sur Mirabeau</hi>, pag. 21.</note>. Inoltre, Lafayette, costretto un giorno a dire la sua opinione, giunse fino a proporre di convocare «un'Assemblea Nazionale». «Voi chiedete gli Stati Generali?» domandò Monseigneur con un'aria di sorpresa minacciosa... «Sì, Monsignore, e anche di meglio». «Scrivetelo,» disse Monseigneur ai Segretari<note xml:id="ftn63" place="foot" n="63"> Toulongeon: <hi rend="italic">Histoire de France depuis la Révolution de 1789 </hi>(Paris, 1803). I. app. 4.</note>. Ed è scritto; e, quel che più monta, verrà messo in atto fra breve.</p>
                  </div>
                  <div type="div4">
                     <head>
                        <label>Capitolo IV</label>
                        <lb/>Gli editti di Loménie</head>
                     <p rend="justify">Così dunque, i Notabili se ne sono ritornati a casa, portando in ogni angolo della Francia l'eco del disavanzo, della decrepitezza, dello sconcerto, e la convinzione che gli Stati Generali cureranno tutto, o, in caso contrario, tutto distruggeranno. Noi possiamo immaginare ciascun Notabile come una torcia funebre che rischiara abissi così orridi, che meglio sarebbe se restassero occulti! L'umore più inquieto s'impossessa degli uomini, fermenta in essi, e cerca uno sfogo nei pamphlets, nelle caricature, nei progetti, nelle declamazioni: vano armeggìo del pensiero, della parola, dell'azione.</p>
                     <p rend="justify">È la Bancarotta Spirituale a lungo tollerata, che ora si approssima alla Bancarotta Economica e diviene intollerabile; poichè dagli strati infimi e muti la miseria inevitabile è dilagata, è venuta su, come s'era predetto. In ogni individuo, sia egli un oppressore od anche un oppresso, è subentrata l'idea indistinta che la sua posizione è falsa: tutti gli uomini nelle loro favelle varie e aspre, da conquistatori o da difensori, debbono dar libero sfogo all'agitazione che è in loro. E non è di certo d'una tale stoffa che si compone il benessere della Nazione, la gloria dei reggitori. O Loménie, di qual mondo vorticoso, devastato, affamato e stizzito sei tu giunto a prendere la direzione dopo gli sforzi di tutta una vita!</p>
                     <p>I primi Editti di Loménie sono fatti semplicemente di lusinghe: creazione delle Assemblee Provinciali, «per la ripartizione delle imposte», quando se ne riscuotono; soppressione delle <hi rend="italic">Corvées</hi> o statuto del lavoro; diminuzione delle <hi rend="italic">Gabelle.</hi> Misure blande, raccomandate dai Notabili e da lungo tempo reclamate da tutti i liberali. È risaputo che l'olio gettato sulle acque produce un buon effetto. Prima di avventurarsi nelle grandi misure essenziali, Loménie vuol vedere questa strana «ondata della pubblica opinione» in qualche modo lenita.</p>
                     <p rend="justify">Ben pensato invero. Ma che avverrà se questa ondata non è di quelle che si leniscono? Vi sono marosi che provengono dalla tempesta nell'alto e da vortici di vento; ma ve ne sono di quelle che hanno origine da venti sotterranei, imprigionati, dicono alcuni; ed anche da una decomposizione interna, da una dissoluzione divenuta poi un'auto-combustione: come quando, secondo la geologia Nettuno-Plutonica, il Mondo, tutto disgregato da attriti di questo genere, dovrà <hi rend="italic">esplodere</hi> per venir poi rifatto! Non è però con l'olio che si raddolciscono gli attriti. Lo stolto dice in cuor suo: perchè domani non dovrà essere come ieri e come tutti i giorni che una volta furono domani? Ma il savio, guardando questa Francia dal lato morale, o intellettuale, o economico, vede «in complesso tutti i sintomi che egli ha riscontrati nella storia», e che non è possibile lenire cogli Editti blandi.</p>
                     <p rend="justify">Intanto, lenire o non lenire, i quattrini occorrono; e a questo scopo si richiedono Editti tutt'affatto diversi, vale a dire Editti «bourseaux» o fiscali. Come sarebbero facili gli Editti fiscali quando si fosse sicuri che il Parlamento di Parigi li «registrerebbe», come suol dire! Questo diritto di registrare, cioè <hi rend="italic">apporre la semplice firma</hi>, l'aveva il Parlamento per antica usanza; e, quantunque non fosse che una Corte di Giustizia, poteva fare rimostranze e venire a patti in virtù di questo diritto. Di qui molte liti; gli strattagemmi disperati di Maupeou, la vittoria, la sconfitta; liti che durano da quasi trent'anni. Di qui quegli editti fiscali che, abbastanza semplici per sè stessi, divengono poi problemi. Per esempio, non v'è la <hi rend="italic">Sovvenzione Territoriale</hi> di Calonne, tributo universale, senza eccezione, ch'è la grande ancora della Finanza? E a mostrare, per quanto è possibile, che in lui non fa difetto il talento originale della finanza, lo stesso Loménie è in grado di creare un <hi rend="italic">Édit du Timbre</hi> o Tassa di bollo, magari presa a prestito, è vero, ma dall'America; se mai può avere migliore sorte in Francia che colà!</p>
                     <p rend="justify">La Francia ne ha di risorse; eppure, è innegabile, l’aspetto del Parlamento è dubbioso. Di già fra i Notabili, in quella sinfonia finale di congedo, il Presidente di Parigi aveva un tono sinistro. Adrien Duport, abbandonando il sogno magnetico, in questa agitazione del mondo, minaccia d'elevarsi ad una veglia soprannaturale. Più superficiale, ma anche più altisonante, è il magnetico d'Espréménil, nel suo ardore tropicale (era nato a Madras) e nella sua violenza fosca e scompigliata; seguace dell'Illuminismo e del Magnetismo Animale, come della Pubblica Opinione, di Adamo Weisshaupt, d'Armedio e Aristogitone e d'ogni maniera d'idee violente e disperate, donde non può uscire niente di buono. Lo stesso ordine dei Pari è preso dalla infezione. I nostri Pari in moltissimi casi mettono da parte gli alamari, i galloni, il bagaglio delle parrucche, e vanno in giro in costume inglese, o cavalcano sollevandosi sulle staffe, a dirittura a rompicollo; nelle loro teste non v'è altro che insubordinazione, eleuteromania e l'idea d'una opposizione confusa e senza limiti. Situazione incerta, da non fidarsi, quand'anche avessimo una Borsa di Fortunatus! Ma Loménie ha atteso per tutto Giugno, spargendo sulle acque quant'olio egli aveva; ora, avvenga che può, i due Editti Finanziari debbono venir fuori. Il sei Luglio egli presenta al Parlamento di Parigi le sue proposte di tassa di Bollo e di tassa Fondiaria; e, quasi per mettere innanzi la sua gamba, non quella presa a prestito da Calonne, dà il primo posto alla tassa di Bollo.</p>
                     <p rend="justify">Ma, purtroppo, il Parlamento <hi rend="italic">non registrerà</hi>; il Parlamento chiede in cambio «uno stato della spesa», uno stato delle riduzioni che s'hanno in vista; «stati» su vasta scala, che Sua Maestà ricuserà di presentare! Sorgono le Discussioni, l'eloquenza patriottica s'accende: vengono convocati i Pari. Che il Leone Nemeo sia sul punto di rizzarsi? Qui è senza dubbio un duello, che la Francia, l'Universo contemplano: si prega, o, nella peggior ipotesi, si guarda con curiosità, si scommette. Una nuova animazione agita Parigi. Nelle corti esterne del palazzo di Giustizia è un'insolita folla che va e viene, il cui smisurato mormorio va a mischiarsi alla echeggiante eloquenza patriottica dell'interno e le dà vigore. Il povero Loménie osserva di lontano, poco confortato; ha i suoi emissari invisibili che volano su e giù assiduamente, ma senza buoni effetti.</p>
                     <p>Passano così i soffocanti giorni canicolari nella più elettrica eccitazione; passa l'intero mese di Luglio. Nel Santuario della Giustizia non risuona che l'eloquenza di Armodio e Aristogitone, circondata dal mormorio della calca di Parigi; e nessuna registrazione vi è compiuta, nessuno «stato» vien fornito. «Gli stati?», disse un faceto Parlamentare; «Signori, gli stati che ci dovrebbero essere accordati sono, a mio parere, gli <hi rend="italic">Stati Generali</hi>». A questo opportuno tratto di spirito tengono dietro sommessi cachinni di approvazione. Quale parola era stata pronunziata nel Palais de Justice! il vecchio d'Ormesson (zio dell'ex-Controllore) scuote la sua testa d'uomo di giudizio, ben lungi dal ridere. Ma le corti esterne, Parigi, la Francia intera, s'impadroniscono di quella nota lieta, la ripetono; e tanto la ripeteranno e riecheggerà e risuonerà, che diverrà alfine uno scampanìo assordante. Evidentemente non è più il caso di pensare a registrazioni.</p>
                     <p>Il pio proverbio dice: «Per tutto v'è rimedio, tranne che per la morte». Quando un Parlamento ricusa di registrare, il rimedio che per la lunga pratica è divenuto famigliare ai più semplici è: un Letto di Giustizia. Questo Parlamento non ha fatto altro per tutto un mese che abbandonarsi a un giuoco di parole, a escandescenze, a furie; l'Editto del <hi rend="italic">Bollo</hi> non l'ha registrato e non pensa a registrarlo; la <hi rend="italic">Sovvenzione</hi>, manco a dirlo. Il sei agosto l'intero corpo refrattario dovrà recarsi in vettura al Castello di Versailles, ove il Re, tenendo il suo Letto di Giustizia, <hi rend="italic">ordinerà</hi>, con le sue labbra regali, di registrare. Essi potranno ben protestare a bassa voce, ma pur dovranno ubbidire, chè altrimenti andrebbero incontro ad una incognita peggiore.</p>
                     <p rend="justify">È fatto: il Parlamento è venuto fuori in vettura per comando regale, e ha udito l'espresso ordine regale di registrare; poi s'è rimesso in vettura ed è tornato indietro fra la silenziosa aspettativa degli uomini. Ed ora ecco che questo Parlamento siede di nuovo la dimane nel suo Palazzo, «mentre la folla inonda le corti esterne»: esso non solo non registra, ma (o prodigio!) dichiara <hi rend="italic">nullo</hi> tutto ciò che è stato fatto il giorno precedente, e il Letto di Giustizia nient'altro che una inutilità! Nella storia di Francia qui appare davvero qualche cosa di nuovo. Ma v'ha di più: il nostro eroico Parlamento, illuminato repentinamente su parecchie cose, dichiara che, quanto ad esso, in ogni caso, non trova di sua competenza il registrare gli Editti-tassa, e di avere ciò fatto per errore durante gli ultimi secoli; che in simile bisogna una sola autorità è competente, quella cioè dell'Assemblea dei Tre Stati del Regno.</p>
                     <p rend="justify">Fino a tale punto può lo spirito universale d'una Nazione impossessarsi della più isolata delle Corporazioni; o piuttosto, con tali armi, omicide e suicide, le Corporazioni si battono nell'esasperato duello politico! Ma, in ogni caso, non è questa la vera lotta mortale della guerra, del duello internecino, Greco contro Greco, che ognuno, per quanto non vi sia personalmente interessato, deve riguardare come cosa di sommo interesse? La folla, come s'è già detto, inonda le corti esterne: una folla che si compone di giovani Nobili eleuteromaniaci in costume inglese, che pronunziano discorsi audaci; di Procuratori, di Scrivani della <hi rend="italic">Basoche</hi> in vacanza, di Perdigiorni, di Mercanti di notizie e d'altri di classi non definite, che tumultuosamente s'aggirano in quel luogo. «Da tre a quattromila persone» attendono ansiose per udire gli <hi rend="italic">Arrêtés</hi> (Decisioni) cui si viene nell'interno; scoppiano gli applausi con grida di evviva; seimila, ottomila mani battono palma a palma! È ben dolce la ricompensa che riceve l'eloquenza patriottica: quando un d'Espréménil, un Fréteau, un Sabatier esce dal suo demostenico Olimpo, chetato che sia il tuono, è accolto nelle corti esterne con un'acclamazione che parte da quattromila gole, ed è portato a braccia «fra le benedizioni», toccando le stelle con la sua testa sublime.</p>
                  </div>
                  <div type="div4">
                     <head>
                        <label>Capitolo V</label>
                        <lb/>I fulmini di Loménie</head>
                     <p rend="justify">Ridestati, o Loménie Brienne! Qui non è più il caso di «<hi rend="italic">Lettres de jussion</hi>», nè di pigliar tempo, nè di fare un compromesso. Tu la vedi tutta la popolazione sbrigliata di Parigi (quella che non ha una posizione stabile, un lavoro determinato, che affluisce nelle corti esterne, le inonda, come un diluvio scrosciante, che porta la distruzione); anche la <hi rend="italic">Basoche</hi> degli scrivani di avvocato parla un linguaggio sedizioso. Le classi basse, dinanzi allo spettacolo di questo duello di Autorità contro Autorità, del cittadino che strozza il cittadino, hanno cessato di rispettare la Guardia Civica: i Satelliti della Polizia sono segnati a tergo col gesso (l'M significa <hi rend="italic">mouchard</hi>, spia); essi sono respinti, perseguitati come <hi rend="italic">ferae naturae</hi>. I sottoposti tribunali rurali mandano messaggi di congratulazione e di adesione. La loro Fonte della Giustizia si va trasformando in Fonte di Rivolta. I Parlamenti delle Provincie guardano su con occhio intento, con anelante brama, mentre il loro fratello maggiore di Parigi combatte; tutti quei Dodici hanno lo stesso sangue, la stessa indole; la vittoria di uno è la vittoria di tutti.</p>
                     <p rend="justify">Si va di male in peggio; il 10 agosto si delibera una «<hi rend="italic">Plainte</hi>» sulle prodigalità di Calonne e l'autorizzazione a «procedere» contro di lui. Non registrazione, e, in cambio, denunzia di dilapidazione e peculato, e poi il costante ritornello della canzone; Stati Generali! Non hanno le armerie reali dei fulmini che tu possa lanciare, o Loménie, con gagliarda destrezza, in mezzo a quei demostenici barili-tonanti da teatro, per la più parte nient'altro che resina e rumore, e ridurli al silenzio sfracellandoli? Nella notte del 14 agosto, Loménie lancia il suo fulmine, o la sua manata di fulmini. Delle Lettere dette di Sigillo (<hi rend="italic">de Cachet</hi>) a profusione, da centoventi e più, vengono rimesse nella notte. Onde, il giorno seguente, di buon'ora, l'intero Parlamento è di nuovo in vettura, andando senza sosta alla volta di Troyes in Champagne: «scortato», dice la Storia, «dalle benedizioni di tutto il popolo»; fatto segno alla riverenza gratuita degli stessi albergatori e postiglioni<note xml:id="ftn64" place="foot" n="64"> A. Lameth: <hi rend="italic">Histoire de l'Assemblée Constituante</hi> (Int. 73).</note>. Così il 15 agosto 1787.</p>
                     <p rend="justify">Che cosa non benedice il popolo nei suoi bisogni estremi! Raramente il Parlamento di Parigi aveva meritato molte benedizioni, e neppur molte n'avea ricevute. Corporazione isolata, la quale, sorta dalle antiche confusioni (mentre il Dominio della Spada lottava alla rinfusa per divenire un Dominio della Penna), s'era venuta costituendo, bene o male, come fanno le Corporazioni in genere, per soddisfare qualche desiderio indeterminato del mondo e molti bisogni individuali ben determinati; era così cresciuta pel corso di secoli in un continuo concedere, e acquistare e usufruire, fino a divenire, quale la vediamo, una prospera Anomalia sociale, che si fa arbitra delle liti e possiede la facoltà di sancire o rigettare le Leggi; che dispone in pari tempo dei suoi posti e dei suoi ufficî, mettendoli all'incanto a pronti contanti; metodo quest'ultimo che il forbito Presidente Hénault, dietro matura riflessione, dimostrerà che è dopo tutto il più innocuo.<note xml:id="ftn65" place="foot" n="65"> 
                           <hi rend="italic">Abrégé chronologique</hi>, pag. 975.</note>
                     </p>
                     <p rend="justify">In un tal Corpo che si sosteneva su d'un mercato a pronti contanti, non vi poteva essere esuberanza di spirito pubblico; poteva bensì esservi un eccessivo ardore nel dividere il pubblico bottino. Gli uomini dagli elmi se lo erano diviso con la spada; gli uomini dalla parrucca se lo dividono con la penna e il calamaio: e ancora con un metodo più odioso questi ultimi, quantunque più pacifico; poichè il metodo della parrucca è più irresistibile e più basso a un tempo. Per lunga esperienza, dice Besenval, s'è visto esser cosa inutile il citare in giudizio un Parlamentare; poichè nessun Pubblico Ufficiale vorrebbe intimargli un atto: la sua parrucca e la sua toga sono per lui una panoplia di Vulcano, un impenetrabile mantello magico.</p>
                     <p rend="justify">Il Parlamento di Parigi può dirsi una istituzione punto amata, gretta, priva di magnanimità dal lato politico. Quando il Re è debole (come ora), il suo Parlamento gli latra alle calcagna come un cagnaccio, a seconda del grido popolare. Quando il Re è forte, il suo Parlamento gli latra davanti, e va a caccia per lui da bracco solerte. Istituzione ingiusta, in cui vergognose influenze sono state più volte causa di pervertimento del giudizio. E non è proprio in questi giorni che il sangue dell'assassinato Lally grida vendetta? Tormentato, insidiato, divenuto folle come un leone nei lacci, il Valore doveva essere atterrato, spento dall'Astuzia vendicativa. Miratelo, questo sventurato Lally, mirate la sua anima impavida e cupa, a traverso il suo volto ugualmente impavido e cupo; egli è trascinato sull'ignominioso carro del supplizio, e una sbarra di legno soffoca la sua voce disperata! Quell'anima indomita, quell'anima di fuoco, che ha conosciuto solo il pericolo e il travaglio, che per sessant'anni ha cozzato contro gl'impedimenti del Fato e la perfidia degli uomini, come il genio e il coraggio fra la poltroneria, la disonestà e la volgarità; non lasciando nulla intentato, tutto soffrendo animato dalla fede; tu, o Parlamento di Parigi, la rimeriti con la sbarra e il patibolo! Il morente Lally lega la sua memoria al suo figliuolo; ed ecco che un giovane Lally si fa a chiederne la riabilitazione in nome di Dio e dell'uomo. Il Parlamento di Parigi fa ogni sforzo per difendere l'assurdo, l'abominevole; e, quel ch'è più strano, il fosforescente Aristogitone d'Espréménil è l'uomo scelto ad esserne il paladino.</p>
                     <p rend="justify">Tale è l'Anomalia Sociale che ora la Francia benedice. Un'immonda Anomalia Sociale; ma che è pur in duello con un'altra di peggiore specie! Il Parlamento esiliato passa per essersi «coperto di gloria». Vi sono litigi in cui anche l'aiuto di Satana sarebbe il benvenuto, in cui anche Satana, combattendo arduamente, potrebbe coprirsi di gloria.... di una temporanea gloria.</p>
                     <p rend="justify">Ma quale brusìo nelle corti esterne del Palais, quando Parigi trova che il suo Parlamento è stato relegato a Troyes in Champagne: non v'è più altro che i pochi custodi degli Archivi; il Demostenico tuono è estinto, i martiri della libertà sono spazzati via! Gemiti confusi a minacce esalano da quattromila gole di Procuratori, di Scrivani della Basoche, di Spostati, della Nobiltà Anglomaniaca; sempre nuovi vagabondi affollati per vedere e sentire; la Canaglia cresce di numero e di forza e dà la caccia ai <hi rend="italic">mouchards.</hi> Un turbine fragoroso s'addensa in quel circuito; il resto della città, ancora intenta alle sue occupazioni, non può seguire la corrente. Si leggono affissi audaci; dentro e fuori il Palais si fanno discorsi sediziosi. Evidentemente il carattere di Parigi è cambiato di molto. Il terzo giorno dopo questo fatto (il 18 agosto), Monsieur e Monseigneur d'Artois, che vengono in carrozza di gala, secondo l'uso e la circostanza, per ottenere che gli ultimi <hi rend="italic">Arrêtés</hi> e Proteste siano «cancellati» dai Ruoli, sono ricevuti in una maniera molto significativa. Monsieur, che è creduto della opposizione, è accolto con evviva e spargimento di fiori; mentre Monseigneur è accolto con un silenzio, che si muta in fischi e grugniti; anzi una Canaglia irreverente gli viene incontro accalcandosi a torrenti, e fischia con tanta veemenza, che il Capitano è costretto a comandare: «<hi rend="italic">Haut les armes</hi> (Impugnate le armi)!» Veramente, a questa parola tonante, allo sfolgorio dell'acciaio, quell'ondata di Canaglia indietreggia, riversandosi nelle vie piuttosto celermente<note xml:id="ftn66" place="foot" n="66"> Montgaillard, I, pag. 369; Besenval, ecc.</note>. Caratteristica manifestazione. Come bene osserva M. de Malesherbes, questa contestazione col Parlamento è d'un genere tutto nuovo: nessun fragore transitorio, come per la collisione di due corpi pesanti; ma piuttosto il pericolo che «quelle prime scintille che si sprigionano divengano una grande conflagrazione, se non sono spente»<note xml:id="ftn67" place="foot" n="67"> Montgaillard, I, pag. 373.</note>.</p>
                     <p rend="justify">Il buon Malesherbes si ritrova un'altra volta nel Consiglio del Re dopo un'assenza di dieci anni. Loménie vuole trar partito, non dalle facoltà dell'individuo, ma dal nome che porta. Quanto alla sua opinione, non se ne tien conto affatto, onde egli vorrà presto ritirarsi per la seconda volta, per tornare ai suoi libri e ai suoi alberi. In un Consiglio del Re di tal sorta a che può giovare un onest'uomo! Un Turgot non è facile ritrovarlo; Turgot ha lasciata la Francia, ha lasciata questa Terra già da parecchi anni, e ormai queste cose non lo riguardano più. È strano: Turgot, questo stesso Loménie e l'Abate Morellet formavano una volta un trio di giovani amici, compagni di scuola alla Sorbonne; e dopo quarant'anni si ritrovavano a tal punto disgiunti.</p>
                     <p rend="justify">Frattanto, il Parlamento siede quotidianamente a Troyes e chiama le cause, che di giorno in giorno differisce, perchè nessun Procuratore si presenta per arringare. Troyes è ospitale quanto mai si può desiderare; nondimeno la vita vi è relativamente uggiosa. Nessuna folla che vi porti a braccia fino agli dei immortali; è molto se a qualche patriota vien l'idea di recarsi così lontano per raccomandarvi di mantener saldo il vostro coraggio. Dovete abitare in alloggi presi a nolo mobiliati, lontani da casa vostra e dagli agi della vita domestica; non avendo da far altro che gironzare pei campi ingrati della Champagne, occupandovi della maturazione dei grappoli e di cose di cui s'è già discorso le mille volte; in preda alla noia, col pericolo che una volta e un'altra Parigi vi dimentichi. I messaggeri vanno e vengono; il pacifico Loménie non è pigro nel negoziare e nel promettere; D'Ormesson e i prudenti Membri anziani non veggono bene le contese.</p>
                     <p rend="justify">Dopo un mese noioso, il Parlamento, concedendo e ritirando, fa tregua, come fanno tutti i Parlamenti. La Tassa sul bollo viene ritirata ed è anche ritirata la <hi rend="italic">Subvention</hi> territoriale; ma in cambio è accordata la così detta «Proroga del secondo ventesimo», che è per sè stessa una specie di Tassa rurale, però non così oppressiva per le classi Influenti, e che gravita principalmente sulla classe Muta. Inoltre vi sono delle promesse segrete (da parte degli Anziani) che le finanze possano essere sistemate con un Prestito. La brutta parola Stati Generali non sarà neppure pronunziata.</p>
                     <p rend="justify">Così, il 20 settembre, il nostro Parlamento esiliato ritorna. D'Espréménil disse: «Esso partì coperto di gloria e torna coperto di fango (<hi rend="italic">de boue</hi>)». No, Aristogitone, non è così; o, se così è, tu sei certamente l'uomo atto a renderlo mondo...</p>
                  </div>
                  <div type="div4">
                     <head>
                        <label>Capitolo VI</label>
                        <lb/>Le trame di Loménie</head>
                     <p rend="justify">Fuvvi mai uno sventurato Primo Ministro ridotto al punto di Loménie-Brienne? Le redini dello Stato sono abbandonate da sei mesi nelle sue mani; e non la più piccola forza motrice (della Finanza) per mettersi in cammino in una maniera o in un'altra! Egli agita la sua frusta, ma non si muove. In cambio di moneta contante, non vi sono che discussioni ribelli e recalcitranti.</p>
                     <p rend="justify">Ben lungi dall'ottenere la calma, lo spirito pubblico va riscaldandosi ed eccitandosi sempre più; i forzieri regali oppressi dal Deficit che cresce d'anno in anno non contengono il becco d'un quattrino. Sinistri pronostici! Malesherbes, vedendo questa Francia così esaurita, così esasperata, in preda a un'esaltazione sempre crescente, parla di «conflagrazione». Mirabeau, senza parlare, possiamo vederlo, discende di nuovo a Parigi, alla retroguardia del Parlamento<note xml:id="ftn68" place="foot" n="68"> «Fils Adoptif»: <hi rend="italic">Mirabeau</hi>, IV, pag. 5.</note>, per non più lasciare la sua terra natale.</p>
                     <p rend="justify">E guardate di là dalle Frontiere: l'Olanda è invasa dalla Prussia<note xml:id="ftn69" place="foot" n="69"> Ottobre 1787. – Montgaillard, I, pag. 374; Bosenval, III. pagina 283.</note>; il partito francese è oppresso; trionfano l'Inghilterra e lo Stadtholder, con gran dolore del Ministro della Guerra Montmorin e di tutti. Ma senza il danaro, che è il nerbo della guerra, del lavoro, dell'esistenza medesima, che mai può fare un Primo Ministro? Le Tasse sono poco rimunerative; quella del Secondo Ventesimo non andrà in vigore che il prossimo anno, ed anche allora con la sua «rigorosa valutazione», sarà fonte più di controversie che di peculio. Le tasse che colpiscono le Classi privilegiate non si può ottenere che vengano registrate, perchè sono intollerabili ai nostri stessi Reggitori; le tasse che colpiscono le Classi non privilegiate non fruttano nulla, perchè da una cosa smunta fino all'aridità non v'è nulla da succhiare. Non v'è più speranza in nessuna cosa, se ne escludiamo l'antico rifugio del Prestito.</p>
                     <p rend="justify">Mentre Loménie, aiutato dalla lunga testa di Lamoignon, considera profondamente questo mare di guai, gli vien fatto di pensare: Perchè non creare un Prestito Successivo (<hi rend="italic">Emprunt Successif</hi>), un prestito rinnovabile d'anno in anno, secondo il bisogno, fino al 1792? La difficoltà di registrare questo Prestito sarebbe la stessa; ma si avrebbe tempo di respirare e del danaro per fare qualche cosa, non foss'altro per sostentarsi. Onde, l'Editto d'un Prestito Successivo dev'essere proposto. E per conciliarsi il favore dei Filosofi, lo precederà un Editto liberale per la emancipazione dei Protestanti, e gli terrà dietro una Promessa liberale che al compimento del nostro Prestito, nel 1792, saranno convocati gli Stati Generali.</p>
                     <p rend="justify">Questo Editto liberale dell'emancipazione dei Protestanti, poichè il tempo n'è maturo, costerà a Loménie così poco, come d'aver messa in esecuzione la pena di morte. Dopo tutto, la Promessa liberale degli Stati Generali poteva essere adempiuta o meno: l'adempimento è lontano di cinque buoni anni, e in cinque anni accadono tante cose. Ma, la registrazione? Ah, davvero, qui è la difficoltà. Senonchè, noi abbiamo quella promessa degli Anziani, fatta segretamente a Troyes. Poi, con le debite gratificazioni, con le lusinghe, con gli intrighi dei dietroscena, mercè il vecchio Foulon detto «<hi rend="italic">âme damnée</hi>», Demone familiare del Parlamento, si può forse fare il resto. Al peggio dei peggi l'Autorità Regale ha delle risorse; e non può forse valersene? Se non riesce a realizzare del danaro, l'Autorità Regale può dirsi morta della più secura, della più miserevole delle morti d'inanizione. Rischiare e vincere; senza rischiare, tutto è omai perduto! E poichè nelle grandi imprese l'inizio d'uno stratagemma può essere un buon mezzo di prova, Sua Maestà annunzia una <hi rend="italic">Caccia Regale</hi> pel 19 del prossimo Novembre; e tutti quelli che vi debbono prender parte preparano con gioia i loro attrezzi.</p>
                     <p>Caccia Regale, di certo; ma una caccia di selvaggina implume, a due gambe! Alle undici del mattino di quel giorno di Caccia Regale, il 19 Novembre 1787, un inaspettato suono di trombe, tra un frastuono di ruote e uno scalpitar di cavalli, viene a turbare la Sede della Giustizia: Sua Maestà è venuta col Guardasigilli Lamoignon, coi Pari e col seguito per tenere una Seduta Regale e far registrare gli Editti. Quale cambiamento da che Luigi XIV entrava in quel luogo cogli stivali e con la frusta in mano, e comandava che si registrasse – con uno sguardo olimpico che nessuno osava affrontare; senza stratagemmi, senza tanti complimenti: a caccia come al registro!<note xml:id="ftn70" place="foot" n="70"> Dulaure, IV, pag. 306.</note> Per Luigi XVI la registrazione sarà abbastanza, dato che egli l'ottenga, e che basti a ciò la giornata.</p>
                     <p rend="justify">Intanto, col debito cerimoniale, si espone il proposito regale: Due Editti, per l'Emancipazione dei Protestanti e pel Prestito Successivo; di entrambi i quali il nostro fedele Lamoignon spiegherà la sostanza e sui quali un Parlamento fedele è invitato a manifestare la sua opinione, avendo ogni membro il privilegio della libertà di parola. E così, avendo anche Lamoignon perorato non male e concluso con la Promessa degli Stati Generali, incomincia la sfera musicale dell'eloquenza parlamentare. È tutta una esplosione, un replicare incessante, un interrogarsi reciproco che fanno le varie parti, con un crescendo di tono. I Pari ascoltano intenti, in preda a sentimenti diversi: contrarî agli Stati Generali, contrarî al Dispotismo che non può ricompensare il merito e che sopprime le cariche. Ma, che cosa agita Sua Altezza d'Orléans? La rubiconda testa di luna si scuote, il viso di rame si fa sempre più cupo, come un calderone non forbito; nello sguardo vitreo si scorge l'inquietudine; egli si dimena inquieto sulla seggiola come se volesse dire qualche cosa. Nella sua sazietà indicibile s'è forse manifestato un improvviso, nuovo appetito per un nuovo frutto proibito? Ohimè, sotto quella pelle cosparsa di carbonchi, che cumulo di confusioni è racchiuso! Disgusto e voracità, ignavia incessante, futile ambizione, vendetta, mancato ammiragliato!</p>
                     <p rend="justify">«Otto Corrieri», nel corso della giornata, vanno e vengono galoppando da Versailles, ove Loménie attende palpitando, e recano nuove che non sono delle più belle. Nelle corti estreme del Palais v'è uno smisurato bisbiglio di aspettazione; si vocifera che il Primo Ministro abbia perduto sei voti nel corso della notte. E dall'interno non si ripercuote altro che un'eloquenza forense, patetica, sdegnata anche, che fa appello con tutto il cuore alla clemenza regale, perchè Sua Maestà voglia convocare gli Stati Generali incontanente ed essere il salvatore della Francia. Fra quelli che gridano più forte emergono il fosco e ardente d'Espréménil e più ancora Sabatier de Cabre e Fréteau, chiamato poscia <hi rend="italic">Commère</hi> Fréteau (Comare Fréteau). Sei ore mortali trascorrono così, e il tumulto infinito non accenna a diminuire.</p>
                     <p rend="justify">Alfine, quando le tenebre del crepuscolo vengono a cadere a traverso le vetrate, e non se ne vede la fine; Sua Maestà, a un cenno del Guardasigilli Lamoignon, apre una volta ancora le sue labbra regali per dire, in breve, che egli vuole la registrazione del suo Editto sul Prestito. Segue pel momento un silenzio profondo! Ed ecco che Monseigneur d'Orléans si leva, e, volta la sua faccia di luna verso la piattaforma regale, chiede con una delicata graziosità di modi che copre il senso inesprimibile delle cose: «È questo, dunque, un Letto di Giustizia o una Seduta Regale?» Una vampata di sdegno gli è lanciata dal Trono e suoi dintorni, e si risponde: Ma, senza dubbio, «è una Seduta». In tal caso, Monseigneur chiede istantemente licenza di constatare che gli Editti non possono essere registrati a seguito d'un <hi rend="italic">ordine</hi> in una Seduta, e desidera avanzare la sua umile Protesta individuale contro una tale registrazione. «<hi rend="italic">Vous êtes bien le maître</hi>» (Fate come vi piace), risponde il Re, e dopo ciò esce in gran pompa, scortato dal suo seguito; e lo stesso d'Orléans, per dovere di cortesia, lo accompagna, ma solo fino alla porta. Compiuto questo dovere, d'Orléans torna al suo posto e redige la sua Protesta al cospetto d'un Parlamento che applaude, d'una Francia che applaude. E così si può dire che egli ha tagliata la gomena che lo legava alla Corte. Veleggerà ora in balìa delle onde, celeremente, verso il Caos?</p>
                     <p>O insensato d'Orléans, Uguaglianza che sarai un giorno! E la Regalità già divenuta un fantoccio di legno, su cui tu, corvo tignoso e petulante, puoi fermarti a tuo talento e beccare? Non ancora interamente.</p>
                     <p rend="justify">Il giorno seguente una Lettre-de-Cachet manda d'Orléans a ricredersi nel suo Château di Villers-Cotterets, ove, purtroppo, non v'è una Parigi con le sue piacevoli soddisfazioni della vita; ove non v'è un'affascinante e indispensabile Madame de Buffon, moglie leggera d'un grande naturalista troppo vecchio per lei. Monseigneur, si dice, non fa che passeggiare, disperato, a Villers-Cotterets, maledicendo la sua sorte. Perfino Versailles udrà i suoi lagni di pentimento, tanto è dura la condanna. Con una simultanea Lettre-de-Cachet anche Commère Fréteau è sbalzato nel Forte di Ham fra le paludi piccarde; una terza manda Sabatier de Cabre sul Mont St.-Michel fra le secche normanne. Quanto al Parlamento, esso riceve l'intimazione di recarsi a Versailles col Registro sotto il braccio, perchè la Protesta sia <hi rend="italic">biffée</hi> (cancellata). Un tratto d'autorità che faceva sperare si quietassero le cose.</p>
                     <p rend="justify">Ma sventuratamente no: non fu che come un semplice tocco di frusta su cavalli inalberati, che li fa poi tornare più ribelli! Quando un tiro di Venticinque Milioni comincia a inalberarsi, che cosa è mai la frusta di Loménie? Il Parlamento non vuole per niun conto sottomettersi dolcemente, non vuol registrare l'Editto sui Protestanti e compiere il suo lavoro sotto la salutare intimidazione delle tre Lettres-de-Cachet. Ben lungi da ciò, comincia piuttosto dal mettere in discussione le Lettres-de-Cachet in genere, la loro legalità, la loro forza esecutiva, emette dolorose obiurgazioni, petizioni su petizioni perchè i suoi tre Martiri siano liberati; non può, fin che non ottenga questo, neppur pensare ad occuparsi dell'Editto sui Protestanti, che rimanda sempre «d'otto in otto giorni»<note xml:id="ftn71" place="foot" n="71"> Besenval, III pag. 309.</note>.</p>
                     <p rend="justify">Parigi e la Francia seguono questa gamma di lamentele, o meglio, l'avevano preceduta, formando uno spaventevole coro. Ed ora anche gli altri Parlamenti aprono alfine la bocca, cominciano a collegarsi; e alcuni di essi, come a Grenoble e a Rennes, con un'enfasi portentosa, minacciano, per rappresaglia, d'interdire lo stesso Collettore delle Imposte<note xml:id="ftn72" place="foot" n="72"> Weber, I pag. 266.</note>. «In tutte le contestazioni del passato – nota Malesherbes – era il Parlamento che eccitava il Pubblico; ma qui è il Pubblico che eccita il Parlamento».</p>
                  </div>
                  <div type="div4">
                     <head>
                        <label>Capitolo VII</label>
                        <lb/>Guerra intestina</head>
                     <p rend="justify">Che Francia in quei mesi d'inverno dell'anno 1787!</p>
                     <p rend="justify">Perfino l'Œil-de-Bœuf è malinconico, inquieto: è sentimento generale, nei Soppressi, che meglio sarebbe trovarsi in Turchia. Soppresse le mute per la caccia al lupo, soppresse le mute per la caccia all'orso, soppressi i Duchi di Coligny e di Polignac. Nel piccolo paradiso del Trianon, Sua Maestà la Regina, una sera, prende il braccio di Besenval e gli chiede la sua franca opinione. L'intrepido Besenval – non avendo, come egli spera, niente del sicofante – dichiara schiettamente che, con un Parlamento in ribellione e con un Œil-de-Bœuf in soppressione, la Corona del Re è in pericolo. A queste parole, strano a dirsi, la Regina, quasi offesa, cambiò argomento, <hi rend="italic">et ne me parla plus de rien!</hi>
                        <note xml:id="ftn73" place="foot" n="73"> Besenval, III, pag. 264.</note>
                     </p>
                     <p rend="justify">E invero, a chi mai può parlare questa povera Regina? Mentre avrebbe bisogno di savî consigli più di qualunque mortale, trovasi circondata solo dal Tumulto del Caos! La sua abitazione è così luminosa a vedersi, eppure la confusione e i più neri pensieri l'oscurano. Dolori di Sovrana, dolori di donna, una folla di dolori l'avvince sempre più da presso. La La Motte, la Contessa dalla collana, in questi ultimi mesi è fuggita, e forse è stata fatta fuggire dalla Salpétrière. Fu vana la speranza che Parigi potesse con questo mezzo dimenticarla e che tutte le menzogne, un cumulo di menzogne sempre crescente, si potessero attenuare. La La Motte, con un <hi rend="italic">V</hi> (<hi rend="italic">Voleuse</hi>, Ladra) impresso su tutti e due gli omeri, è andata in Inghilterra, ove canterà bugie su bugie, insozzando il più alto nome di Regina; bugie insulse<note xml:id="ftn74" place="foot" n="74"> 
                           <hi rend="italic">Mémoires justificatives de la Comtesse de la Motte</hi> (Londra, 1788). – <hi rend="italic">Vie de Jeanne de St.-Rémi, Comtesse</hi> 
                           <hi rend="italic">de la Motte</hi>, etc. – Vedi: Diamond Necklace (<hi rend="italic">ut supra</hi>).</note>; ma che la Francia, nelle sue presenti disposizioni, accoglierà avidamente.</p>
                     <p rend="justify">Del resto, è anche troppo evidente che il nostro Prestito Successivo non si sconta. E di certo, in tale stato di cose, un Prestito registrato mediante cancellazione di Proteste non era proprio fatto per iscontarsi. Le denuncia delle Lettres-de-Cachet e del Dispotismo in genere non accennano a scemare: i Dodici Parlamenti sono in moto; le centinaia di redattori di manifesti, di cantori di ballate e di libercolisti si danno un gran da fare. Parigi è, come dicesi in linguaggio figurato, «inondata di pamphlets (<hi rend="italic">regorge de brochures</hi>)»; marea che sale e scende. Addirittura un diluvio bollente prodotto da tanti Patrioti, scrittori d'occasione, tutti giunti al punto <hi rend="italic">fervido</hi> o punto d'ebollizione; e ora, al momento dell'eruzione, ciascuno di questi scrittori esplode come un Geyser dell'Islanda! Contro tutto ciò, che mai possono fare un savio amico Morellet, un Rivarol, uno squilibrato Linguet (ben pagato all'uopo) dall'eloquenza a <hi rend="italic">freddo</hi>?</p>
                     <p rend="justify">Ed ora viene finalmente in discussione l'Editto sui Protestanti; di qui nuovi garbugli, opuscoli e contro opuscoli, fatti per accrescere la follia degli uomini. Neppur l'Ortodossia, che pare inchiodata a letto, vuol rinunziare a portare la sua mano in questa confusione. Essa, una volta ancora, sotto la forma dell'Abbé Lenfant, «dal quale si recano i prelati a far visita e a congratularsi», fa udire sensibili note dal suo pulpito risonante<note xml:id="ftn75" place="foot" n="75"> Lacretelle, III, pag. 343; Montgaillard, ecc.</note>. E notate d'Espréménil, che in tutte le sue cose rivela il suo fare sconclusionato; egli, a un dato punto d'un'arringa parlamentare, tira fuori un Crocifisso tascabile ed esce nell'apostrofe: «Volete voi crocifiggerlo di nuovo?» Crocifiggere <hi rend="italic">lui</hi>, o d'Espréménil; ma, senza scrupolo, considerando di qual vile materia, d'avorio e filigrana, <hi rend="italic">egli</hi> è fatto!</p>
                     <p rend="justify">Si aggiunga a tutto questo che il povero Brienne è caduto malato tant'era esaurito dalla sua gioventù peccaminosa e dalle agitazioni violente, incessanti della sua imprudente vecchiaia. Ridotto alle strette, svillaneggiato da tante gole, Sua Grazia soffre di consunzione e d'infiammazione (con <hi rend="italic">humour de dartre</hi>) e deve seguire la dieta lattea. Egli è esasperato, quasi in preda alla disperazione, perchè «il riposo» prescrittogli come rimedio indispensabile, diviene impossibile per lui.<note xml:id="ftn76" place="foot" n="76"> Besenval, III, Pag. 317.</note>
                     </p>
                     <p rend="justify">In complesso, che mai può fare un povero Governo se non retrocedere una volta ancora nell'impotenza? Il Tesoro del Re quasi tocca il fondo; e Parigi «rigurgita di una piena di pamphlets». Comunque sia, aspettiamo che la piena venga scemando! D'Orléans ritorna a Raincy, più vicino a Parigi e alla bella e fragile Buffon; poi rientra addirittura in Parigi; nè Fréteau e Sabatier possono dirsi banditi per sempre. L'Editto dei Protestanti vien registrato, con grande consolazione di Boissy d'Anglas e del buon Malesherbes. Il Prestito Successivo, cancellate o ritirate tutte le proteste, rimane aperto; senonchè pochi o nessuno vengono a riempirlo. Gli Stati Generali, chiesti con tanto clamore prima dal Parlamento e poi dalla Nazione, seguiranno fra «cinque anni», se non addirittura più presto. O Parlamento di Parigi, perchè mai hai fatto tanto schiamazzo? «Signori – disse il vecchio D'Ormesson – voi volete gli Stati Generali, ma ve ne pentirete». Proprio come il Cavallo della Favola, il quale, per essere vendicato del suo nemico, ricorse all'Uomo. L'Uomo lo montò, e fece rapida giustizia del nemico; ma, malauguratamente, non volle più smontare! Lasciate che passino, non cinque, ma solo tre anni, e questo clamoroso Parlamento avrà visto il suo nemico combattuto e prostrato, e sè stesso cavalcato fino all'esaurimento (o piuttosto macellato per cuoiami e scarpe) e poi gettato su un letamaio.</p>
                     <p rend="justify">Sotto tali auspicî, intanto, siamo giunti alla primavera del 1788. Il Governo non può trovare una via d'uscita; dappertutto è vergognosamente respinto. Bloccato dai Dodici Parlamenti ribelli, che sono divenuti gli organi d'una Nazione stizzita, non sa da qual parte rifarsi; nulla può compiere, nulla può ottenere; neppure quel tanto che occorre per sostenersi; eppure deve restar là, a quel che pare, per essere divorato dal Deficit.</p>
                     <p rend="justify">È dunque quasi colma la misura delle Iniquità, delle Menzogne che si sono accumulate per tanti secoli! Almeno quella della Miseria è prossima a colmarsi! Dai tugurî dei Venticinque Milioni, la Miseria, che traspare e s'avanza da ogni lato, com'è sua legge, è dilagata ben lontano... fino allo stesso Œil-de-Bœuf di Versailles. Ogni mano d'uomo in questo cieco dolore è rivolta contro un altro uomo: non solo gli umili contro i più alti, ma anche i più alti sono schierati l'un contro l'altro; la Nobiltà della Provincia è invelenita contro la Nobiltà della Corte; la Toga contro la Spada; il Rocchetto contro la Penna. Ma contro il Governo del Re chi non s'è schierato? Non manca neppure Besenval in questi ultimi giorni. Verso il Governo tutti gli uomini e corporazioni d'uomini sono divenuti come nemici; esso è il centro su cui infinite contese convergono e cozzano. Che nuovo genere di movimento vertiginoso, universale, è mai questo? Movimento delle Istituzioni, dell'Ordinamento sociale, del Pensiero individuale; che un tempo si svolgevano in cooperazione, e ora s'avviluppano, si stritolano in una collisione frenetica. Fatto inevitabile: è il disfacimento d'un Solecismo del Mondo, che, logorato alfine, precipita nella bancarotta monetaria! E così, questa povera Corte di Versailles, che è il Solecismo principale o centrale, si trova di contro tutti gli altri Solecismi. Ed è ben naturale! Poichè il vostro Solecismo umano, sia esso Persona o Insieme di Persone, è sempre, per legge di Natura, disagevole; se poi tende alla bancarotta, è addirittura miserabile; e quando mai vorrebbe il più meschino dei Solecismi consentire a biasimare o emendare <hi rend="italic">sè stesso</hi> mentre ve ne è un altro da emendare?</p>
                     <p rend="justify">Questi segni minacciosi non terrorizzano Loménie, nè tanto meno gli servono d'ammaestramento. Loménie, quantunque leggero di natura, non è privo d'un certo genere di coraggio. Non solo; ma non abbiamo forse letto di creature leggerissime, di canarini ammaestrati, che poterono volare lietamente recando zolfanelli accesi, e dar fuoco a cannoni, dar fuoco a intere polveriere? Restar fermo e morire di deficit non è nei piani di Loménie. Il male è considerevole; ma non può egli allontanarlo, non può arrestarlo? Nella peggiore ipotesi, può arrestare il <hi rend="italic">sintomo</hi> che ne deriva; può attaccare questi Parlamenti ribelli e forse domarli. Per Loménie v'è molto buio, ma due cose egli vede chiare: che questo duello tra il Parlamento e la Reggia diviene pericoloso, letale anzi; che sopratutto bisogna avere il danaro. Pensaci, bravo Loménie; e tu, Guardasigilli Lamoignon, che hai delle idee! Foste così sovente disfatti, crudelmente delusi, proprio quando vi pareva d'avere in pugno il frutto d'oro: raccogliete ora le vostre forze per un'ultima lotta. Domare il Parlamento, riempire i forzieri del Re: sono questioni di vita e di morte.</p>
                     <p rend="justify">I Parlamenti sono stati domati più d'una volta. Mandato ad appollaiarsi «sul picco di rocce inaccessibili tranne che mediante lettighe», un Parlamento finisce col divenire ragionevole. O Maupeou, uomo sfacciato e cattivo, se avessimo lasciata immutata l'opera tua! Ma, a parte l'esilio o altri mezzi violenti, non v'è qualche altra cosa che tutto può domare, magari i leoni? V'è il mezzo della fame! Che avverrebbe se le risorse del Parlamento fossero troncate, cioè i suoi Processi?</p>
                     <p rend="justify">Si potrebbero istituire Corti minori per la trattazione delle cause d'importanza minore: noi chiameremmo queste Corti <hi rend="italic">Grands Bailliages</hi>. Il Parlamento, privato della sua preda, le riguarderebbe con disperato livore; ma il Pubblico, desideroso di giustizia a buon mercato, le accoglierebbe con favore e speranza. Quanto alla Finanza, per la registrazione degli Editti, perchè non adibire i nostri Dignitari dell'Œil-de-Bœuf: i nostri Principi, Duchi e Marescialli, che formerebbero qualcosa come una <hi rend="italic">Corte Plenaria</hi>; ove, per così dire, ci faremmo da noi stessi le nostre registrazioni? Saint-Louis ebbe la sua Corte Plenaria di Grandi Baroni<note xml:id="ftn77" place="foot" n="77"> Montgaillard, I, pag. 405.</note>, tanto utile per lui; i nostri Grandi Baroni sono ancora qui (almeno il loro nome perdura), e la nostra necessità è maggiore della sua.</p>
                     <p rend="justify">Tale è la divisa Loménie-Lamoignon, bene accetta al Consiglio del Re, come uno sprazzo di luce nelle tenebre fitte. Il progetto sembra attuabile ed è eminentemente necessaria la sua attuazione; dato poi che sia bene eseguito, c'è da ripromettersi una grande liberazione. Silenzio, dunque, e fermezza: ora, o giammai! Il Mondo vedrà un'altra Scena Storica, e un uomo singolare come Loménie Brienne qual Direttore di Scena.</p>
                     <p rend="justify">Osservate, in conseguenza, come un Ministro dell'Interno, il Bréteuil, «abbellisce Parigi» nella maniera più pacifica, in quella stagione primaverile piena di speranze del 1788: i vecchi tugurî e le stamberghe scompaiono dai nostri Ponti; quasi che per lo Stato fosse un tempo alcionio e non avesse altro a fare che occuparsi d'abbellimenti. Il Parlamento ha l'aria d'un vincitore riconosciuto. Brienne non parla della Finanza, o magari dice e stampa che tutto va bene. Come si spiega tanta pace, tanta serenità, quando il Prestito Successivo non si colloca? In un Parlamento vittorioso il Consigliere Goeslard de Monsabert attacca «la levata del Secondo Ventesimo su stretta valutazione»; e fa decretare che la valutazione non sia <hi rend="italic">stretta</hi>.... per le Classi Privilegiate. Nondimeno, Brienne sopporta tutto questo, e non lancia nessuna Lettre-de-Cachet per ciò. Come si spiega?</p>
                     <p rend="justify">Sorride il tempo primaverile; ma è insidioso, intempestivo! Comincia a correre una voce sommessa che «gli Intendenti delle Provincie abbiano ricevuto ordine di trovarsi ai loro posti in un dato giorno». E che strano e continuo lavoro di stampa è quello che si compie al Castello del Re sotto chiave e chiavistelli? Delle sentinelle sono messe a guardia di tutte le porte e di tutte le finestre; gli stampatori non vengono mai fuori e dormono nelle loro stanze di lavoro, ove ricevono anche i cibi!<note xml:id="ftn78" place="foot" n="78"> Weber, I, pag. 276.</note> Un Parlamento vittorioso fiuta un nuovo pericolo. D'Espréménil ha ordinato dei cavalli per Versailles; va e si aggira intorno a quella stamperia tenuta a guardia: indaga, fiuta per vedere se la sagacia e la destrezza dell'uomo possano penetrarvi.</p>
                     <p rend="justify">Molte cose divengono penetrabili ad una pioggia d'oro. D'Espréménil discende nel seno della Danae d'uno Stampatore sotto forma di «cinquecento luigi d'oro». Il marito della Danae passa a costei di soppiatto una palla di creta, che ella consegna al dorato Consigliere del Parlamento. Per Dio! Ecco l'Editto regale di quella <hi rend="italic">Corte Plenaria</hi> che si registrerà da sè; ecco l'Editto di quei <hi rend="italic">Grands Bailliages</hi> che troncheranno i nostri Processi! Editti che saranno promulgati per tutta la Francia in un sol giorno.</p>
                     <p rend="justify">Era dunque per questo che si ordinava agli Intendenti di tenersi pronti ai loro posti; era dunque per questo che la Corte se ne stava a covare il suo maledetto uovo di basilisco, senza volersi muovere, anche se provocata, fin che la covata non fosse compiuta! Affrettati, D'Espréménil, corri a Parigi: convoca all'istante la Seduta; fa' che la cosa sia nota al Parlamento, alla Terra, al Cielo.</p>
                  </div>
                  <div type="div4">
                     <head>
                        <label>Capitolo VIII.</label>
                        <lb/>L'Agonia di Loménie</head>
                     <p rend="justify">Il mattino seguente, che è il 3 maggio 1788, un Parlamento attonito si trova convocato e ascolta in silenzio il discorso con cui D'Espréménil fa noto l'inaudito misfatto. Un atto di tradimento, un atto della più nera empietà, quale il solo Dispotismo sa ideare! Denunzialo, o Parlamento di Parigi, ridesta la Francia, ridesta l'Universo; lancia i barili tonanti dell'eloquenza che tu possiedi; anche per te è il caso di dire: Ora, o giammai!</p>
                     <p rend="justify">Il Parlamento non vien meno in questo critico momento. Nell'ora del suo estremo pericolo, il leone da prima s'eccita col ruggito, col batter della coda nei fianchi; così il Parlamento di Parigi. Sulla mozione di d'Espréménil, uno dei più patriottici giuramenti di solidarietà vien fuori unanime da tutte quelle gole; eccellente idea, tutta nuova, che non rimarrà senza imitazione negli anni avvenire. Segue poi una Dichiarazione indomabile, se non addirittura dei diritti dell'uomo, almeno dei diritti del Parlamento; Invocazione agli amici della Libertà della Francia nel tempo presente e in quello che verrà. Tutto questo, ovvero l'essenza di tutto questo, è messo in carta in un certo tono misto a qualche cosa di querulo che tempera lo slancio eroico. E così, dopo aver suonato la campana di allarme, che Parigi ode e che tutta la Francia udrà, dopo l'urlo di sfida gettato in viso a Loménie e al Dispotismo, il Parlamento si ritira abbastanza soddisfatto del lavoro compiuto nella prima giornata.</p>
                     <p rend="justify">Ma quel che prova Loménie al vedere il suo uovo di basilisco (tanto indispensabile alla salvezza della Francia) rotto in una maniera così prematura, lo lascio immaginare ai lettori. Indignato, egli dà di piglio ai suoi fulmini (<hi rend="italic">de Cachet</hi>, di Sigillo) e ne lancia due: un fulmine per D'Espréménil e un fulmine per lo zelante Goeslard, il quale, pel servizio reso circa il Secondo Ventesimo e la «Stretta valutazione», non è stato dimenticato. Tali fulmini, branditi prontamente nella notte e lanciati al sorgere del novello giorno, se non indurranno al ravvedimento questa Parigi agitata, provocheranno almeno un salutare stupore.</p>
                     <p rend="justify">Fulmini ministeriali si può ben lanciarne; ma, se non colpiscono? D'Espréménil e Goeslard, messi sull'avviso, a quel che pare, dal canto di qualche occulto uccello, eludono la vigilanza degli sbirri di Loménie e fuggono travestiti a traverso abbaini e su pei tetti, fino al loro Palais de Justice: i fulmini non hanno colpito. Parigi, al divulgarsi della novella, è presa da stupore, ma non da un salutare stupore. I due Martiri della Libertà smettono il loro travestimento e indossano le loro lunghe zimarre. Notate bene: nello spazio di un'ora, con l'aiuto di Uscieri e di rapidi corrieri, il Parlamento coi suoi Ministri, Presidenti, Pari anche, siede nuovamente in assemblea. Il Parlamento riunito dichiara che quei suoi due Martiri non possono essere lasciati a libito di qualsiasi autorità sublunare; inoltre, che la seduta sia permanente, non ammettendo aggiornamenti di sorta fin che la persecuzione di costoro non sia cessata.</p>
                     <p rend="justify">Così, fra l'eloquenza del foro, fra le denuncie e proteste, mentre vanno e vengono corrieri, il Parlamento, in uno stato d'esplosione che non cesserà nè giorno nè notte, attende una via d'uscita. Ridestatasi Parigi, inonda ancora una volta le Corti esterne; essa ferve, straripa a traverso tutte le <hi rend="italic">avenues</hi>, più selvaggia che mai. Un subbuglio discordante, una confusione di parole, come quella delle genti di Babele non ancora disperse, al primo ritrovarsi colpite dalla mutua inintelligibilità!</p>
                     <p rend="justify">Nella Città di Parigi si seguono i periodi quotidiani di lavoro e di riposo; ed ora, per la seconda volta, la più parte dei Mortali europei ed africani sono immersi nel sonno; ma qui, fra questo Turbine di parole, il sonno non è possibile; la Notte stende anche qui la sua coltre di Tenebre, ma invano. Nell'interno è il suono d'una invincibilità da martire, temperata da un opportuno accento querulo: all'esterno un bisbiglio infinito d'aspettazione, che va lentamente a sopirsi. E così s'è durato per trentasei ore.</p>
                     <p>Ma, ascoltate! Che è mai questo calpestio, nel silenzio, a mezzanotte? Un calpestio come d'uomini armati, di fanteria e cavalleria: sono Gardes Françaises, Gardes Suisses che marciano a questa volta con regolarità silenziosa, a lume di torcie! Vi sono anche gli zappatori muniti di scuri e sbarre di ferro, evidentemente per forzare gli usci se non si volesse aprirli! È il Capitano D'Agoust, che viene in missione da Versailles. D'Agoust, uomo di nota fermezza, il quale una volta costrinse lo stesso Principe di Condé, semplicemente perchè lo aveva guardato con insistenza, a dargli soddisfazione e a battersi.<note xml:id="ftn79" place="foot" n="79"> Weber I, pag. 283.</note>
                     </p>
                     <p rend="justify">Egli ora s'avanza munito di scuri e torcia verso il santuario della Giustizia. È un sacrilegio; ma come evitarlo? Quell'uomo è un soldato, non fa che eseguire gli ordini ricevuti, e, impassibile, s'avanza come una macchina inanimata.</p>
                     <p rend="justify">All'intimazione, le porte si aprono, senza bisogno di scuri, l'una dopo l'altra; ed ecco che appaiono i Senatori di Francia dalle lunghe zimarre; sono centosessantasette, a quel che si dice, tra cui diciassette Pari, e siedono maestosi in «seduta permanente». Se quell'uomo non fosse un militare, se non fosse corazzato di ferro, quella vista, quel silenzio in cui echeggia il cigolio dei suoi stivali, lo farebbero titubare! Perchè i centosessantasette lo ricevono in perfetto silenzio, che alcuni paragonano a quello del Senato Romano caduto nelle mani di Brenno; altri a quello d'una accolta di falsi monetarî sorpresi dagli Agenti della Polizia<note xml:id="ftn80" place="foot" n="80"> Besenval, III, pag. 355.</note>. «<hi rend="italic">Messieur</hi>, disse D'Agoust, <hi rend="italic">de part le Roi!</hi>». D'Agoust ha ricevuto ordini formali, e a lui incombe il triste dovere d'arrestare due individui: M. Duval d’Espréménil e M. Goeslard de Monsabert; e poichè egli non ha l'onore di conoscere questi rispettabili individui, essi sono invitati, in nome del Re, ad arrendersi. Silenzio profondo. Indi un bisbiglio che divien poi mormorio: «Noi siamo tutti D'Espréménils!», si arrischia a dire una voce, ed altre voci lo ripetono. Il Presidente gli chiede se ricorrerà alla violenza. Il Capitano D'Agoust, onorato d'una commissione di Sua Maestà, è tenuto ad eseguire gli ordini di Sua Maestà; sarebbe ben lieto per altro di farlo senza ricorrere alla violenza; ma dovrà farlo in ogni modo; accorda all'augusto Senato un po' di tempo perchè deliberi qual metodo preferisce. Ciò detto, D'Agoust con grave cortesia militare si ritira pel momento.</p>
                     <p rend="justify">Che fare, o augusti Senatori? Tutte le vie sono chiuse dalle baionette puntate. Galoppa il vostro corriere alla volta di Versailles nella notte rugiadosa; ma torna poi galoppando, con la notizia che l'ordine è autentico, irrevocabile. Le corti esterne rigurgitano d'un pubblico ozioso; ma le fila dei granatieri di D'Agoust son là piantate come cateratte immobili; nè contate su una rivolta che possa liberarvi. «<hi rend="italic">Messieurs!</hi>» così parlò D'Espréménil: «Quando i Galli vittoriosi entrarono in Roma da loro presa per assedio, i Senatori Romani, vestiti delle loro porpore, sedevano nelle loro sedie curali con un contegno altero e tranquillo, aspettando la schiavitù o la morte. Tale è lo spettacolo che voi in questo momento offrite all'universo dopo avere generosamente...» e tant'altre parole di simil genere, che si possono ancora leggere<note xml:id="ftn81" place="foot" n="81"> Toulongeon, I, App. 20.</note>.</p>
                     <p rend="justify">In vano, o D'Espréménil! Qui v'è D'Agoust, il Capitano di ferro, col suo contegno militare; ed eccolo che ritorna. Il dispotismo, la costrizione, la distruzione ondeggiano tra le sue piume. D'Espréménil è costretto a tacere, e eroicamente si arrende per timore di peggio. Goeslard eroicamente lo imita. Fra una commozione, espansiva in alcuni, muta in altri, si gettano nelle braccia dei loro confratelli parlamentari in un ultimo abbraccio: così, fra gli applausi e i lamenti, che partono da centosessantacinque gole; fra l'ondeggiare delle mani che salutano; fra i singulti e tutta una folata di sospiri del dolore Parlamentare, essi sono condotti a traverso tortuosi corridoi fino alla porta d'uscita; ove, alla luce grigia del mattino, si scorgono due vetture che son là ad aspettare con gli <hi rend="italic">Exempts.</hi> In quelle vetture debbono montare le vittime; le baionette son dietro in atto di minaccia. Alla triste domanda di D'Espréménil al popolaccio «se ha del coraggio», si risponde col silenzio. Montano e partono; nè il levarsi del sole di Maggio (è il mattino del sei), nè il suo tramonto illumineranno quei cuori; essi avanzano senza tregua: D'Espréménil va verso le estreme isole di Santa Margherita o Hyères (che qualcuno ha supposto, se ciò può riuscire di conforto, esser l'isola di Calipso); Goeslard va verso la fortezza di Pierre-en-Cize, allora esistente presso la città di Lione.</p>
                     <p rend="justify">Il Capitano D'Agoust può da questo momento aspirare al grado di Maggiore, di Comandante delle Tuileries...<note xml:id="ftn82" place="foot" n="82"> Montgaillard, I, pag. 404.</note>; nello stesso tempo sparirà dalla Storia, benchè destinato a compiere una cosa notevole. Poichè, non solo D'Espréménil e Goeslard sono al sicuro e vanno di carriera verso il Sud; ma lo stesso Parlamento è costretto ad uscire immantinenti: a tal punto arrivano gli ordini inesorabili di D'Agoust. Tirate su le loro zimarre, i Centosessantacinque sfilano fra le due linee dei poco simpatici granatieri; spettacolo agli dèi e agli uomini. Il popolo non si rivolta, ma si meraviglia e mormora. Eziandio, dobbiamo notarlo, questi poco simpatici granatieri sono <hi rend="italic">Gardes Françaises</hi>, che un giorno diverranno simpatiche! In una parola, il Palais de Justice è spazzato da cima a fondo, le porte sono chiuse a catenaccio, e D'Agoust ritorna a Versailles con la chiave in tasca, essendosi, come abbiam detto, guadagnata la promozione.</p>
                     <p rend="justify">Quanto al Parlamento di Parigi, messo fuori in istrada, noi lo lasceremo senza riluttanza dove si trova. I Letti di Giustizia che esso ebbe a sopportare nei quindici giorni che seguirono, a Versailles, nel registrare o piuttosto nel rifiutare la registrazione di quella nuova covata di Editti; le sue riunioni nelle taverne e nelle sale d'osterie allo scopo di protestare<note xml:id="ftn83" place="foot" n="83"> Weber, I, pag. 299-303.</note>; il suo gironzare sconsolato con la zimarra sparsa al vento, senza un punto di ritrovo, ridotto a consegnare la sua Protesta «a un Notaio», e alfine a restar neghittoso (in uno stato di vacanza forzata) e a non fare più nulla; tutto ciò è ormai naturale, come il seppellimento dei morti dopo la battaglia, e non deve interessarci. Il Parlamento di Parigi ha compiuta la sua parte: facendo e disfacendo, fin qui; ma difficilmente potrebbe ancora commuovere il mondo.</p>
                     <p>Loménie ha dunque distrutto il male? Niente affatto: se mai il sintomo del male, o meglio la dodicesima parte del sintomo, nè più nè meno, esacerbando le altre undici parti! Gl'Intendenti delle Provincie, i Comandanti militari si trovano ai loro posti nel giorno stabilito, l'otto maggio: ma in nessun Parlamento, se si eccettua quello unico di Douai, possono essere registrati i nuovi Editti. Nessuna firma pacifica con l'inchiostro: ma minacce, spargimento di sangue, appelli alla primitiva legge del bastone! Contro questi Bailliages, contro questa Corte Plenaria, Temi esasperata fa dappertutto il viso dell'armi; la Nobiltà Provinciale vi si associa e chiunque odia Loménie e questo rio tempo; coi suoi avvocati e i suoi addetti essa fa proseliti fino nel popolaccio. A Rennes, in Bretagna, ove lo storico Bertrand de Moleville è Intendente, da un continuo succedersi di duelli fra la milizia e l'alta borghesia si passa alle battaglie sulle vie a colpi di pietre e di moschetti; ma ancora non si registrano gli Editti. I malcapitati Bretoni fanno pervenire le loro rimostranze a Loménie, mediante una Deputazione di Dodici; la quale per altro vien rinchiusa nella Bastiglia dopo che Loménie l'ha udita. Ad una seconda Deputazione più numerosa egli manda incontro i suoi esploratori, che per via di persuasioni o intimidazioni l'inducono a tornarsene. Ma alfine una terza Deputazione ancora più grande è inviata per vie diverse dai Bretoni indignati, al suo arrivo le si rifiuta l'udienza; i suoi componenti si riuniscono per prendere consiglio, invitando Lafayette e tutti i patrioti Bretoni residenti a Parigi ad assistervi; essi si agitano e fondano il <hi rend="italic">Club Breton</hi>, primo germe della... Società dei Giacobini.<note xml:id="ftn84" place="foot" n="84"> A. F. Bertrand de Moleville: <hi rend="italic">Mémoires particulières</hi> (Paris, 1816) I, ch 1. – Marmontel: <hi rend="italic">Mémoires,</hi> IV, pag. 27.</note>
                     </p>
                     <p rend="justify">Fino ad otto Parlamenti sono esiliati<note xml:id="ftn85" place="foot" n="85"> Montgaillard, I, pag. 308.</note>; e per altri ancora potrebbe occorrere un tal rimedio, ma non ne è sempre facile l'applicazione. A Grenoble, per esempio, dove un Mounier e un Barnave non se n'erano stati con le mani in mano, il Parlamento ricevette bensì l'ordine (per <hi rend="italic">Lettres-de-Cachet</hi>) di partire per l'esilio; ma il mattino seguente, in cambio delle vetture in ordine, la campana d'allarme s'agita con violenza, emettendo sinistri rintocchi, e per tutto il giorno s'ode il suo rimbombo assordante. I montanari vengono giù a frotte armati di scuri ed anche di archibugi; e, quel che più è deplorevole, i soldati non mostrano gran voglia di venire alle mani con costoro. «Con la scure sul capo», il povero Generale è costretto a firmare la capitolazione, impegnandosi che le <hi rend="italic">Lettres-de-Cachet </hi>non avrebbero effetto e che l'amato Parlamento rimarrebbe al suo posto. Besançon, Dijon, Bordeaux, non sono quali dovrebbero essere. A Pau, in Béarn, ove il vecchio Comandante era stato debole, il nuovo (un Grammont loro concittadino) è ricevuto da una processione di cittadini che recano la Culla di Enrico IV, il Palladio della loro Città; essi lo scongiurano in nome della venerazione che professa a quel vecchio Guscio di testuggine in cui fu cullato il grande Enrico, di non conculcare la libertà Bearnese; nello stesso tempo lo informano che i cannoni di Sua Maestà sono tutti al sicuro custoditi dai cittadini di Pau, fedeli sudditi, e sono ora puntati sulle mura, pronti all'azione<note xml:id="ftn86" place="foot" n="86"> Besenval, III, pag. 348.</note>.</p>
                     <p rend="justify">In queste condizioni, i vostri Grands Bailliages corrono il rischio d'avere una tempestosa infanzia. Quanto poi alla Corte Plenaria, essa è letteralmente morta in sul nascere. Gli stessi Cortigiani cominciarono a guardarla malsicuri; il vecchio Maresciallo Broglie declinò l'onore di farne parte. Assalita dalla tempesta universale mista di ridicolo e di esecrazione<note xml:id="ftn87" place="foot" n="87"> La Cour Plénière, héroï-tragi-comédie en trois actes et en prose jouée le 14 juillet 1788 par une société d'amateurs dans un Château aux environs de Versailles; par M. l'Abbé de Vermond, Lecteur de la Reine à Baville (casa di campagna di Lamoignon), et se trouve à Paris, chez la veuve Liberté à l'enseigne de la Révolution, 1788. La Passion, la Mort et la Résurrection du Peuple; Imprimé à Jérusalem» ecc., ecc. – Vedi Montgaillard I, pag. 407.</note>, questa povera Corte Plenaria s'aduna una sola volta e poi mai più. Scombussolato paese! La Discordia si erge con le sue biforcute lingue d'idra ovunque il povero Loménie mette il piede. «Che un Comandante, un Commissario del Re», dice Weber, «si provi ad entrare in uno di questi Parlamenti perchè gli si registri un Editto, e tutto il Tribunale sparirà, lasciandolo solo con lo scrivano e il Primo Presidente. Registrato l'Editto e partito il Comandante, l'intero Tribunale s'affretterà a tornare per dichiarare nulla questa registrazione. Le strade maestre sono gremite di grandi Deputazioni parlamentari, che procedono alla volta di Versailles per ottenere la cancellazione delle loro registrazioni dalla mano del Re, o che ne tornano, pronti a coprire una nuova pagina con una nuova risoluzione ancora più audace».<note xml:id="ftn88" place="foot" n="88"> Weber, I, pag. 275.</note>
                     </p>
                     <p rend="justify">Tale è la Francia di quest'anno 1788. Non è più una Età dell'Oro o della Carta dominata dalla Speranza, con le sue corse di cavalli, coi suoi palloni frenati e le squisite sensibilità del cuore: oh come tutto questo è scomparso; com'è impallidito il suo aureo splendore, ottenebrato in così strano modo, involto nel turbine che corre verso la tempesta soprannaturale! Come nel naufragio di Paolo e Virginia di Saint-Pierre «una smisurata e immota nube» (che noi diremo la nube del Dolore e della Indignazione) «cinge tutto il nostro orizzonte, si libra con le chiome sparse, contornata da riflessi di rame, su un cielo del colore del piombo». È immota, «ma altre piccole nubi» (come i Parlamenti esiliati e simili) «si staccano da essa, volano sullo zenit con la velocità di uccelli»; e alfine con un urlo acuto irrompono insieme i Quattro Venti; tutto il mondo esclama allora: Ecco il turbine! <hi rend="italic">Tout le monde s'écria: Voilà l'ouragan!</hi>
                     </p>
                     <p>Del resto, in tale condizione di cose, il Prestito Progressivo, naturalmente, non si colloca: nè invero può quella imposta del Secondo Ventesimo, non sulla «stretta valutazione» almeno, essere levata con buon risultamento. «I prestatori», dice Weber nella sua maniera isterica e veemente, «temono la rovina; i riscuotitori della tassa temono di essere impiccati». Il Clero medesimo volge la faccia; e quando è convocato in Assemblea straordinaria, non fornisce alcun dono gratuito (<hi rend="italic">don gratuit</hi>), se si esclude il dono dei consigli; anche qui, invece di dar denaro, s'invocano tumultuariamente gli Stati Generali!<note xml:id="ftn89" place="foot" n="89"> Lameth: <hi rend="italic">Assembl. Const.</hi> (Introduzione), pag. 87.</note>
                     </p>
                     <p rend="justify">O Loménie-Brienne, dalla povera mente inferma tutta sconvolta, dal corpo logorato da «tre cauterî permanenti»; sul punto di morire d'infiammazione o di crepacuore, di dieta lattea,<hi rend="italic"> </hi>di <hi rend="italic">dartres vives et maladie...</hi> (meglio non tradurre)<note xml:id="ftn90" place="foot" n="90"> Montgaillard, I, pag. 424.</note>; tu che presiedi una Francia affetta da innumerevoli <hi rend="italic">cautères actuels</hi>, anch'essa morente d'infiammazione e di tutto il resto! fu savio da parte tua il lasciare le boscose verzure di Brienne e il tuo nuovo castello marmoreo con quel che conteneva, per venire a far <hi rend="italic">questo</hi>? Che ombre carezzevoli, che morbidi prati erano ivi; eran dolci gl'inni di quei poetastri come le blandizie delle Grazie imbellettate:<note xml:id="ftn91" place="foot" n="91"> Vedi <hi rend="italic">Mémoires de Morellet</hi>.</note> eppure, così tu come l'altro Filosofo, il Morellet (che non considerava nè te nè sè un Prete spretato), potreste esser tanto felici facendo dei felici! Inoltre (se tu lo avessi saputo!) nella Scuola Militare in quei pressi si ritrovava a studiar matematiche un taciturno Fanciullo, dal colorito bruno, che portava il nome di: <hi rend="italic">Napoleone Bonaparte!</hi> Dopo cinquant'anni di sforzi, e dopo una suprema lotta vitale, tu hai fatto un cambiamento! Hai ottenuta alfine la toga presidenziale, come Ercole ebbe la camicia di Nesso.</p>
                     <p rend="justify">Il 13 luglio dello stesso anno 1788, nell'imminenza del ricolto della messe, cadde una gragnuola delle più spaventevoli, devastando furiosamente tutti i frutti di quell'anno, che già avevano sofferto tanto per la siccità. Per sessanta leghe intorno a Parigi, specialmente, la rovina fu quasi totale<note xml:id="ftn92" place="foot" n="92"> Marmontel, IV, 30,</note>. Così, a tanti altri malanni bisogna aggiungere la carestia e forse la fame.</p>
                     <p rend="justify">Alcuni giorni prima di questa tempesta di grandine, il 5 luglio, e più decisamente alcuni giorni dopo, l'8 agosto, Loménie annunzia che gli Stati Generali si convocheranno senz'altro nel prossimo venturo maggio. A dopo quel tempo sono <hi rend="italic">rimandati</hi> la Corte Plenaria e tutto il resto. Inoltre, poichè Loménie non ha nessun piano quanto alla formazione e all'applicazione dei tanto desiderati Stati Generali, «sono invitati i pensatori» a fornirgliene uno per mezzo della discussione con la pubblica stampa!</p>
                     <p rend="justify">Che poteva fare un povero Ministro? Ancora dieci mesi di respiro: un pilota sul punto di naufragare getterà via tutti gli oggetti, a cominciare dal suo sacco di biscotti, dal suo piombino, dalle sue loche, dalla bussola e dal quadrante, prima di affondare egli stesso. L'idea di affondare e l'incipiente delirio della disperazione ci fanno spiegare il quasi miracoloso «invito ai pensatori». Invito al Caos che voglia avere la gentilezza di costruire con quei tumultuosi pezzi galleggianti un'Arca di Salvezza per lui! In questi casi, più che un invito, un comando è sempre riuscito più opportuno. Quella sera la Regina se ne stava pensosa nel vano d'una finestra, con lo sguardo rivolto al Giardino. Il sou <hi rend="italic">Chef de Gobelet </hi>l'aveva seguita recandole ossequiosamente una tazza di caffè, e s'era poi ritirato mentr'ella lo sorbiva. Sua Maestà fece cenno alla Dame Campan di avvicinarsi: «<hi rend="italic">Grand Dieu!</hi>» mormorò ella, tenendo in mano la tazza, «quali novità si renderanno pubbliche oggi! Il Re concede gli Stati Generali». Poi, volgendo gli occhi al cielo (se Campan non s'ingannò), soggiunse: «Questo è il primo colpo di tamburo di cattivo augurio per la Francia. Questa Nobiltà ci rovinerà».<note xml:id="ftn93" place="foot" n="93"> Campan III, pag. 104, 111.</note>
                     </p>
                     <p rend="justify">Durante tutto quell'affaccendarsi intorno alla Corte Plenaria, mentre Lamoignon aveva aspetto così misterioso, Besenval gli aveva rivolta una domanda significativa: se, cioè, avevano danari. Al che, avendo Lamoignon risposto come sempre (sulla fede di Loménie) che il danaro era assicurato, il giudizioso Besenval replicò che in quel caso tutto era salvo. Eppure resta il triste fatto che i forzieri regali sono pressochè letteralmente vuoti. In vero, a prescindere da ogni altra considerazione, quell'«invito ai pensatori» e il gran cambiamento ormai vicino sono quanto basta per «arrestare la circolazione del capitale» e promuovere soltanto quella dei <hi rend="italic">pamphlets.</hi> Poche migliaia di luigi d'oro è tutta la moneta o l'equivalente della moneta che resta nel tesoro del Re. In un altro accesso di disperazione, Loménie invita Necker a tornare e a divenire Controllore delle Finanze! Necker ha altro in vista che venire a controllare le Finanze per conto di Loménie, e, con un rifiuto secco, resta in silenzio al suo posto, aspettando il tempo opportuno.</p>
                     <p rend="justify">Che farà un Primo Ministro disperato? S'è già impadronito della cassa forte del Teatro del Re; s'era istituita qualche Lotteria pei danneggiati dalla grandine, e Loménie, nel suo estremo bisogno, anche su queste ha messo le mani<note xml:id="ftn94" place="foot" n="94"> Besenval III, pag. 360.</note>. Fra non guari diverrà impossibile il provvedere, a qualsiasi condizione, ai bisogni quotidiani. Il 16 Agosto il povero Weber udiva a Parigi e a Versailles degli strilloni, dalla voce soffocata e sorda (<hi rend="italic">voix étouffée, sourde</hi>), che annunziava per le vie, con tono strascicato e nasale, un Editto concernente i Pagamenti (tale era il titolo dolce che Rivarol gli aveva dato). Tutti i Pagamenti della Tesoreria Reale sarebbero stati fatti d'ora innanzi per tre quinti in denaro contante e i rimanenti due quinti in Boni ad interesse! Il povero Weber cadde quasi in deliquio nell'udire quelle voci scordanti, col loro presagio di corvi, e mai dimenticherà l'effetto che produssero in lui<note xml:id="ftn95" place="foot" n="95"> Weber, I, pag. 339.</note>.</p>
                     <p rend="justify">Ma quale effetto producono su Parigi, sul mondo in genere? Dai bassifondi dell'Aggiotaggio, dalle sommità dell'Economia politica, dal Neckerismo e dal Filosofismo; da tutte le gole articolate e inarticolate partono schiamazzi ed urli, come mai orecchio ha udito. La sedizione può essere imminente! Monseigneur d'Artois, indotto dalla Duchessa di Polignac, sente il dovere di recarsi da Sua Maestà la Regina, e francamente le espone lo stato della crisi. «La Regina pianse»; anche Brienne pianse; – perchè è ormai chiaro, evidente che egli debba andar via.</p>
                     <p rend="justify">Senonchè la Corte, cui le sue maniere e la sua loquacità furono sempre gradite, renderà dolce la sua caduta. Il vecchio rapace ha già ottenuto che il suo Arcivescovado di Tolosa venga cambiato con quello più ricco di Sens: e ora, in questo momento di pietà, avrà il Coadiutorato per suo nipote (il quale appena raggiunge la dovuta età), un posto di Dama di palazzo per sua nipote, un Reggimento pel marito di lei, per sè un cappello rosso da Cardinale, e una <hi rend="italic">Coupe de Bois</hi> (taglio da farsi nelle foreste regali): in complesso da cinque a seicento mila lire di rendita<note xml:id="ftn96" place="foot" n="96"> Weber, I, pag. 341.</note>; e, finalmente, suo fratello, il Conte di Brienne, seguiterà ad essere Ministro della Guerra. Circondato da così morbidi capezzali, da così smisurati letti di piume della Promozione, lasciate che cada ormai, come più dolcemente è possibile!</p>
                     <p rend="justify">Così Loménie si diparte: ricco, se i titoli di Corte e la carta-moneta possono arricchirlo; ma, in caso contrario, il più povero forse di tutti gli esseri umani. «Accolto a fischi dal popolo di Versailles», egli parte alla volta di Jardi, e poi si reca a sud, diretto a Brienne, per ristabilirsi in salute. Di là passa e si ferma alquanto in Italia; ma tornerà egli, sguisciando avanti e indietro, trepido, offuscato, schiacciato dai terribili eventi, fin che la Ghigliottina... spegnerà la sua debole esistenza? Ohimè, peggio ancora: egli è spento, forse strozzato ignominiosamente, da far pietà, sulla via della Ghigliottina! Nel suo palazzo di Sens, rozzi Birri Giacobini gli fecero bere con loro il vino delle sue cantine, lo fecero gozzovigliare insieme con loro con le vivande delle sue dispense; e il mattino seguente il miserabile vecchio si trovò cadavere. Tale è la fine del Primo Ministro, Cardinale Arcivescovo Loménie de Brienne. Raramente un più misero mortale fu destinato a compiere una tale somma di male, ad avere una vita così invidiata nella sua spregevolezza, una così spaventosa fine.<hi rend="italic">Acceso</hi>, è la parola, di ambizione, spento come un cencio in fiamme, trastullo dei venti, senza seguire nè questa nè quella direzione, ma tutte le direzioni, andava difilato incontro a quella mina a polvere.... che egli stesso accese! Compiangiamo lo sventurato Loménie, perdoniamolo; e dimentichiamolo quanto più presto è possibile.</p>
                  </div>
                  <div type="div4">
                     <head>
                        <label>Capitolo IX</label>
                        <lb/>Sepoltura con fuochi di gioia</head>
                     <p rend="justify">Durante queste straordinarie operazioni, cioè il pagamento dei due quinti in Carta e il cambiamento del Primo Ministro, Besenval era stato assente, in giro pel Distretto sotto il suo Comando; e a dire il vero, negli ultimi mesi se n'era andato pacificamente a bere le acque di Contrexéville. Ritornando ora, alla fine di Agosto, verso Moulines, e «non sapendo nulla», giunge una sera a Langres, e trova tutta la città in istato di subbuglio (<hi rend="italic">grande rumeur</hi>). Senza dubbio si tratta d'una sedizione; una cosa tanto comune a quei tempi. Nondimeno egli smonta, e chiede a un individuo «piuttosto ben vestito»: Che è mai successo? «Come», risponde costui, «non sapete la notizia? L'Arcivescovo è sbalzato, e il Signor Necker è richiamato; tutto accenna ad andare pel meglio!»<note xml:id="ftn97" place="foot" n="97"> Besenval, III, pag. 366.</note>
                     </p>
                     <p>Quella <hi rend="italic">rumeur</hi> e il vocio delle acclamazioni avevano circondato M. Necker «fin dal giorno in cui egli usciva dagli Appartamenti della Regina» dopo la sua nomina a Ministro. Era il 24 Agosto: «le gallerie del Castello, le corti, le strade di Versailles; in poche ore la capitale, e, come la notizia si diffuse, tutta la Francia, echeggiarono del grido di: <hi rend="italic">Vive le Roi, Vive M. Necker!</hi>»<note xml:id="ftn98" place="foot" n="98"> Weber, I, pag. 342.</note> Senonchè, a Parigi quel grido divenne disgraziatamente oggetto di «torbidi». Petardi e razzi vengono lanciati nella Place Dauphine, passando parecchio la misura. Un Fantoccio di vimini (<hi rend="italic">Mannequin d'osier</hi>) in abito d'Arcivescovo, fatto simbolicamente per tre quinti in raso e per due quinti in carta, è portato, non in silenzio, alla sbarra del tribunale popolare; ivi vien giudicato, e fatto confessare da un contraffatto Abbé de Vermond; poi è solennemente consumato dal fuoco a piè della statua di Enrico sul Pont Neuf. Con tal foga nel lanciare petardi e tali urli che lo Chevalier Dubois e le sue guardie di città trovarono alfine opportuno di caricare la folla (cosa più o meno inutile). Non si mancò di bruciare le garette delle sentinelle, di forzare i corpi di guardia, ed anche di «gettare nella Senna i cadaveri nel corso della notte» per evitare nuove effervescenze.<note xml:id="ftn99" place="foot" n="99"> 
                           <hi rend="italic">Histoire Parlementaire de la Révolution Française; ou Journal des Assemblées Nationales depuis 1789</hi> (Paris, 1833 e segg.), I, pagina 253. – Lameth; <hi rend="italic">Assemblée constituante</hi>, I, (Introduzione), pagina 89.</note>
                     </p>
                     <p rend="justify">Così, i Parlamenti torneranno dall'esilio: la Corte Plenaria, i Pagamenti per due quinti in carta sono svaniti, andati in fumo a piè della statua di Enrico. Gli Stati Generali (con un Millennio Politico) sono ormai certi; anzi nella fretta del nostro desiderio, saranno annunziati pel prossimo Gennaio; e tutto, come disse l'uomo di Langres, «vuol andare pel meglio».</p>
                     <p rend="justify">All'occhio profetico di Besenval un'altra cosa è più che apparente; cioè, che l'Amico Lamoignon non può conservare il suo Portafoglio della Marina; nè egli nè il Ministro della Guerra Conte di Brienne! Di già il vecchio Foulon, che aspira a divenire Ministro della guerra, si agita dietro le quinte. È quello stesso Foulon detto <hi rend="italic">âme damnée du Parlement</hi>; uomo incanutito nella perfidia, oppressore, pronto ad ogni macchinazione, intrigo, nequizia. Egli, quando, a proposito d'un suo progetto di finanza, gli si obbiettò: «E il Popolo che farà?», rispose nell'ardore della discussione: «Il Popolo può mangiare erba». Parole inconsiderate che volano e si divulgano tornando poi sotto forma di fatti!</p>
                     <p rend="justify">Foulon, a soddisfazione del mondo, cade questa volta, e sempre cadrà. D'altra parte ciò non è di giovamento a M. de Lamoignon; nè vale a quest'uomo condannato l'avere una intervista col Re, donde fu visto tornare <hi rend="italic">radieux,</hi> raggiante. Lamoignon è l'uomo odiato dai Parlamenti; il Conte di Brienne è fratello del Cardinale Arcivescovo. Il 24 Agosto è stato, e il 14 Settembre non è ancora venuto, allorchè ambedue, come fece il loro gran Principale, cadranno sul <hi rend="italic">morbido</hi> espressamente preparato.</p>
                     <p>Ed ora, quasi che l'ultimo peso le si fosse tolto dal cuore, e la sicurezza fosse divenuta completa, Parigi prorompe di nuovo in un giubilo estremo. La Basoche mostra a voce alta il suo contento che il cattivo genio del Parlamento sia caduto; la Nobiltà, la Borghesia, il Popolo se ne sono rallegrati e tuttora se ne rallegrano. Anzi ora, con nuova enfasi, balzando repentinamente dai suoi bassifondi, sorgerà a manifestarsi anche la Canaglia, perchè anche laggiù è penetrato il nuovo Vangelo Politico in una forma rude o in un'altra. È Lunedì, e siamo al 14 Settembre 1788: la Canaglia si assembra di nuovo, in gran forza, nella Place Dauphine; lancia petardi, dà fuoco a spingarde con incredibile resistenza, senza tregua, per otto ore di seguito. Appare di nuovo un Fantoccio di vimini, «<hi rend="italic">Mannequin d'osier</hi>», fatto segno ad urli senza fine. Anche il ritratto di Necker, carpito o comperato in qualche bottega di stampe, è portato in processione sulla punta della pertica, accompagnato da evviva: – un esempio degno di memoria.</p>
                     <p rend="justify">Specialmente sul Pont Neuf, ove il Grande Enrico in bronzo si erge sublime, s'accalca la folla. Tutti i passanti debbono far sosta fin che non si siano inchinati al Re del Popolo e non abbian detto in maniera da farsi udire: <hi rend="italic">Vive Henri Quatre; au diable </hi>
                        <hi rend="italic">Lamoignon!</hi> Nessuna carrozza può passare senza fermarsi; neppur quella di Sua Altezza d'Orléans. Gli sportelli delle carrozze vengono aperti: il signore deve compiacersi di sporger fuori la testa e inchinarsi; oppure, se refrattario, deve smontare addirittura e inginocchiarsi; per la signora, un lieve ondeggiare delle sue piume, un sorriso sul suo bel volto, senza muoversi dal suo posto, è quanto basta; naturalmente poi qualche moneta elargita dalle Alte Classi amiche della Libertà (per comperarne <hi rend="italic">fusées</hi>) non era fuor di luogo. Questo stato di cose si prolunga per più giorni, e a rendere il sollazzo più grossolano non mancano dei calci. La Guardia civica non può far proprio nulla, e appena è in grado di salvare la propria pelle; poichè negli ultimi dodici mesi, come abbiamo osservato qualche volta, era divenuto un passatempo il <hi rend="italic">dar la caccia</hi> alla Guardia. Besenval, a dir vero, è a portata di mano coi suoi soldati; ma essi hanno ordini di evitare il fuoco e non sono punto disposti a muoversi.</p>
                     <p rend="justify">La esplosione dei petardi cominciò il lunedì mattina; ora è circa la mezzanotte del mercoledì e il «<hi rend="italic">Mannequin</hi> di vimini» dev'essere sepolto... apparentemente all'antica maniera. Lunghe file di torce lo seguono, andando in direzione del palazzo Lamoignon, «ma un mio servo» (di Besenval) è corso a darne avviso, e intervengono i soldati. No, il tristo Lamoignon non morrà nel furore della rivolta, nè questa notte, nè per un anno ancora; ma morrà poi d'un colpo di fucile (non si sa se volendosi suicidare o per un accidente)<note xml:id="ftn100" place="foot" n="100"> 
                           <hi rend="italic">Histoire de la Révolution par Deux Amis de la Liberté</hi>, I pag. 50.</note>. La Canaglia, respinta, brucia il suo Manichino di vimini sotto le finestre di lui; frantuma il casotto della sentinella e s'allontana per assaltare Brienne e il Capitano delle Guardie Dubois. Senonchè ora tutti si danno da fare: <hi rend="italic">Gardes Françaises</hi>, Invalidi, Guardie del Corpo; la processione delle torcie è ricevuta a colpi di fucile, di baionetta, di sciabole. Anche Dubois esegue una carica con la sua cavalleria ed è la più crudele di tutte: «vi sono molti feriti e molti morti»; non senza clangore e lamenti, con tutto un seguito di processi penali e di persone officiali che muoiono di crepacuore!<note xml:id="ftn101" place="foot" n="101"> 
                           <hi rend="italic">Ibid</hi>., pag. 58.</note>. Frattanto, con la scopa d'acciaio, la Canaglia è stata spazzata via e gettata nelle sue più remote profondità, e le vie sono rimaste monde.</p>
                     <p rend="justify">Per un secolo e mezzo la Canaglia non aveva osato di farsi avanti in tal guisa, nè durante un così lungo periodo aveva mostrato la sua smisurata e rozza fisonomia alla piena luce del giorno. Una Meraviglia, una Cosa tutta nuova: quella gente nel suo allegro sgambettare fa ricordare il burlesco viaggio a Brobdignag; essa non è priva d'originalità e quasi non sente la collera; eppure nel suo riso vacuo, grossolano, si nasconde un'ombra truce... e chissà che non possa venir fuori una volta o un'altra!</p>
                     <p rend="justify">Intanto, i pensatori invitati da Loménie sono molto innanzi coi loro <hi rend="italic">pamphlets</hi>. Gli Stati Generali, per altro, con un progetto o con un altro, si aduneranno in ogni modo, se non nel Gennaio, come una volta si sperava, al più tardi nel Maggio. Il vecchio Duca di Richelieu, moribondo in questi giorni d'autunno, apre ancora una volta gli occhi e mormora: «Che avrebbe detto Luigi Decimoquarto!...» (che egli ricorda), poi richiude gli occhi per sempre, prima dei tempi calamitosi.</p>
                  </div>
               </div>
               <div type="div3">
                  <head>
                     <label>Libro quarto</label>
                     <lb/>Stati generali</head>
                  <div type="div4" rend="P68">
                     <head>
                        <label>Capitolo I.</label>
                        <lb/>Tornano i notabili</head>
                     <p rend="justify">La preghiera universale, dunque, è sul punto di venire esaudita! Sempre, nei tempi di perplessità nazionale, quando gli errori abbondarono e non si vedeva via di salvezza, si ricorse a questo rimedio degli Stati Generali; vi ricorse un Malesherbes, vi ricorse un Fénelon anche<note xml:id="ftn102" place="foot" n="102"> Montgaillard, I, pag. 461.</note>; e i Parlamenti che li reclamarono ebbero un seguito di benedizioni. Ed ecco che ora s'è raggiunto l'intento: gli Stati Generali vi saranno davvero!</p>
                     <p>Dire: Vi siano degli Stati Generali, era facile; ma dire in qual modo essi dovevano essere, non era facile. Fin dal 1614 non s'erano convocati Stati Generali in Francia, ed ogni loro traccia s'era cancellata dalle abitudini vive degli uomini. La loro forma, le loro attribuzioni, la loro procedura che non ebbero mai norme prestabilite, sono divenute ormai una cosa completamente vaga e incerta. Una creta cui il pentolaio può dare una forma purchessia; o meglio venticinque milioni di pentolai; giacchè ormai questo numero raggiungono più o meno quelli che hanno facoltà di deliberare. Che forma dare agli Stati Generali? Questo è il problema. Ogni Corporazione, ogni Nucleo privilegiato, ogni Classe organizzata ha in questa cosa le sue segrete speranze, le sue segrete delusioni; perchè, badate, quella mostruosa Classe di venti milioni, che finora aveva rappresentato il muto gregge alla mercè di altre classi non ad altro intente che a mettersi d'accordo sulla maniera di tosarlo; anche quella Classe sorge ora con le sue speranze! Essa ha smesso o va smettendo il suo mutismo, e parla a traverso i <hi rend="italic">Pamphlets,</hi> o, in mancanza d'altro, strepita e brontola appiattata dietro di questi, all'unisono, accrescendo in maniera meravigliosa il loro volume di suono.</p>
                     <p rend="justify">Quanto al Parlamento di Parigi, esso s'è subito dichiarato fautore «della vecchia forma del 1614». La quale aveva questo vantaggio, che il <hi rend="italic">Tiers Etat</hi>, Terzo Stato, o la Borghesia, figurava colà, nient'altro che per mostra; mentre che la Nobiltà e il Clero non aveano da fare altro che evitare i dissidii fra di loro, e allora potevano deliberare senza ostacoli ciò che meglio loro talentava. Questa fu la esplicita opinione del Parlamento di Parigi. Ma, accolta da una tempesta di fischi e d'urli tale opinione si dileguò ratta come il vento, e con essa la popolarità del Parlamento, per mai più tornare<note xml:id="ftn103" place="foot" n="103"> Weber, I, p. 347.</note>. La parte del Parlamento, come già dicemmo, fu presto recitata e compiuta; per altro v'è qualcosa da notare in rapporto ad esso, cioè la prossimità delle date: fu il 22 Settembre che il Parlamento tornò dalle sue «vacanze» o dal suo «esilio» nel suo dominio, per esservi instaurato con giubilo immenso di tutta Parigi. Fu precisamente il giorno dopo che questo stesso Parlamento manifestò «la sua franca opinione»; ed ecco che la dimane, dopo questo fatto, voi lo vedete «coperto d'oltraggi»: la sua corte esterna è tutta un echeggiare di fischi; la gloria s'è di là dipartita per sempre. Una popolarità di ventiquattr'ore non era a quei tempi un fatto anormale.</p>
                     <p rend="justify">E, passando ad altro: come fu superfluo l'invito di Loménie: l'invito ai pensatori! Pensatori e non pensatori, circa un milione d'individui, sono spontaneamente al loro posto, facendo del loro meglio. I Clubs lavorano: la <hi rend="italic">Société Publicole</hi>, il Club Bretone, il Club degli Arrabbiati, il <hi rend="italic">Club des Enragés</hi>, sono all'opera. Non mancano i pranzi al Palais Royal; i vostri Mirabeau, i Talleyrand vi desinano insieme agli Chamfort, ai Morellet, ai Dupont e agli ardenti parlamentari; adunanze che hanno il loro scopo! Poichè un certo Provveditore di Lione, neckeriano, di cui si potrebbe fare il nome, li riunisce in quel luogo<note xml:id="ftn104" place="foot" n="104"> Weber, I. pag. 360.</note>, quando non è l'idea del pranzo che ve li fa recare di propria iniziativa. E, quanto ai <hi rend="italic">Pamphlets</hi>, a dirla in linguaggio figurato, «è addirittura una nevicata, e come neve bloccano le vie del Governo»! Ora è il tempo degli Amici della Libertà., sani o insani che siano.</p>
                     <p rend="justify">Il Conte, o sedicente Conte, d'Aintrigues, «giovane gentiluomo di Linguadoca», con l'aiuto probabilmente di Chamfort il Cinico, monta in un furore quasi Pitico, violento fra i più violenti<note xml:id="ftn105" place="foot" n="105"> 
                           <hi rend="italic">Mémoires sur les États-Généraux</hi>. – Vedi Montgaillard, I, pagine 457-59.</note>. A questo giovane mattoide, gentiluomo di Linguadoca, «che fu fra i primi emigrati», dovrà poi toccare di fuggire sdegnosamente alla frontiera col <hi rend="italic">Contratto Sociale</hi> in saccoccia, lanciato nel vuoto delle tenebre, incontro a ingrati intriganti, a un <hi rend="italic">ignis-fatuus </hi>aleggiante, e incontro a morte di stiletto! L'Abbé Sieyès ha lasciata la cattedrale di Chartres, il canonicato e gli scaffali coi libri, s'è fatta sparire la tonsura e viene a Parigi con una testa da secolare delle più irrefragabili, per fare tre domande, cui risponde egli medesimo: <hi rend="italic">Che cosa è il Terzo Stato? Tutto. Che cosa è stato finora con la nostra forma di governo? Nulla. Di che ha bisogno? Di divenire qualche cosa.</hi>
                     </p>
                     <p rend="justify">D'Orléans che, sul sentiero del Caos, si trova nel folto della mischia, promulga le sue <hi rend="italic">Délibérations</hi>
                        <note xml:id="ftn106" place="foot" n="106"> 
                           <hi rend="italic">Délibérations à prendre pour les Assemblées des Bailliages</hi>.</note> alle quali dà la sua paternità, ma sono scritte da Laclos delle <hi rend="italic">Laisons Dangereuses</hi>. La conclusione balza fuori semplicemente. «Il Terzo Stato è la Nazione!» Per contrapposto, Monseigneur d'Artois, con altri Principi del Sangue, pubblica, sotto forma d'un solenne <hi rend="italic">Memoriale</hi> al Re, che, se si dà ascolto a tali aforismi, il Privilegio, la Nobiltà, la Monarchia, la Chiesa, lo Stato e il Tesoro sono in pericolo<note xml:id="ftn107" place="foot" n="107"> 
                           <hi rend="italic">Mémoire présenté au Roi par Monseigneur Comte d'Artois, M. le Prince de Condé, M. le Duc de Bourbon, M. le Duc d'Enghien, et M. le Prince de Conti</hi> (nell'<hi rend="italic">Hist. Parl</hi>., I, pag. 256).</note>. Sì, in pericolo, è vero; ma, se non vi si dà ascolto sono forse meno in pericolo? È la voce di tutta la Francia questo grido che s'innalza immenso, multiforme, fragoroso come l'irrompere tumultuoso delle acque: chi era da tanto da trovare dove rifarsi, se non voleva fuggire sulle montagne e nascondersi?</p>
                     <p>Come un ideale, onniveggente Governo di Versailles dato che si reggeva con tali principî, in tale ambiente, avrebbe potuto regolare la sua condotta in questa nuova situazione, è pure problematico. Un Governo siffatto avrebbe senza dubbio intuito che il suo lungo còmpito era per esaurirsi; che sotto le sembianze degli Stati Generali, omai inevitabili, un nuovo onnipossente Incognito prendeva vita dalla Democrazia; al cospetto di questo non v'era Governo di Versailles che potesse o volesse sussistere in una forma meno che provvisoria. A farlo poi agire nella sua forma provvisoria, oltre ogni dire importante, sarebbero occorse nient'altro che le sue facoltà; e così un'opportuna Abdicazione, pacifica, graduale e ben condotta e un <hi rend="italic">Domine, dimittas</hi> ne sarebbero stati l'uscita!</p>
                     <p rend="justify">Questo avrebbe fatto il nostro ideale, onniveggente Governo di Versailles; ma che farà il presente, irrazionale Governo di Versailles? Ohibò, questo è un Governo che esiste colà solo pel proprio interesse; senza diritto, se se ne eccettua quello del possesso, ed ora anche senza potere. Esso non vede e non prevede nulla; senza uno scopo in sè stesso, ha pur tante mire... e soprattutto l'istinto che tutto ciò che esiste debba lottare per conservare la propria esistenza. È tutto un insieme vorticoso, in cui vani consigli, allucinazioni, menzogne, intrighi e imbecillità turbinano come frusti avanzi tra l'incrociarsi dei venti! L'Œil-de-Bœuf se ha le sue paure, ha pure le sue speranze irrazionali. Se finora tutti gli Stati Generali non hanno fatto quasi nulla, perchè dovrebbero questi di ora fare di più? I Comuni invero hanno aspetto poco rassicurante; ma, dopo tutto, una rivolta sconosciuta a cinque generazioni non è forse un'impossibilità? Sapendosi maneggiare, si può ben mettere i Tre Stati in antagonismo fra loro; il Terzo allora, come in altro tempo, parteciperà pel Re, e, per dispetto e per proprio interesse, sarà accanito nel tassare e vessare gli altri due. Così gli altri due cadranno legati nelle nostre mani, di maniera che noi potremo scorticarli a nostro talento. Con questo metodo, ottenuto il danaro e generata la discordia fra i Tre Stati, si potrà congedarli e abbandonarsi agli eventi del futuro! Il buon Arcivescovo Loménie soleva dire: «Vi sono tanti accidenti, e noi non abbiamo bisogno che di uno per salvarci». È vero; ma quanti non ve ne sono per distruggerci?</p>
                     <p rend="justify">Il povero Necker, in questa specie di anarchia, fa quanto è possibile. Egli fissa in essa lo sguardo, ostinatamente, animato dalla speranza; loda la nota rettitudine della mente regale; ascolta con indulgenza le note perversità della Regina e della Corte; emette qualche proclama o decreto con cui qualche volta favoreggia il <hi rend="italic">Tiers Etat</hi>; ma non conclude niente e, sorvolando, cerca di tenersi da parte, perchè opina che le cose da sè stesse troveranno la loro via.</p>
                     <p rend="justify">I grandi problemi per ora si sono ridotti a due: la Doppia Rappresentanza e il Voto per Capo. Debbono i Comuni dare una «doppia rappresentanza», vale a dire altrettanti membri quanti ne hanno in complesso la Nobiltà e il Clero? Debbono gli Stati Generali, una volta adunati, votare e deliberare in un sol corpo, o in tre corpi distinti, «votare per testa o per classe», per <hi rend="italic">ordre,</hi> com'essi dicono? Queste sono le questioni di diritto che riempiono tutta la Francia di rettorica, di logica, di eleuteromania. A metter fine alle dispute, pensa Necker, non sarebbe opportuna una seconda convocazione di Notabili? E questa seconda convocazione è decisa.</p>
                     <p rend="justify">Il 6 novembre dell'anno 1788, i Notabili, come s'era convenuto, si sono riuniti, dopo un intervallo di diciotto mesi all'incirca. Sono gli antichi Notabili di Calonne, ancora quei Centoquarantaquattro. Si è ricorso ai medesimi per dar prova d'imparzialità e per risparmiar tempo. Essi siedono ivi ancora una volta, nei loro Sette Bureaux, in una rigida stagione invernale, la più rigida dopo quella del 1709; il termometro è sotto lo zero Farenheit, la Senna è tutta ghiacciata<note xml:id="ftn108" place="foot" n="108"> Marmontel: <hi rend="italic">Mémoires</hi> (Londra, 1805), IV, pag. 33. – <hi rend="italic">Hist. Parl.</hi>, ecc.</note>. Freddo, miseria, clamori eleuteromaniaci: tutto un mondo mutato da quando i medesimi Notabili «si sciolsero», nel maggio, un anno addietro! Essi son là per vedere se con la guida dei loro Sette Principi del Sangue, nei loro Sette Bureaux, possono risolvere la questione del diritto.</p>
                     <p rend="justify">Con sorpresa del Patriottismo, questi Notabili, un tempo così patrioti, pare che inclinino verso la cattiva strada, dalla parte antipatriottica. Tentennano sulle questioni della Doppia Rappresentanza e del Voto per Testa: non v'è decisione affermativa, si tratta della semplice discussione, ma questa non si presenta con buoni auspicî. E invero, non appartenevano quei Notabili, essi medesimi, alle Classi Privilegiate? Un tempo costoro gridavano forte; ora hanno i loro presentimenti; fanno le loro dolorose riflessioni. Lasciate che svaniscano per esaurimento, che non tornino mai più! Dopo una sessione d'un mese scompaiono, il 12 dicembre 1788: son gli <hi rend="italic">ultimi</hi> Notabili terrestri che se ne vanno, per non più ricomparire nella Storia del Mondo.</p>
                     <p rend="justify">Onde, continua sempre lo schiamazzo, continuano i <hi rend="italic">Pamphlets</hi>; non si vedono che proclami patriottici sempre più altisonanti, che si rovesciano su noi da tutti gli angoli della Francia... e Necker, al termine di quindici giorni, prima che finisca l'anno, deve presentare il suo <hi rend="italic">Rapporto</hi>
                        <note xml:id="ftn109" place="foot" n="109"> 
                           <hi rend="italic">Rapport fait au Roi dans son Conseil, le 27 décembre 1788.</hi>
                        </note>, raccomandando, sotto la sua responsabilità, la Doppia Rappresentanza in questione; anzi quasi imponendola; tale era il diapason che avevano raggiunto il gergo e l'eleuteromania. Quante incertezze, e che giro di cose! Durante questi sei mesi di rumore (che cominciò con Brienne, nel luglio), non è stato un continuo seguirsi di rapporti, un continuo incalzarsi di proclami?<note xml:id="ftn110" place="foot" n="110"> 5 luglio, 8 agosto, 23 settembre, ecc. ecc.</note>
                     </p>
                     <p rend="justify">Tuttavia, la prima questione di diritto è ormai risoluta. Quanto alla seconda, cioè il votare per Testa o per Ordine, sfortunatamente è ancora sospesa. Sospesa, per così dire, fra gli Ordini Privilegiati e i non Privilegiati; premio di vittoria e nello stesso tempo segnacolo di guerra fin dall'inizio. Chiunque giungerà a impossessarsi di quel premio, potrà da quel momento innalzarlo come una bandiera di guerra, coi più felici presagi!</p>
                     <p rend="justify">Alfine, da un Editto Reale del 24 gennaio<note xml:id="ftn111" place="foot" n="111"> 
                           <hi rend="italic">Réglement du Roi pour la convocation des États-Généraux à Versailles.</hi> (Riprodotto con data erronea nell'<hi rend="italic">Histoire Parlementaire</hi>, I, Pag. 262).</note>, la Francia impaziente nell'attesa, non solo acquista la certezza che i Deputati nazionali <hi rend="italic">dovranno riunirsi</hi>, ma intravede la possibilità (fino a questo punto e non oltre andava il Regolamento regale) d'iniziarne l'elezione.</p>
                  </div>
                  <div type="div4">
                     <head>
                        <label>Capitolo II.</label>
                        <lb/>L'Elezione</head>
                     <p rend="justify">Orsù, dunque, all'azione! La regale parola d'ordine vola attraverso la Francia, come attraverso le vaste foreste soffia con furia un vento impetuoso. Nelle Chiese Parrocchiali, nei Palazzi Civici, in ogni sede di Adunanze; pei Baliaggi, pei Siniscalcati, per qualsiasi cosa gli uomini si trovino riuniti, ivi con molta confusione si formano le Assemblee Primarie. Per eleggere i vostri elettori, tale è la formula prescritta, e poi per redigere il vostro «Memoriale di Querele e di Doglianze (<hi rend="italic">Cahier de plaintes et doléances</hi>), delle quali ultime non v'è penuria.</p>
                     <p rend="justify">Con tale possanza opera questo Reale Editto del Gennaio, compiendo il suo rapido giro nelle sacche postali di cuoio, su per le vie maestre rigate di ghiaccio, verso tutti i punti cardinali. Come un qualche <hi rend="italic">fiat</hi>, una qualche magica parola, cui tali cose somigliano! Poichè, tutte le volte che esso è proclamato alto «presso la croce del mercato», accompagnato dal suono della tromba, alla presenza del Podestà, del Siniscalco o d'altri Funzionari minori, scortati dagli alabardieri; o nelle chiese campestri vien letto con voce cadenzata dopo il sermone, «<hi rend="italic">au prône des messes paroissales</hi>»; ed è registrato, impostato, fatto volare per tutto il mondo – mirate come questo affollato Popolo di Francia da cui partiva un gorgoglio, un bisbiglio lungamente represso nella sua aspettativa ardente, comincia a riunirsi, acquistando una forma, in gruppi organici. Questi gruppi organici contengono alla loro volta gruppi organici minori; il brusio inarticolato diviene parola, azione. Con l'Assemblea Primaria, poi con le «elezioni successive», e un'infinità d'elaborati scrutinî, secondo il procedimento prescritto – le genuine «Querele e Doglianze» saranno alfine messe in carta; sarà costituita alfine la debita Rappresentanza Nazionale.</p>
                     <p rend="justify">Come l'intero Popolo si scuote, quasi avesse una sola vita; e col clamore di migliaia di voci annunzia che esso è sveglio, destatosi a un tratto da un lungo sonno mortale, e che d'ora innanzi non dormirà più! La cosa anelata è giunta alfine; meravigliose novelle di Vittoria, di Liberazione, di Franchigia, hanno una magica eco in ogni cuore. La nuova è giunta al prode, al vigoroso, le cui forti mani non saranno più avvinte nei ceppi, all'uomo cui si spiegano dinanzi continenti senza limiti, non conquistati. L'ha udita lo schiavo travagliato dal lavoro quotidiano; l'ha udita il mendico dalla crosta bagnata di pianto. E che! Fino a noi arriva la speranza, giù, fino a noi? La fame, gli stenti non saranno omai eterni? Il pane che strappiamo alla dura gleba e che dall'arduo lavoro dei nostri tendini vien mietuto e ridotto a pagnotta, non è tutto per un altro; anche noi ne mangeremo dunque e ne saremo nutriti? Gloriose novelle (rispondono i vecchi, più prudenti), ma purtroppo inverosimili! – In ogni modo, il basso popolo, che non paga le tasse e non ha diritto di voto<note xml:id="ftn112" place="foot" n="112"> 
                           <hi rend="italic">Réglement du Roi, nell'Histoire Parlementaire</hi>, come sopra I. pag. 267-307.</note>, può con ragione mettersi intorno assiduamente a coloro che votano; e così la maggior parte delle Assemblee, all'interno e all'esterno, prendono un aspetto abbastanza animato.</p>
                     <p rend="justify">Parigi è la sola città che avrà i suoi Rappresentanti; ne avrà venti; Parigi è divisa in sessanta Distretti, ciascuno dei quali (riunendosi in qualche chiesa o in altro luogo) sceglie due Elettori. Deputazioni officiali vanno di Distretto in Distretto, perchè finora tutto è inesperienza, ed è un consultarsi senza fine. Le vie brulicano in modo strano d'una folla affaccendata, pacifica, eppure irrequieta e loquace; a quando a quando appare il luccichio dei moschetti militari, specialmente intorno al Palais, ove il Parlamento, un'altra volta in funzione, siede querulo, quasi tremante.</p>
                     <p rend="justify">È in moto tutto il mondo francese! In queste grandi giornate, qual'è il più povero, il più assiduo operaio che non lascia il suo laboratorio, se non per votare, almeno per assistere alla votazione? Per tutte le vie maestre è un ronzìo continuo, un continuo andare e venire. Sulla vasta superficie della Francia, di tratto in tratto, nei mesi della primavera, mentre il Seminatore getta il suo grano nei solchi, suoni di moltitudini che si adunano e si disperdono, che deliberano, che acclamano, che votano con le palle e a voce, si librano discordi verso l'orecchio del Cielo. A questi fenomeni politici aggiungete quest'altro fenomeno economico: il Commercio subisce un ristagno; rincara il Pane, poichè prima del terribile inverno, come dicevamo, eravi stata una terribile estate con siccità, e una grandinata che il 13 luglio aveva distrutto tutto. Che giorno spaventevole! Che pianto mentre la tempesta infuriava! Ma, ohimè, al prossimo anniversario sarà anche peggio<note xml:id="ftn113" place="foot" n="113"> Bailly: <hi rend="italic">Mémoires.</hi> I, pag. 336.</note>. In tali condizione di cose la Francia elegge i suoi Rappresentanti Nazionali.</p>
                     <p>Gl'incidenti e i particolari di queste Elezioni non appartengono alla Storia Universale, ma a quella locale o della Parrocchia: per questa ragione noi non c'intratterremo a questo punto nè sui torbidi di Grenoble o di Besançon, nè sul sangue sparso per le vie di Rennes e susseguente marcia dei Giovani Bretoni col Manifesto delle loro «Madri, Sorelle e Amanti»<note xml:id="ftn114" place="foot" n="114"> Protestation et Arrêté des Jeunes Gens de la ville de Nantes, du 28 Janvier 1789, avant leur départ pour Rennes. Arrêté des Jeunes Gens de la ville d'Angers, du 4 Février 1789. Arrêté des Mères, Soeurs, Épouses et Amantes des jeunes citoyens d'Angers, du 6 Février 1789). (Ristampata nella <hi rend="italic">Histoire Parlementaire</hi>, I, 290-93).</note>; nè su altro di simil genere. È dappertutto la stessa triste istoria, con lievi variazioni. Un Parlamento instaurato (come a Besançon) resta attonito al cospetto di questo Behemoth degli Stati Generali, da esso stesso evocato, e poi si slancia con più o meno audacia per cacciargli una spina nel naso; ma, ohimè, d'un subito viene abbattuto, travolto, poichè la nuova forza popolare può servirsi non solo di argomenti, ma anche di pezzi di mattoni! Inoltre, e forse congiunto a tutto ciò, un ordine di Nobiltà (come quella di Bretagna) vorrebbe incatenare in precedenza il Terzo Stato, perchè non danneggi i suoi antichi privilegi. Ma in quest'atto dell'incatenare, mai così abilmente ordito, non vi è possibilità di riuscire, poichè il Behemoth-Briareo spezza i vostri legami come verdi festuche. Legare? Oibò, signori! Ci pensate voi a quelle vostre spade cavalleresche, da cui dipende il valore, la sorte della battaglia, se sarebbero atte all'impresa? Il cuore plebeo è rosso di vita, e non impallidisce neppure sotto il vostro sguardo; «e i seicento gentiluomini Bretoni, riuniti in armi per settantadue ore nel chiosco dei Cordeliers a Rennes» debbono venir fuori <hi rend="italic">più savî</hi> che non vi entrarono. Poichè i Giovani di Nantes, i Giovani di Angers, tutta la Bretagna era in sollevazione, «e le madri, le sorelle, le amanti» gridavano dietro di loro: <hi rend="italic">Marche!</hi> La Nobiltà Bretone deve alla sua volta lasciare che il mondo dei matti faccia la sua via<note xml:id="ftn115" place="foot" n="115"> 
                           <hi rend="italic">Hist. Parl.</hi>, I, pag. 287. – <hi rend="italic">Deux Amis de la Liberté</hi>. I, pagine 105-128.</note>.</p>
                     <p rend="justify">In altre Provincie, la Nobiltà, con uguale buon volere, trova meglio appigliarsi alle Proteste, ai ben redatti «<hi rend="italic">Cahiers de doléances</hi>», agli scritti e ai discorsi satirici. Tali sono in parte i metodi seguiti nella Provenza, ove a dir vero, anche Gabriele Onorato Riquetti, Conte di Mirabeau, è corso da Parigi a portarvi la sua parola di occasione. In Provenza, i Privilegiati, spalleggiati dal loro Parlamento in Aix, scoprono che tali novità, quantunque prescritte da un Editto Reale, tendono a recar danno alla Nazione, e, quel ch'è fuori di dubbio, «intaccano la dignità dei Nobili». A questo proposito, Mirabeau protesta altamente; e quella medesima Nobiltà, fra un tumulto immenso all'interno e allo esterno, decisamente prende senz'altro la determinazione di espellerlo dalla sua Assemblea. Nessun altro metodo, neppure quello di successivi duelli, poteva riuscire efficace con quell'uomo turbolento e sfolgorante nella sua violenza. Così, egli è espulso.</p>
                     <p rend="justify">«In tutti i paesi, in tutti i tempi», egli esclama nel partire, «gli Aristocratici hanno perseguitato implacabilmente ogni amico del Popolo, e con decupla implacabilità se questo tale era nato dall'Aristocrazia. Perciò fu che l'ultimo dei Gracchi perì per mano dei Patrizî; ma egli, percosso dal colpo mortale, volò fatto polvere verso il cielo e invocò le Divinità Vendicatrici; e da quella polvere nacque Mario – quel Mario che fu illustre, non tanto per avere sterminato i Cimbri, quanto per aver sovvertito in Roma la tirannia dei Nobili<note xml:id="ftn116" place="foot" n="116"> «File Adoptif» V, pag. 256.</note>». Lanciando quel nuovo e strano pugno di polvere (col mezzo della stampa) perchè generi quello che può, Mirabeau se ne va solennemente in seno al Terzo Stato.</p>
                     <p rend="justify">Il fatto che egli, per ingraziarsi il Terzo Stato, «aprisse una bottega di tessuti a Marsiglia», divenendo temporaneamente un sarto fornitore, o anche l'invenzione di questa fiaba, resta sempre per noi una amenità di quell'epoca. Un più strano Mercante mai maneggiò la misura, e stracciò tela per uomini o parti frazionali di uomini. Il «Fils Adoptif» è sdegnato di questa favola spregevole<note xml:id="ftn117" place="foot" n="117"> 
                           <hi rend="italic">Mémoires de Mirabeau</hi>, V, pag. 307.</note>, – che pure era creduta in tutto vera a quel tempo<note xml:id="ftn118" place="foot" n="118"> Marat: <hi rend="italic">L'Ami-du-Peuple,</hi> giornale (nell'<hi rend="italic">Histoire Parlementaire</hi>, II, pag. 103). ecc.</note>. Ma, dopo tutto, se Achille nell'età eroica ammazzava montoni, perchè non doveva Mirabeau, in tempi non eroici, misurare stoffe?</p>
                     <p rend="justify">Più autentici sono i suoi viaggi trionfali a traverso quell'inquieto distretto, con seguito di turbe festanti e torce accese; ove «le finestre erano fittate per due luigi» e un centinaio d'uomini formavano la sua guardia volontaria. È eletto Deputato nello stesso tempo ad Aix ed a Marsiglia, ma opterà per Aix. Egli ha dischiusa la sua voce che si ripercuote lontano, e la profondità dell'anima sua che risuonano lungi nello spazio; egli può sedare (tale virtù è in una parola pronunziata) il tumulto di orgoglio del ricco, il tumulto di fame del povero; le moltitudini selvagge si addolciscono sotto di lui come sotto la luna i flutti del mare: è divenuto un frenatore del mondo, e un reggitore di uomini.</p>
                     <p rend="justify">Un altro incidente, un'altra particolarità vogliamo notare, e con un ben differente interesse. Si tratta del Parlamento di Parigi; il quale si fa innanzi come gli altri (con minore audacia, è vero, rendendosi miglior conto della situazione) per mettere la <hi rend="italic">nasiera</hi> a quel Behemoth degli Stati Generali. Il degno dottor Guillotin, rispettabile professionista di Parigi, ha dato alla luce il suo piccolo «Piano d'un <hi rend="italic">Cahier de doléances</hi>»; e non aveva forse la più ampia libertà di farlo, quando se ne sentiva il desiderio ed era nel suo diritto? Egli fa pratiche perchè il popolo lo firmi, e allora il dispettoso Parlamento esige che ne dia spiegazione. Egli vi si reca; ma con tutta Parigi alle sue calcagna, che inonda le corti esterne, e anche in quel luogo appone gran copia di firme al <hi rend="italic">Cahier</hi>, mentre il Dottore nell'interno dà le sue spiegazioni! Il Parlamento non può troppo presto congedare Guillotin coi suoi complimenti, perchè sia portato a casa sua, alto, sugli omeri<note xml:id="ftn119" place="foot" n="119"> 
                           <hi rend="italic">Deux Amis de la Liberté</hi>, I, pag. 141.</note>. Speriamo di rivedere ancora una volta questo rispettabile Guillotin, forse una sola volta; non così il Parlamento, che non rivedremo più, lasciando che si sommerga lontano dai nostri occhi.</p>
                     <p>Frattanto tali cose, per liete che siano, son poco atte a rallegrare il creditore nazionale, o, a dir meglio, il creditore in genere. In mezzo al dubbio portentoso, universale, qual'è la certezza che può sembrare più indiscutibile se non quella del danaro nella borsa e della saggezza di conservarlo a quel posto? Le speculazioni commerciali, il commercio di ogni genere hanno subìto un notevole ristagno; la mano dell'industrioso giace inerte sul suo seno. Cosa spaventevole, quando il rigore delle stagioni ha portato il suo contributo di male, e alla scarsezza del lavoro si aggiunge la scarsezza del nutrimento! All'inizio della primavera giungono voci di monopolî, compaiono editti reali e petizioni di fornai contro i mugnai; alfine, nel mese di Aprile, abbiamo delle bande di straccioni bisognosi, e pianti feroci di gente che muore d'inedia! Son questi i tanto famosi <hi rend="italic">Briganti</hi>; un nucleo di persone realmente vissute, che, per un lungo riflettersi e riverberarsi a traverso tanti milioni di cervelli, come in concavi specchi moltiplicatori, diviene tutto un mondo di Briganti, e simile a una specie di Macchina Soprannaturale, muove meravigliosamente l'Epos della Rivoluzione. I Briganti son qui, i Briganti son là, i Briganti stanno per venire! Non altrimenti echeggiava il rumore dell'arco d'argento di Febo Apollo che spargeva la pestilenza e il terrore poichè anche quest'altro rumore aveva dell'immaginoso, del soprannaturale e procedeva anch'esso informe nella sua immensità, <hi rend="italic">essendosi da sè stesso fatto simile alla Notte</hi> (νυϰτἰ ἐοιϰώς)!</p>
                     <p rend="justify">Ma, notate almeno, per la prima volta, che strano imperio ha il sospetto in quei paesi e a quel tempo. Se dei poveri affamati si riuniscono, prima di morire, in gruppi, in turbe, come fanno i tordi e i pivieri durante la tempesta non foss'altro che per cinguettare mestamente insieme, perchè la miseria possa guardare in faccia alla miseria; se gli affamati, quando sono uomini, scopriranno (ciò che non possono fare i tordi affamati) una volta riuniti, che non è il caso di morire fin che cibo vi è nel paese, ed essi son molti, con le saccocce vuote, ben vero, ma forti di braccia; in tutto questo che bisogno v'è d'un Meccanismo Portentoso? Nessun bisogno per tant'altri Popoli; non così pel popolo francese in tempo di Rivoluzione. Questi Briganti (come furono quei di Turgot, quattordici anni addietro) sono stati messi su, arruolati, quantunque senza colpi di tamburo, dagli Aristocratici, dai Democratici, da d'Orléans, da d'Artois, dai nemici del bene pubblico. Anzi, gli Storici del tempo lo provano con un argomento: questi Briganti che pretendono d'esser privi di vitto, trovano nondimeno il modo di bere e sono stati visti ebbri<note xml:id="ftn120" place="foot" n="120"> Lacretelle, <hi rend="italic">XVIII Siècle</hi>, II, pag. 155.</note>. Un fatto senza esempio! Ma, in sostanza, non possiamo noi predire che un popolo così facile alla Credulità e alla Incredulità (la cui perfetta unione genera il Sospetto o per lo più l'Irragionevolezza) vedrà parecchie Figure d'Immortali combattere nelle sue file, senza aver mai bisogno d'un Meccanismo Epico?</p>
                     <p rend="justify">Sia come si voglia, è chiaro che i Briganti sono giunti a Parigi in una moltitudine considerevole<note xml:id="ftn121" place="foot" n="121"> Besenval, III, pag. 385, ecc.</note>; hanno visi sparuti, chiome fluenti (veri tipi d'entusiasti), coperti di luridi cenci; portano grosse mazze che sbattono adirati contro il suolo! Costoro si mischiano nel tumulto dell'Elezione e vorrebbero in ogni modo firmare il <hi rend="italic">Cahier</hi> di Guillotin o qualsivoglia <hi rend="italic">Cahier</hi> o Petizione, se sapessero scrivere. Il loro aspetto d'entusiasti, il battere che fanno dei loro bastoni lasciano presagire poco di buono, sopratutto pei ricchi padroni manifatturieri del Sobborgo di Saint-Antoine, i cui operai bazzicano con loro.</p>
                  </div>
                  <div type="div4">
                     <head>
                        <label>Capitolo III.</label>
                        <lb/>L'Elettricita s'accumula</head>
                     <p rend="justify">Ma ora anche i Deputati nazionali sono venuti a Parigi da tutti i punti della Francia, con le loro commissioni, che essi chiamano <hi rend="italic">pouvoirs</hi> o poteri, nelle loro saccocce; e prendono informazioni, si consultano, si mettono alla ricerca di alloggi a Versailles. Gli Stati Generali si apriranno colà, se non il Primo, certamente il Quattro maggio, in gran processione e gala. La <hi rend="italic">Salle des Menus</hi> è tutta rimessa a nuovo e decorata per loro; s'è finanche stabilito il loro costume; una grande controversia a questo proposito sui «cappelli dalla tesa alzata o abbassata» pei Deputati dei Comuni, è stata alfine risoluta. Arrivano sempre nuovi forestieri: girovaghi, tipi varî di persone, ufficiali in licenza, come il degno Capitano Dampmartin, di cui speriamo fare la conoscenza; anche essi sono qui convenuti da ogni regione per vedere di che si tratta. I nostri Comitati di Parigi, dei Sessanta Distretti, sono più che mai affaccendati; oramai è evidente, le elezioni di Parigi saranno tardive.</p>
                     <p>Il lunedì, 27 aprile, l'astronomo Bailly nota che il Sieur Réveillon non trovasi al suo posto. Il Sieur Réveillon, «grande Fabbricante di Carta della Rue Saint-Antoine», d'ordinario così puntuale, è assente dal Comitato Elettorale; e per giunta mai più vi comparirà. È dunque accaduto qualche cosa in quegli «immensi magazzini di carta vellutata»? Purtroppo sì! Purtroppo non è un Montgolfier che s'innalza oggi in quel luogo; ma è la Miseria, la Canaglia, il Sobborgo che si solleva! Fu il Sieur Réveillon, egli stesso operaio un tempo, a dire che «un operaio poteva lautamente vivere con quindici <hi rend="italic">sous</hi> al giorno»? Con settantacinque centesimi: ben magra somma! O soltanto s'immaginò e si credette ch'egli lo dicesse? Questo continuo accalorarsi, questi attriti hanno reso <hi rend="italic">elettrico</hi> il Carattere Nazionale.</p>
                     <p rend="justify">In fondo a quelle buie tane, in quei cervelli offuscati, in quei cuori affannati, chissà con quale strano aspetto il nuovo vangelo politico s'è venuto foggiando; quale miracolosa «Comunione di Miserabili» può venirne fuori! Basta: individui minacciosi che presto divengono minacciose moltitudini, insieme ad altre moltitudini che si accalcano per vedere, circondano la Fabbrica di Carta; dimostrando ad alta voce, con un linguaggio sgrammaticato (che si rivolge anche alle passioni), la insufficienza di settantacinque centesimi al giorno. Le Guardie di città non possono dissiparli; il tumulto cresce e mugghia: Réveillon, non sapendo che farsi, supplica il Popolaccio, supplica le Autorità. Besenval, che è ora in servizio attivo qual Comandante di Parigi, verso sera, cedendo alla ardente preghiera di Réveillon, manda una trentina di Gardes Françaises. Queste sgomberano la strada, fortunatamente senza far fuoco; e prendono posto colà per passarvi la notte, nella speranza che tutto sia finito<note xml:id="ftn122" place="foot" n="122"> Besenval, III, pag. 385-88.</note>.</p>
                     <p rend="justify">Ma non è così; il mattino accade di peggio. Saint-Antoine s'è rivoltato di nuovo, e più minaccioso che mai, rinforzato da quelle sconosciute Figure di Pezzenti dall'aspetto di fanatici, armati di grossi bastoni. La Città si spande per tutte le strade, «diretta a quel luogo per vedere». Due carrettate di ciottoli che si trovano per caso a passare di là, sono prese d'assalto come un dono della Provvidenza. Occorre che sia mandato un altro distaccamento di Gardes Françaises; Besenval e il Colonnello si consultano concitatamente; poi ancora un altro distaccamento vien mandato. Essi a fatica, con le baionette e la minaccia di tirare, riescono a penetrare sul posto. Qual vista! Una strada tutta barricata con utensili domestici; una confusione, un tumulto, una calca d'uomini senza fine: un magazzino di carta sventrato dalla scure e dal fuoco: uno schiamazzo folle di popolo in rivolta; scariche di moschetto, cui seguono urli di dolore, getti di varie materie, piogge di tegole dai tetti e dalle finestre – tegole, esecrazioni e uomini uccisi!</p>
                     <p rend="justify">Le Gardes Françaises, quantunque a malincuore, debbono perseverare. Ciò continua per tutto il giorno, un po' più un po' meno; il sole sta per tramontare, e Saint-Antoine non è ancora sedato. La città si riversa di qua e di là: oibò, il rimbombo di quelle scariche di moschetto giunge nelle lontane sale da pranzo della Chaussée d'Antin e cambia il tono della conversazione durante il desinare. Il Capitano Dampmartin abbandona il suo vino ed esce con alcuni amici per vedere il combattimento. Uomini non lavati gli brontolano sul viso: «<hi rend="italic">À bas les</hi> 
                        <hi rend="italic">Aristocrates! </hi>(Abbasso gli Aristocratici!)»; e insultano la croce di San Luigi! Dandogli di gomito, lo spingono; ma non gli toccano il portafogli – e a dir vero, anche da Réveillon non si verificò il menomo furto.<note xml:id="ftn123" place="foot" n="123"> 
                           <hi rend="italic">Évenements qui se sont passés sous mes yeux pendant la Révolution Française</hi>, par A. H. Dampmartin (Berlin, 1799), I, pagine 25-27.</note>
                     </p>
                     <p rend="justify">Al cader della notte, come le cose non accennano a finire, Besenval prende la sua risoluzione: ordina che si facciano uscire le <hi rend="italic">Gardes Suisses</hi> con due pezzi d'artiglieria. Le Guardie Svizzere debbono introdursi in quel luogo e ordinare a quella canaglia di partire, in nome del Re. Se si rifiutano, le Guardie caricheranno a mitraglia i loro cannoni, visibilmente, sotto gli occhi di tutti; e se, ripetendo l'ordine, si rifiutassero ancora, dovrebbero far fuoco senz'altro, seguitando finchè «l'ultimo uomo» fosse spazzato via, e la strada resa completamente sgombra. Con questa energica risoluzione, come s'era sperato, la cosa ha avuto termine. Alla vista delle torcie accese, degli esotici abiti rossi degli Svizzeri, Saint-Antoine si dilegua frettolosamente, all'ombra del crepuscolo. Non resta che la via tutta ingombra, ove giacciono «da quattro a cinquecento» morti. Il disgraziato Réveillon ha trovato rifugio nella Bastiglia; di là, al sicuro, dietro i baluardi di pietra, manda fuori querele, proteste, spiegazioni pel prossimo mese. Il coraggioso Besenval riceve ringraziamenti da tutte le classi rispettabili di Parigi, ma nessuno si occupa di lui a Versailles – cosa alla quale l'uomo di vero merito è avvezzo<note xml:id="ftn124" place="foot" n="124"> Besenval, III, pag. 389.</note>.</p>
                     <p>Ma quale fu l'origine di questo scatto impetuoso o esplosione elettrica?</p>
                     <p rend="justify">D'Orléans! grida il Partito della Corte: egli si servì del suo oro per arruolare quei briganti, – certamente per sorpresa, senza rullo di tamburo; li trasse qui raccattandoli in ogni angolo, per generare il fermento e il fuoco; il male è per lui il bene.</p>
                     <p rend="justify">La Corte! grida il Patriottismo illuminato; è stato l'oro maledetto, è stata la malizia degli Aristocratici che ingaggiarono coloro che li montarono per la ruina d'un innocente Sieur Réveillon, per intimidire i deboli, per disgustare le gente e metterla contro il rapido progredire della libertà.</p>
                     <p rend="justify">Besenval, con riluttanza, conchiude, che fu originato «dagli Inglesi, nostri naturali nemici». Oh Dio buono, non si potrebbe piuttosto attribuirlo a Diana sotto le sembianze della Fame? A quei <hi rend="italic">Dioscuri</hi> gemelli, chiamati Oppressione e Vendetta, così spesso veduti nelle battaglie degli uomini? Poveri Pezzenti, sopraffatti dallo stento, dal sudiciume, con l'impronta d'un fosco disfacimento; eppure in quegli esseri l'alito dell'Onnipotente ha soffiato un'anima vivente! Per loro la sola cosa certa è che il Filosofismo eleuteromaniaco non ha finora infornato il pane; che i Comitati Patriottici vorranno portare le cose fino al proprio livello, ma non più basso. Briganti o quali essi siano, v'è in loro un'amara serietà. Seppelliscono i loro morti sotto il titolo di <hi rend="italic">Défenseurs de la Patrie</hi>, Martiri della buona Causa.</p>
                     <p rend="justify">Noi diremo: l'Insurrezione ha fatto ormai il suo tirocinio, è stata questa la sua prima prova; una prova abbastanza concludente, non vi pare? L'altra prossima prova sarà il colpo maestro con cui mostrerà la sua Maestria incontestabile a tutto un mondo attonito. Frattanto, quella Fortezza, propugnacolo della Tirannia, che si chiama <hi rend="italic">Bastiglia</hi> o <hi rend="italic">Edifizio,</hi> quasi non vi fosse altro edifizio, tenga d'occhio i suoi cannoni!</p>
                     <p>In tal guisa, con Assemblee primarie e secondarie, <hi rend="italic">Cahiers</hi> di Doglianze, mozioni, riunioni d'ogni genere, fra il rumoreggiare di tanta eloquenza spumante, e alfine fra il rimbombo della moschetteria di plotone, la Francia agitata compie le sue Elezioni. In quel ventilare e vagliare disordinato in una maniera parecchio tumultuosa, fu fatta la selezione (eccettuati alcuni residui di Parigi) dei chicchi di grano, che sono i deputati nazionali, del numero di milleduecentoquattordici; e subito saranno aperti i suoi Stati Generali.</p>
                  </div>
                  <div type="div4">
                     <head>
                        <label>Capitolo IV</label>
                        <lb/>La processione</head>
                     <p rend="justify">Il primo sabato di maggio v'è gala a Versailles; il lunedì, giorno quattro, sarà ancora un più gran giorno. I Deputati sono già arrivati quasi tutti e hanno cercato il loro alloggio; ed ora vengono successivamente introdotti in lunghe file, per baciare la mano di Sua Maestà nello Château. Il Supremo Usciere, de Brézé, non dà la più grande soddisfazione: noi non possiamo a meno di osservare, che, nell'introdurre la Nobiltà o il Clero alla Sacra presenza, egli apre ambo le porte a due battenti; mentre, al contrario, pei membri del Terzo Stato ne apre uno soltanto! Del resto vi è posto per entrare, e Sua Maestà ha un sorriso per tutti.</p>
                     <p rend="justify">Il buon Luigi accoglie i suoi Onorevoli Membri con un sorriso di speranza. Egli ha preparato per loro la sala dei <hi rend="italic">Menus,</hi> la più grande di quelle vicine a lui, e spesso sorvegliava gli operai quando vi si recavano. Una sala ampia con una piattaforma elevata pel trono, per la Corte, per la Famiglia Reale; di fronte uno spazio pei seicento Deputati dei Comuni; una metà per altrettanti del Clero da un lato, ed una metà per altrettanti della Nobiltà dall'altro. Vi sono sontuose gallerie, donde le dame d'onore, sfavillanti di <hi rend="italic">gaze d'or</hi>, i Diplomatici esteri e altri personaggi coperti di dorature e di bianchi merletti, nel numero di duemila, possono stare a sedere e osservare. Attraverso queste gallerie corrono larghi passaggi, e altri ve ne sono tutt'intorno al muro, all'esterno. Vi sono camere pei convitati, camere per la Guardia, spogliatoi; è veramente una nobile Aula, ove la tappezzeria, aiutata dalle belle arti decorative, ha fatto del suo meglio; nè mancano i drappi chermisi ornati di fiocchi e gli emblematici<hi rend="italic">fleurs-de-lis.</hi>
                     </p>
                     <p rend="justify">L'Aula è pronta: il costume istesso, come dicevamo, è stato stabilito: i Deputati non debbono portare quell'odiato cappello a tese inclinate (<hi rend="italic">chapeau clabaud</hi>), ma un cappello piatto (<hi rend="italic">chapeau rabattu</hi>). Quanto al loro modo di <hi rend="italic">lavorare</hi>, allorchè saranno vestiti, al loro modo di votare «per capi o per ordini» e a tutto il resto, mentre v'era forse ancora tempo per assodarlo, e fra poche ore non vi sarà più tempo, rimane indeciso, rimane dubbio nel cuore di Milleduecento uomini.</p>
                     <p>Ed ora alfine il sole del lunedì 4 maggio s'è levato, indifferentemente, quasi fosse un giorno come un altro. Eppure, come i suoi primi raggi nell'indorare la statua di Memnone sul Nilo, ne traggono un concento; quali suoni tanto penetranti, tanto tremuli, suoni di preparazione e di presagio, destava esso in ogni cuore a Versailles! Parigi immensa, in ogni specie concepibile e inconcepibile di veicoli, s'avanza come una fiumana; da ogni Città, da ogni Villaggio vengono i ruscelli affluenti. Versailles è un vero mare d'uomini. Ma sopratutto, dalla Chiesa di Saint Louis alla Chiesa di Notre-Dame è una vasta onda sospesa di Vita, che lancia i suoi spruzzi fino in cima ai comignoli! Giacchè anche alla sommità dei fumaiuoli, come sui tetti, su ogni ferro di lampione, su ogni insegna, su ogni sporgenza, a rischio di rompersi il collo, prende posto il Coraggio patriottico; ogni finestra rigurgita di patriottica Beltà; poichè i Deputati si raccolgono nella Chiesa di Saint Louis per marciare in processione alla volta di Notre-Dame e udirvi il sermone.</p>
                     <p rend="justify">Sì, amici, prendete posto e guardate: materialmente o col pensiero, tutta la Francia, tutta l'Europa, possono volgere quivi i loro sguardi, perchè questo è un giorno come ve ne son pochi. Ohimè, si potrebbe piangere come Serse: – Quante file serrate si trovano appollaiate in quel punto, come creature alate, venute già dal Cielo: tutte queste e tante altre che le seguono si libreranno nell'aere, dileguandosi di nuovo nelle Profondità azzurre; e la memoria di questo giorno sarà ancora fresca. È il giorno del battesimo della Democrazia; un ammalato, il Tempo, l'ha data alla luce, trascorso il voluto termine di mesi. È il giorno dell'Estrema unzione del Feudalismo! Un sistema sociale sovraccarico d'anni, reso decrepito dalla fatica (e non ha forse fatto molto producendo voi, quel che possedete, e quello che conoscete?), che con le sue ruberie e con le sue zuffe, chiamate gloriose vittorie, col libertinaggio e colle sensualità, rimbambito e senile, è presso a morte: e così, fra l'agonia e le doglie, un nuovo sistema è nato. Quale opera! Cielo e Terra, quale opera! Battaglie e spargimento di sangue; Massacri di settembre, Ponti di Lodi; Ritirate di Mosca, Waterloo, Peterloo, Voti a dieci sterline, Carrettate, Ghigliottine; e da questa data presente, se si potesse profetizzare, circa due secoli ancora da combattere! Due secoli – difficilmente meno – prima che la Democrazia colga il suo frutto a traverso i suoi inevitabili, funesti stadi di Ciarlatanismo; prima che un mondo pestifero sia ridotto in cenere, e venga rifatto giovane e rigoglioso.</p>
                     <p rend="justify">Gioite, nondimeno, moltitudini di Versailles; a voi tutto questo è nascosto, solo la gloriosa fine è visibile. In questo giorno è pronunziata la sentenza di morte del Falso; è pronunziato il giudizio di resurrezione del Vero, anche se lontano. In questo giorno è dichiarato ad alta voce, come una tromba del Destino, che una <hi rend="italic">Bugia non è credibile</hi>. Credete questo, attenetevi a questo, quando altro manchi, e lasciate che le cose abbiano il loro corso. «Voi altro non potete: Dio v'aiuti!» Così parlava un grande, più grande di ognuno di voi, aprendo il suo Capitolo della Storia del Mondo.</p>
                     <p>Mirate intanto! Le porte della chiesa di St.-Louis si spalancano e la Processione delle Processioni s'avanza verso Notre-Dame! Gli applausi squarciano l'aria; è un grido che avrebbe fatto cader morti gli uccelli di Grecia. È davvero uno spettacolo magnifico, solenne. Gli eletti della Francia, poi la Corte di Francia, si sono tutti schierati e marciano a quella volta, ognuno al suo posto e col suo costume. I nostri Comuni «in mantello tutto nero e cravatta bianca»; i Nobili in mantelli di velluto ricamati in oro, dai colori vivaci; tutto un luccichio, un fruscio di galloni, un ondeggiare di piume; il Clero in rocchetto, camice, o altri più solenni <hi rend="italic">pontificalibus</hi>; ultimo viene il Re in persona e i suoi Familiari, anche in tutto lo splendore della pompa, nel loro più grande splendore, lo splendore finale. Mille e quattrocento uomini all'incirca lanciati dai quattro punti cardinali, con la più grave delle missioni.</p>
                     <p rend="justify">Oh sì, in quella massa che procede silenziosa, quanto Avvenire è racchiuso! Questi uomini non recano un'Arca simbolica, come gli antichi Ebrei; ma anch'essi son parte d'un'Alleanza, anch'essi presiedono a una nuova Era nella Storia degli Uomini. Tutto l'Avvenire è là, e il Destino oscuro lo cova; nei cuori, nei pensieri informi di questi uomini giace l'Avvenire inintelligibile, inevitabile. Cosa singolare: mentre <hi rend="italic">essi</hi> lo hanno in loro, non essi, non i mortali, ma solo un Occhio dall'alto può leggerlo; poi si dovrà rivelare tra il fuoco e il fragore dell'assedio, dell'artiglieria da campo; mentre sventoleranno le bandiere di combattimento, e scalpiteranno gli eserciti; a traverso il chiarore delle città incendiate, nell'urlo di terrore delle nazioni sgozzate! Tali cose si nascondono bene avviluppate in questo Quattro di maggio; – o piuttosto dite che forse in un altro giorno sconosciuto vi si sono nascoste, e quest'ultimo giorno ne è il frutto, la pubblica espressione. E invero quali meraviglie sono racchiuse in ogni Giorno – se noi avessimo la facoltà visiva, che fortunatamente non abbiamo, di decifrare: poichè il Giorno più meschino non è forse «la confluenza di due Eternità»?</p>
                     <p>Frattanto, facciamo l'ipotesi, buon lettore, che entrambi noi, come ora, senza alcun miracolo, ce ne dà il modo la Musa Clio, prendessimo posto su qualche eminenza, e guardassimo per un momento questa Processione e questo mare di Vita, con occhi ben diversi da quelli degli altri – cioè con occhi profetici. Noi possiamo salire e restar là senza tema di cadere.</p>
                     <p rend="justify">Quanto al mare di Vita, o alla Moltitudine sterminata fuori ogni aspettativa, su cui si posa lo sguardo, sfortunatamente è troppo indistinta. Pure, fissandola con insistenza. Figure incognite, ma che pur non saranno sempre tali, si presentano al nostro sguardo o ci fanno intuire la loro presenza! La giovane Baronessa di Staël – essa evidentemente osserva da una finestra, circondata da rispettabili donne più anziane<note xml:id="ftn125" place="foot" n="125"> Madame de Staël: <hi rend="italic">Considérations sur la Révolution française</hi> (Londra, 1818), I, pag. 114-191.</note>. Suo padre è Ministro, uno dei personaggi di gala, il principale, agli occhi di lei. Giovane Amazzone intellettuale, la tua pace non è là, nè quella del tuo amato Padre: «come Malebranche vedeva tutto in Dio, del pari Necker vede tutto in Necker»: teorema che non avrà lunga durata.</p>
                     <p rend="justify">Ma dov'è quella luminosa fanciulla dalle ciocche brune, dal cuore di fuoco, Madamigella Théroigne? Eloquente Bellezza bruna, che con le tue parole e i tuoi sguardi alati riuscirai a scuotere tanti rustici cuori, interi battaglioni di acciaio, e persuaderai finanche un Kaiser Austriaco; – la picca e l'elmo ti aspettano pel dovuto tempo; ed, ohimé, anche la camicia di forza e un lungo soggiorno alla Salpétrière! Meglio avresti fatto a restare nel tuo nativo Lussemburgo, per divenire la madre dei figliuoli di un qualche brav'uomo; ma non era questo il tuo compito, non era questo il tuo destino.</p>
                     <p rend="justify">Del sesso meno gentile, come si può senza una lingua di ferro, senza cento lingue di ferro, enumerare le notabilità? Non ha il Marchese Valadi in tutta fretta lasciato il suo largo cappello di Quacchero, il suo Greco Pitagorico e la città di Glasgow?<note xml:id="ftn126" place="foot" n="126"> 
                           <hi rend="italic">Founders of the French Republic</hi> (London, 1798), § Valadi.</note> Morande dal suo <hi rend="italic">Courrier de l'Europe</hi>, Linguet dai suoi <hi rend="italic">Annales</hi>, guardarono con ardore a traverso la nebbia di Londra e divennero Ex-editori – per dare alimento alla ghigliottina e pagare il loro scotto. Louvet (di <hi rend="italic">Faublas</hi>) sta in aspettativa? E Brissot, chiamato De Warville, amico dei Neri? Egli col Marchese Condorcet, e Clavière, il Ginevrino, «hanno creato o stanno per creare il giornale il <hi rend="italic">Moniteur</hi>». Abili Editori debbono fare il resoconto d'un tal giorno.</p>
                     <p rend="justify">Non vedi tu, distintamente, molto in basso forse e non ai posti d'onore, uno Stanislao Maillard, Usciere a cavallo (<hi rend="italic">huissier à cheval</hi>) dello Châtelet, uno degli uomini più scaltri? Un Capitano Hulin di Ginevra, un Capitano Elie del Reggimento della Regina, entrambi con un'aria di pensionati? Jourdan dai mustacchi color mattone, non ancora dalla barba a tegola, non probo mercante di muli? Egli sarà fra pochi mesi il carnefice Jourdan e avrà ben altro da fare.</p>
                     <p rend="justify">Di certo in qualche posto, non di onore, sta e si rizza, querulo, perchè anche a lui, dalla bassa statura, sia dato di vedere, uno dei più squallidi e cisposi mortali, dal lezzo di fuliggine e di stalla: Jean Paul Marat di Neuchâtel! O Marat, Rinnovatore dell'Umana scienza, conferenziere sull'Ottica, che fosti il più notevole Veterinario, un tempo, nelle stalle di d'Artois – mentre la tua anima cisposa guarda lontano attraverso la tua faccia arcigna e cisposa, che ha impresso il marchio della maledizione, che vede essa mai in tutto ciò? Vede forse un fievole barlume di speranza, come lo spuntare dell'alba dopo una notte di Nova Zembla? O non è forse un fuoco fatuo <hi rend="italic">azzurrognolo</hi>, popolato da spettri: la desolazione, il sospetto, la vendetta senza fine?</p>
                     <p rend="justify">Del merciaio Lecointre, che chiude la sua bottega di panni qui presso e va via, non c'è bisogno di parlare. E neppure di Santerre, il sonoro Birraio del Sobborgo St.-Antoine. Due altre figure, due sole, segnaliamo qui. Una figura gigantesca, tarchiata, dalle ciglia nere, dalla faccia rozza e schiacciata (<hi rend="italic">figure écrasée</hi>), da cui traspare un'energia immensa, come quella d'Ercole non ancora furioso; – egli è un avvocato senza clienti, per nome Danton: notatelo. E l'altro, il suo esile camerata e compagno di mestiere, dalla lunga chioma ricciuta, dalla faccia scialba d'un miserabile gaglioffo, stranamente irradiata dal genio, quasi ardesse nel suo interno una fiaccola di bitume: questi è Camillo Desmoulins. Individuo dotato di un'arguzia infinita, d'uno spirito fine, addirittura un umorista: l'anima più svegliata, più luminosa fra tutti questi milioni d'anime. O povero Camillo, dicano di te quel che vogliono, ma è una menzogna il pretendere che quasi non ti si ami, stordito, leggero, scintillante quale fosti! Ma la Figura imponente, quantunque non furiosa ancora, è Giacomo Danton, un uomo che sarà «abbastanza conosciuto nella Rivoluzione». Egli è Presidente del distretto elettorale dei Cordeliers a Parigi, o sul punto di diventar tale, e darà la stura ai suoi polmoni d'acciaio.</p>
                     <p rend="justify">Noi non restiamo più oltre fra la Moltitudine plaudente; perchè guardate, i Deputati dei Comuni sono alfine qui presso!</p>
                     <p>Chi indovinerebbe quale di questi seicento individui in semplice cravatta bianca, venuti per rigenerare la Francia, potrebbe divenire il loro <hi rend="italic">re</hi>? Perchè un re o un condottiero bisogna che anch'essi l'abbiano, come ogni aggregato di persone: sia qual si voglia il loro compito, dev'esservi là un uomo che, per carattere, per intelletto, per posizione, sia più di tutti idoneo a divenir tale; quest'uomo, futuro re non ancora eletto, marcia insieme agli altri. Sarà forse quello dai folti riccioli neri? con la <hi rend="italic">hure</hi>, come egli stesso sul dire, o nera <hi rend="italic">testa di cignale</hi>, che par fatta apposta per essere «agitata» come un segno di senatoriato? A traverso quei sopraccigli folti e ruvidi, a traverso quella faccia coperta di cicatrici e di carbonchi, si rivelano la bruttezza naturale, il vaiolo, l'incontinenza, la frode, e nello stesso tempo la scintilla del genio, che, come la luce d'una cometa, è offuscata da tante confusioni tenebrose. Egli è <hi rend="italic">Gabriel Honoré Riquetti de Mirabeau</hi>, il soggiogatore del mondo, il Deputato di Aix, guida degli uomini! Secondo la Baronessa di Staël, egli precede avanti orgoglioso, quantunque mal visto a quel posto, e scuote la sua nera <hi rend="italic">chevelure</hi>, o criniera leonina, come in atto di profetizzare grandi cose.</p>
                     <p rend="justify">Sì, lettore, questo è il Francese Tipo di quest'epoca, come fu Voltaire nell'epoca precedente. Egli è Francese nelle sue aspirazioni, nei suoi gusti, nelle sue virtù, nei suoi vizî: forse più Francese di qualsiasi altro Francese; – e, intrinsecamente, al tempo stesso, tutta una incarnazione di umanità. Notatelo bene. L'Assemblea Nazionale sarebbe stata una cosa affatto diversa senza questo uno; anzi, egli potrebbe dire coll'antico Despota: «L'assemblea nazionale? Sono io».</p>
                     <p rend="justify">D'un clima meridionale, d'un selvaggio sangue meridionale, giacchè i Riquetti, o Arrighetti, dovettero fuggire da Firenze e dai Guelfi molti secoli addietro, venendo a stabilirsi nella Provenza; ove di generazione in generazione si erano mostrati una razza particolare: irascibili e indomabili, recisi e leali, come l'acciaio che avevano indosso, di un'intensità, d'una attività che a volte inclinava verso la pazzia senza toccarla. Un antico Riquetti, nel pazzo adempimento d'un pazzo voto, incatena due Montagne, e la catena con la sua «stella di ferro a cinque raggi» è ancora visibile. Non può un Riquetti moderno liberare dalle catene qualcosa di simile, e abbandonarla in balìa delle onde – il che anche si vedrà?</p>
                     <p rend="justify">Il Destino ha un gran da fare per questa bruna e grossa testa di Mirabeau: il Destino ha vegliato su di lui, lo ha formato, lo ha condotto di lontano. Suo nonno, quel forte <hi rend="italic">Col d'Argent</hi> (Collo d'argento, così chiamato), giacque sfracellato e tagliuzzato da ventisette ferite in un terribile giorno, sul Ponte di Cassano; mentre la cavalleria del Principe Eugenio passava e ripassava galoppando su lui – riparato da una marmitta da campo, che il sergente perlustratore aveva gettata su quell'amata testa; Vendôme, lasciando cadere il suo cannocchiale, gemette: «Mirabeau è <hi rend="italic">morto</hi>, dunque!» Pure Mirabeau non era morto: tornò alla vita, mercè i miracoli della chirurgia; – perchè Gabriele doveva ancora venire al mondo. Col suo <hi rend="italic">collare d'argento</hi> egli tenne ritto il suo collo per lunghi anni; si ammogliò e generò il rude marchese Vittorio, l'<hi rend="italic">Amico degli uomini. </hi>Dal quale finalmente, nel designato anno 1749, vide la luce il tanto aspettato Gabriele Onorato, l'uomo rude e reciso; il più selvaggio leoncino che fosse mai nato da quella razza selvaggia. Il vecchio leone (poichè il nostro vecchio marchese anch'egli aveva del leone, dominatore, dal portamento da re, assai perverso) osservava meravigliato la sua prole; ed era determinato a tirarlo su come nessun leone è stato mai educato. Ma è cosa vana, o Marchese! Questo leoncino, se tu lo ammazzi, se tu lo scortichi, non imparerà a tirare il carretto dell'Economia Politica, ad essere un <hi rend="italic">Amico degli uomini</hi>; egli non sarà mai Te, ma deve e vorrà essere Sè stesso, una persona tutta diversa da Te. Processi di divorzio, «tutta una famiglia meno uno in prigione, e sessanta <hi rend="italic">Lettres-de-cachet</hi>» per solo tuo uso, non faranno che stupire il mondo.</p>
                     <p rend="justify">Il nostro sfortunato Gabriele, contro cui si peccò e che peccò alla sua volta, è stato nell'isola di Ré, ove udiva l'Atlantico dalla sua torre; nel castello di If, ove udiva il Mediterraneo che lambiva Marsiglia. Egli è stato nella fortezza di Joux; e quarantadue mesi, coi pantaloni quasi senza fondo, nella prigione di Vincennes; e tutto questo per via delle <hi rend="italic">Lettres-de-cachet</hi> del leone suo padre. Nella prigione di Pontarlier (prigioniero volontario), fu visto attraversare a guado gli estuari del Doubs mentre l'acqua era bassa, per isfuggire alla vista degli uomini. Egli ha patrocinato innanzi al Parlamento di Aix (per riavere sua moglie); il pubblico si accalcava fin sui tetti per vedere, poichè non era possibile udirne «lo sbattimento dei denti (<hi rend="italic">claquedents</hi>)!, come suol dire con dispregio quell'originale del vecchio Mirabeau; il quale non trovava in quella eloquenza forense tanto ammirata, altro che due ganasce in attività, e una testa vuota, sonora, come un tamburo.</p>
                     <p rend="justify">Ma, quanto a Gabriele Onorato, nei suoi strani pellegrinaggi, che cosa non ha visto, che cosa non ha tentato! Dal sergente istruttore, al primo ministro; librai del paese e librai stranieri, ogni sorta di uomini ha veduto, ogni sorta di uomini ha guadagnato a sè; giacchè in fondo ha il cuore socievole, pieno d'amore, specie con le donne indistintamente, quest'uomo selvaggio e ribelle! Dalla figlia dell'Arciere a Saintes, alla bella e giovane signora Sofia Monnier, che egli fu costretto a «rapire», e per cui fu decapitato in effigie! Poichè invero difficilmente, dacchè il Profeta Arabo cadde morto sul campo di battaglia fatto segno all'ammirazione d'Alì, fu mai visto tale un eroe in Amore, della forza di trenta uomini. In guerra ha contribuito alla conquista della Corsica; s'è battuto parecchie volte in duello e in varie scaramuccie irregolari; ha preso a scudisciate i baroni calunniatori. In letteratura, ha scritto sul <hi rend="italic">Dispotismo</hi> e sulle <hi rend="italic">Lettres-de-cachet</hi>; ha composto Lavori Erotici Saffico-Werteriani, Oscenità e Profanazioni; Libri sulla <hi rend="italic">Monarchia Prussiana</hi>, su <hi rend="italic">Cagliostro</hi>, su <hi rend="italic">Calonne</hi>, sulle <hi rend="italic">Compagnie delle acque a Parigi</hi>. Ognuno di questi libri può compararsi, diremo così, a un fuoco d'allarme composto di bitume, smisurato, fumigante, repentino! Il focolare, la miccia, il bitume appartenevano a lui; ma il cumulo di materia, composto di cenci, di vecchio legno e d'altri oggetti indistinti, per la combustione (perchè tutto per lui era buono ad alimentare il fuoco) veniva raccattato da rivenduglioli e da cenciaiuoli; roba di ogni genere che esiste sotto il sole. Onde, a dir vero, parecchi rivenduglioli hanno esclamato: Via di qua, il fuoco è <hi rend="italic">mio!</hi>
                     </p>
                     <p rend="justify">Eppure, considerando la cosa per le generali, raramente un uomo ebbe un sì gran talento nel prendere a prestito. L'idea, la facoltà d'un altro uomo egli sapeva farle sue; poteva far suo l'uomo stesso. Tutto è riflesso ed eco (<hi rend="italic">tout de reflet et de réverbère!</hi>) mormora il vecchio Mirabeau, che può vedere, ma non vuole. Bizzarro Vecchio, Amico degli uomini! È appunto il suo spirito sociale, la sua natura aggregativa, che sarà per lui la qualità delle qualità. In quarant'anni di «lotta contro il dispotismo» egli ha acquistato la facoltà suprema del <hi rend="italic">sapersi aiutare da sè</hi> (<hi rend="italic">self-help</hi>), e nello stesso tempo non ha perduto quel supremo dono naturale che è lo spirito di fratellanza nel ricorrere all'aiuto altrui. Raro connubio: quest'uomo potrebbe vivere bastando a sè stesso, eppure vive la vita degli altri uomini, si fa amare, ottiene che si lavori con lui; insomma è nato re degli uomini!</p>
                     <p rend="justify">Ma, osservate ancora, come seguita a borbottare il vecchio Marchese, egli «ha buttato via (<hi rend="italic">humé</hi>, ingoiato) ogni specie di formule»: – un fatto che, se vi ponete mente, ha un grande significato in questi tempi. Dunque, egli non è un Uomo che segua un sistema; è soltanto un uomo che segue il suo istinto, l'impulso interiore; un uomo che fisserà il suo sguardo intrepido su ogni oggetto; che saprà vedere a traverso di esso e conquistarlo; poichè egli, per intelletto, volontà e forza, è superiore agli altri uomini; un uomo che non vede con gli occhiali <hi rend="italic">della logica</hi>, ma col <hi rend="italic">proprio occhio!</hi> Sventuratamente però non possiede alcun Decalogo, o Codice morale, o Teorema prestabilito d'alcun genere; eppure ha in sè un'Anima forte, piena di vita e di sincerità; una Realtà, non un Artificio, non una Finzione. Per tal modo, avendo lottato per «quarant'anni contro il dispotismo», e «messe da banda tutte le formule», diverrà ora la voce d'una Nazione propensa a fare come lui. E infatti non lotta forse la Francia per mettere al bando il dispotismo, per mandar per aria le <hi rend="italic">sue</hi> vecchie formule – che ha trovate cattive, logore, ben lontane dalla realtà? Essa vuol disfarsi di <hi rend="italic">tali</hi> formule, e magari andar <hi rend="italic">nuda</hi>, all'occorrenza, finchè non ne abbia trovate di nuove.</p>
                     <p rend="justify">È verso quest'opera, in tal maniera, che marcia questo singolare Riquetti Mirabeau. Egli, dal volto focoso e rude, dalla capigliatura di Sansone sotto il cappello inclinato, procede innanzi. Massa scottante e fuligginosa, che non può essere nè soffocata nè distrutta, che riempie tutta la Francia di fumo. Ed eccola alfine in <hi rend="italic">pien'aria</hi>; tutta la sua sostanza brucerà, sprigionerà tutta la sua atmosfera di fumo; la Francia intera sarà piena della sue fiamme. Strana sorte! Un fuoco che cova per quarant'anni, sprigionando un gas impuro, una quantità di vapori; poi la vittoria su tutto ciò; è tutta una montagna di fuoco che divampa alta fino al cielo. E per ventitrè mesi scintillanti, sgorga fuori in fiamme, in torrenti di fuoco liquido, tutto quanto è in lui: Faro e Oggetto di meraviglia di un'Europa stupita; – e alfine si atterra, freddo per sempre! Passa via, tu, o problematico Gabriele Onorato, il più grande di tutti loro; fra tutti i Deputati della Nazione, in tutta la Nazione, non v'ha niuno a te uguale, niuno che ti possa essere secondo.</p>
                     <p>Ora, se Mirabeau è il più grande, chi di questi Seicento può dirsi il più piccolo? Dovremo indicare quell'uomo inquieto, esile, dall'aspetto insignificante, sotto i trent'anni, cogli occhiali? I suoi occhi (visti senza occhiali) sono torbidi, circospetti; ha la faccia volta in su, quasi sia intento a fiutare il futuro incerto; ha la carnagione d'un vario colore strabiliare, di cui l'ultima gradazione è un pallido verde-mare<note xml:id="ftn127" place="foot" n="127"> Vedi De Staël; <hi rend="italic">Considérations</hi> (II, pag, 142); Barbaroux: <hi rend="italic">Mémoires,</hi> ecc.</note>. Quell'individuo dal colorito verdognolo (<hi rend="italic">verdâtre</hi>) è un avvocato di Arras; il suo nome è <hi rend="italic">Maximilien Robespierre</hi>. Figlio d'un avvocato; suo padre fondò le logge massoniche sotto Carlo Eduardo, il Principe inglese o Pretendente. Massimiliano, il maggiore dei figli, fu educato economicamente, nel Collegio di Louis le Grand, a Parigi, ov'ebbe per condiscepolo il vivace Camillo Desmoulins. Ma egli pregò il protettore, ch'era il famoso Rohan, il Cardinale dalla collana, di lasciarlo partire di là, per cedere il posto a un suo fratello più giovane. Il severo Max partì per tornare alla casa paterna di Arras, e perorò anche in un processo, non senza successo, «in favore del primo <hi rend="italic">parafulmine</hi> di Franklin». Con una mente rigida e grave, con un'intelligenza limitata, ma chiara e pronta, egli venne sempre più in favore di personaggi officiali, che vedevano in lui un eccellente uomo d'affari, fortunatamente affatto privo di genio. Il Vescovo, quindi, dopo aver preso consiglio, lo nomina Giudice della sua diocesi; ed egli fedelmente rende giustizia al popolo; senonchè un giorno gli capita un accusato il cui delitto merita l'impiccagione; allora il <hi rend="italic">rigido</hi> Max deve rinunziare all'ufficio, perchè la sua coscienza non gli permette di condannare a morte un qualsiasi figlio di Adamo. Uomo rigido, stringato! Un uomo non fatto per le Rivoluzioni! Una piccola anima trasparente e pura come la birra leggera; ma non potrebbe anch'essa fermentare per divenire virulento <hi rend="italic">aceto di birra</hi>, ch'è origine d'ogni nuovo aceto; finchè la Francia intera non fosse tutto un ammasso d'aceto virulento? Staremo a vedere.</p>
                     <p rend="justify">Fra questi due estremi di grandissimo e di piccolissimo, quanti grandi e quanti piccoli non s'avanzano mai verso i loro molteplici destini, in quella Processione! Ecco <hi rend="italic">Cazalès</hi>, il giovane e colto soldato, che diverrà l'eloquente oratore del Realismo e si procaccerà l'ombra d'un nome. L'esperimentato <hi rend="italic">Mounier</hi>, l'esperimentato <hi rend="italic">Malouet,</hi> la cui esperienza di Presidente Parlamentare sarà travolta dal torrente delle cose. Un <hi rend="italic">Pétion</hi> ha lasciato la sua toga e i suoi processi a Chartres per intraprendere più tempestosi dibattimenti, nè ha dimenticato il suo violino, da vero amatore di musica. I suoi capelli sono brizzolati, benchè sia ancora giovane: quest'uomo possiede convinzioni, principî d'una placida inalterabilità, ma sopratutto ha salda la fede in sè stesso. Un Pastore Protestante, il <hi rend="italic">Rabaut-St.-Étienne</hi>; un giovane svelto ed eloquente, <hi rend="italic">Barnave</hi>, contribuiranno alla rigenerazione della Francia. Vi son tanti giovani fra loro. Gli Spartani non permettevano che un uomo contraesse matrimonio prima dei trent'anni; e qui quanti mai ve ne sono al disotto che vengono a produrre, non un solo cittadino, ma tutta una nazione, tutto un mondo! I vecchi debbono rialzare le finanze, i giovani debbono spazzar via il vecchiume: – e non è forse quest'ultima l'opera più proficua?</p>
                     <p rend="justify">Oscuri, indistinti a questa distanza, eppure autentici, non noti tu i Deputati di Nantes? A noi fanno l'effetto di tanti <hi rend="italic">attaccapanni</hi> coi loro cappelli abbassati e i loro mantelli; essi recano in tasca un <hi rend="italic">Cahier di doléances</hi>, con questa clausola singolare, e altro di simile: «che i mastri parrucchieri di Nantes non siano più molestati dai nuovi confratelli di Corporazione, essendo il numero di novantadue, attualmente esistente, più che bastevole<note xml:id="ftn128" place="foot" n="128"> 
                           <hi rend="italic">Histoire Parlementaire</hi>, I, pag. 335.</note>». Il popolo di Rennes ha eletto l'Agricoltore <hi rend="italic">Gérard</hi> «uomo di buon senso e di molta rettitudine, quantunque sprovvisto di cultura». Egli procede con passo fermo, unico «nel suo rustico costume di campagnuolo», che sempre indosserà, non curante dei corti mantelli e dei costumi. Il nome di Gérard, o «<hi rend="italic">Père Gérard</hi>, Padre Gérard» come son lieti di chiamarlo, volerà lontano, portato in giro da un umorismo senza fine, nelle satire Realiste, negli almanacchi didattici dei Repubblicani<note xml:id="ftn129" place="foot" n="129"> 
                           <hi rend="italic">Actes des Apôtres</hi> (per Peltier e altri); <hi rend="italic">Almanacco del Père Gérard</hi> (per Collot d'Herbois), ecc., ecc.</note>. Quanto a Gérard, domandato dopo la prima prova che pensasse schiettamente di quest'opera parlamentare, «Io credo», rispose, «che vi siano molti furfanti in mezzo a noi». Così procede innanzi Padre Gérard, solidamente, nelle sue grosse scarpe, per qualsiasi luogo diretto.</p>
                     <p rend="justify">E il degno <hi rend="italic">Doctor Guillotin</hi>, che noi speravamo di mirare ancora una volta? Se il Dottore non è qui, dovrebbe esservi, e noi lo vediamo con gli occhi della profezia: poichè, invero, i Deputati Parigini sono tutti un po' in ritardo. Strano quel Guillotin, rispettabile professionista; votato da un satirico destino alla più strana gloria immortale che mai trasse uomo mortale dal suo luogo di riposo, in seno dell'oblio! Guillotin può perfezionare la ventilazione dell'Aula, può in ogni caso di polizia medica e d'<hi rend="italic">hygiène</hi> trovarsi pronto a prestare l'opera sua; ma potrà produrre assai di più, la sua «Relazione sul Codice Penale», in cui rivelerà una macchina per decapitare ingegnosamente architettata, che diverrà famosa, d'una fama mondiale. Tale è il prodotto degli sforzi di Guillotin, superati non senza meditazione e letture; il quale prodotto, la gratitudine o la leggerezza popolare battezza con un derivativo femminile, quasi fosse la figliuola di lui: <hi rend="italic">La Guillotine!</hi> «Con la mia macchina, signori, io vi fo saltare la testa (<hi rend="italic">vaus fais sauter la tête</hi>) in un batter d'occhio, e non sentirete dolore»; tutti ridono a questa uscita<note xml:id="ftn130" place="foot" n="130"> Il giornale <hi rend="italic">Le Moniteur</hi> del 1. dicembre 1789 (nell'<hi rend="italic">Histoire Parlementaire</hi>).</note>. Disgraziato Dottore! Per ventidue anni egli, non ghigliottinato, non udrà parlare d'altro che di ghigliottina, non vedrà che ghigliottine; e alfine, alla sua morte, per lunghi secoli dovrà errare, fantasma sconsolato, sulla sponda peggiore dello Stige e del Lete; il suo nome corre rischio di sopravvivere a quello di Cesare.</p>
                     <p rend="justify">Vedete <hi rend="italic">Bailly</hi>, anch'egli di Parigi, storico di Astronomia Antica e Moderna, onorato nel suo tempo. Povero Bailly, come la tua serena e bella filosofia, con la sua dolce luce lunare, chiara e tenue, va a finire in una densa, nera confusione – di Presidenza, Sindacato, Officialità diplomatica; in una rabida trivialità, e alfine nelle fauci d'una Oscurità sempiterna! Era lunga la discesa dalla celeste Galassia al <hi rend="italic">Drapeau Rouge</hi>; accanto a quel fatale mucchio di letame, in quell'ultimo giorno d'inferno, tu devi «tremare», quantunque di solo freddo, «<hi rend="italic">de froid</hi>». L'indagine speculativa non ha che vedere con la pratica; non è l'esser deboli una disgrazia, ma l'esser più deboli che il nostro còmpito nella vita non consente. Maledetto sia il giorno in cui fecero, a te essere pacifico e pedestre, montare l'indomito Ippogrifo d'una Democrazia che, recalcitrante dalla terra ferma, anzi emergentesi minaccioso fino alle <hi rend="italic">stelle</hi>, nessuno Astolfo che si sappia aveva potuto cavalcare!</p>
                     <p rend="justify">Tra i deputati dei Comuni vi sono Mercanti, Artisti, Uomini di Lettere; trecentosettantaquattro Avvocati<note xml:id="ftn131" place="foot" n="131"> Bouillé: <hi rend="italic">Mémoires sur la Révolution Française</hi> (Londra, 1797).</note> e finalmente un Prete, l'<hi rend="italic">Abbé Sieyès</hi>. Anche lui lo manda Parigi tra i suoi venti. Osservatelo quest'uomo esile e leggero, freddo ma elastico, vibrante, animato dall'orgoglio della logica, senza passioni, ovvero con una sola passione: l'orgoglio; – se può dirsi passione quella che nella sua indipendente e concentrata grandezza pare si sia librata nel trascendentalismo; – e ora siede colà con una indifferenza, somigliante a quella d'un Dio che volge il suo sguardo dall'alto in basso sulle passioni degli uomini. Questo è l'uomo, e la saggezza morrà con lui. Questo è quel Sieyès, che sarà edificatore di Sistemi, il Generale edificatore di Costituzioni, che edificherà Costituzioni (e quante se ve vorranno) fino al cielo – le quali sfortunatamente crolleranno prima che egli ne tolga l'impalcatura. «<hi rend="italic">La Politique</hi>», diceva egli a Dumont, «la politica è una scienza che io credo d'aver completata (<hi rend="italic">achevée</hi>)»<note xml:id="ftn132" place="foot" n="132"> Dumont: <hi rend="italic">Souvenirs sur Mirabeau</hi>, pag. 64.</note>. Quali cose, o Sieyès, coi tuoi occhi chiari e vigili ti restano da vedere! E non sarebbe curioso di sapere come Sieyès, ora, in questi tempi (poichè si dice che sia ancora vivente)<note xml:id="ftn133" place="foot" n="133"> A. D., 1834</note>, consideri tutto l'edifizio della Costituzione, a traverso la calma d'una estrema vecchiezza piena d'acciacchi! Dovremmo noi sperare ancora nell'antico e irrefragabile trascendentalismo? La causa vittoriosa piacque agli dei, la causa vinta piacque a Sieyès (<hi rend="italic">victa Catoni</hi>).</p>
                     <p rend="justify">Così, intanto, fra i <hi rend="italic">vivats</hi> che squarciano l'aria, e le benedizioni che partono da ogni cuore, è passata la Processione dei Deputati dei Comuni.</p>
                     <p>Vien subito dopo la Nobiltà e poi il Clero; a proposito dei quali si può domandare: Per che cosa specialmente sono venuti? Specialmente, quantunque non vi pensino, per rispondere a questa domanda, rivolta loro con voce tonante: Che cosa fate voi nella bella Terra di Dio, del Giardino del Dovere; – ove chiunque non lavora mendica o ruba? Disgraziati, disgraziati verso sè stessi e verso tutti, se non possono che rispondere: Riscuotiamo le decime, conserviamo il bottino! Notate, frattanto, come d'Orléans affetta di camminare più avanti del proprio Ordine e di mischiarsi con quello dei Comuni. Per lui vi sono dei <hi rend="italic">vivats,</hi> che scarseggiano per gli altri, quantunque tutti agitino i loro piumati «cappelli alla feudale» e abbiano la spada al fianco; quantunque fra loro si trovi d'Antraigues, il giovane gentiluomo della Linguadoca, e invero molti Pari più o meno degni di nota.</p>
                     <p rend="justify">Vi sono <hi rend="italic">Liancourt</hi> e <hi rend="italic">La Rochefoucauld</hi>, i duchi liberali anglomaniaci. V'è <hi rend="italic">Lally</hi> dalla pietà filiale; una coppia di <hi rend="italic">Lameths</hi> liberali. Sopratutto, v'è un <hi rend="italic">Lafayette</hi>; il cui nome sarà Cromwell-Grandison e riempirà il mondo. Questo Lafayette ha a sua volta messe al bando molte «formule», ma non tutte. Egli si attacca alla formula di Washington, e vi si terrà avvinto; si sospenderà ad essa, come dalla sicura àncora pende dondolando la nave da guerra che vi sta allacciata, e dopo tutti i cambiamenti burrascosi del cielo e del mare, si ritrova sempre così sospesa. È una fortuna per lui, sia oppur no una gloria! Solo fra tutti i Francesi egli ha una teoria del mondo, e una mente retta per conformarvisi; potrebbe divenire un eroe, un perfetto carattere, se si trattasse di essere l'eroe d'una sola idea. Notate più in là un nostro vecchio amico parlamentare, <hi rend="italic">Crispin-Catiline d'Espréménil</hi>. Egli è tornato dalle isole Mediterranee, ardente realista, convertito fino alla punta delle dita; e si mostra imbarazzato; i suoi lumi, alquanto annebbiati quando era in tutto il suo splendore, ora mandano una luce fosca. Presto l'Assemblea Nazionale, per risparmiar tempo, «lo considererà in istato di demenza». Notiamo da ultimo quel globulare Mirabeau <hi rend="italic">Juniore</hi>, indignato che il suo Fratello maggiore si trovi fra i Comuni: è il <hi rend="italic">Visconte</hi> Mirabeau, chiamato più spesso Mirabeau <hi rend="italic">Tonneau</hi> (Mirabeau barile), per via della sua rotondità e della quantità di forti liquori che contiene.</p>
                     <p rend="justify">Così dunque s'avanza la nostra Nobiltà Francese: tutti nell'antica pompa cavalleresca; eppure, ohimè, quanto cambiati in confronto dell'antica posizione; sbalzati lontani della loro nativa latitudine, come montagne di ghiaccio del Polo Artico cacciate nel Mare Equatoriale, ove rapidamente si liquefano! Un tempo questi <hi rend="italic">Duces</hi> cavallereschi (Duchi, come sono chiamati ancora) effettivamente <hi rend="italic">guidavano</hi> il mondo, sia pure verso il bottino della battaglia, ove si trovavano allora i migliori salarî del mondo: in ogni modo, essendo i più abili Condottieri, avevano la parte del leone quei <hi rend="italic">Duces</hi>, parte che niuno poteva loro contendere. Ma ora, all'epoca di tante invenzioni: telai, aratri perfezionati, macchine a vapore, lettere di cambio, ora che anche per le battaglie si assoldano Ufficiali Istruttori a <hi rend="italic">trentasei soldi</hi> al giorno, che cosa rappresentano queste dorate <hi rend="italic">Figure</hi> Cavalleresche, che si avanzano «in mantello di velluto nero» e cogli «alti cappelli piumati alla maniera feudale»? Canne agitate dal vento!</p>
                     <p>Giunge il Clero, coi <hi rend="italic">Cahiers</hi> per l'abolizione delle pluralità, per l'obbligo di residenza dei vescovi, pel migliore pagamento delle decime<note xml:id="ftn134" place="foot" n="134"> 
                           <hi rend="italic">Hist. Parl</hi>., I, pag. 322-327.</note>. I Dignitari, possiamo osservarlo, procedono alteri, appartati dai numerosi non rivestiti di dignità, i quali altro non sono che membri del Terzo Stato in veste di Curati. Qui anche, benchè in maniera strana, il precetto si avvererà: i più grandi (con loro grande sorpresa) diverranno i più piccoli. Come esempio, fra molti, notate quel plausibile <hi rend="italic">Grégoire;</hi> un giorno il Curé Grégoire sarà vescovo, allorchè i potenti di ora erreranno sbandati, come Vescovi <hi rend="italic">in partibus</hi>. Sott'altro aspetto, guardate anche l'<hi rend="italic">Abbé Maury</hi>, dalla faccia larga e baldanzosa, dalla bocca accuratamente composta, dagli occhi sporgenti che riflettono l'intelligenza, la falsità – quella specie di sofisticheria che si meraviglia se voi la trovate sofistica. Abilissimo rappezzatore di vecchio cuoio, che riesce a far parere nuovo; un uomo che sale sempre. Egli soleva dire a Mercier: «Vedrete, io sarò prima di voi all'Accademia»<note xml:id="ftn135" place="foot" n="135"> Mercier: <hi rend="italic">Nouveau Paris</hi>.</note>. È davvero probabile, o abilissimo Maury; anzi tu avrai un cappello cardinalizio, e l'ermellino, e la gloria; ma purtroppo a lungo andare il semplice oblio – come per ogni altro mortale, e sei piedi di terra! A che serve rattoppare il cuoio rotto quando si dovrà arrivare a questo? Più gloriosa è in paragone la vita che guadagna il tuo vecchio padre, facendo scarpe, abilmente, com'è da sperare. Maury non manca d'audacia. Presto egli si armerà di pistole, e al grido di morte: «<hi rend="italic">À la lanterne!</hi> al lampione!» risponderà freddamente: «Amici, ci vedrete forse meglio colà?»</p>
                     <p rend="justify">Ma laggiù tu noti il Vescovo <hi rend="italic">Talleyrand-Périgord</hi>, Sua Reverenza di Autun, che viene avanti zoppicando. Un ghigno sardonico appare in questa irriverenda Riverenza di Autun. Costui farà e soffrirà strane cose, e diverrà di certo egli stesso quanto di più strano si sia mai visto o pensato. Un uomo che vive nella falsità e della falsità, eppure non è ciò che voi chiamate un uomo falso: questa è la specialità del caso! Ciò sarà un enigma per l'età future, è da sperarlo; poichè un tal prodotto della Natura e dell'Arte non era possibile che in una età come questa: Età della Carta, della Combustione della Carta. Considerate il vescovo Talleyrand e il Marchese Lafayette come i prototipi delle loro due specie, e dite ancora una volta, ripensando a quel che fecero e a quel che furono: <hi rend="italic">O Tempus ferax rerum!</hi>
                     </p>
                     <p rend="justify">Tutto sommato, questo sfortunato Clero non è stato trascinato dalla corrente del Tempo lontano dalla sua nativa latitudine? Una massa anomala di uomini, di cui tutto il mondo già intuisce vagamente, che non è in grado di comprender nulla. Un tempo essi erano un Sacerdozio, interpreti della Sapienza, rivelatori di quanto v'è di Santo nell'Uomo: un vero <hi rend="italic">Clerus</hi> (o Eredità di Dio sulla Terra); ma ora? – Passano silenziosi; con quei <hi rend="italic">cahiers,</hi> che sono riusciti a redigere; e nessuno grida: Dio li benedica!</p>
                     <p>Il Re Luigi con la sua Corte forma la retroguardia: egli si mostra lieto, in questo giorno di speranza, ed è salutato dagli applausi; ma più di lui il suo Ministro Necker. Non così la Regina, che la speranza non irraggia più. Sfortunata regina! I suoi capelli sono già grigi per le inquietudini e per gli affanni; il suo figliuolo primogenito era morente in quei giorni; nere menzogne hanno indelebilmente macchiato il suo nome, indelebilmente, per tutta questa generazione. Invece di <hi rend="italic">Vive la Reine</hi>, delle voci la insultano con dei <hi rend="italic">Vive d'Orléans</hi>. Della sua bellezza di regina ben poco le resta, eccettuatane la maestà; non è più graziosa, ma altèra, rigida, sofferente in silenzio. Con un misto di sentimenti disparati, in cui la gioia non entra per nulla, si rassegna a subire quel giorno che avrebbe sperato di non vedere giammai. Povera Maria Antonietta, dai nobili, rapidi sentimenti, dallo sguardo veemente, dalla visione troppo ristretta per l'opera che tu hai da compiere! Oh, per te ve ne sono di lagrime in serbo; di amarissimi gemiti, misti a delicate tenerezze femminili, quantunque tu abbia il cuore della figlia di un'imperiale Teresa. Tu sei condannata, chiudi gli occhi sul futuro!</p>
                     <p>E così, in maestosa Processione, sono passati gli Eletti della Francia, Alcuni di costoro s'avanzano verso l'onore, verso la meta rapida e ardente; i più verso il disonore; non pochi verso il massacro, la confusione, l'emigrazione, la lotta disperata: tutti poi verso l'Eternità! Tanti esseri eterogenei spinti insieme nel tino in fermentazione, ove in un complesso incalcolabile di azione, di reazione, di affinità elettive, di maturanti esplosioni, lavorano per risanare un Sistema sociale in agonia! Probabilmente il più strano insieme di uomini, se ben lo consideriamo, che mai si trovò unito sul nostro Pianeta per una tale opera. Una Società mille volte complessa, pronta a scoppiare dalle sue fondamenta; e questi uomini, suoi reggitori, suoi infermieri, senza norme di vita per sè stessi – senz'altra guida che il Vangelo secondo Jean Jacques! Pei più savî di loro, quelli che noi dobbiamo chiamare i più savî, l'uomo non è altro che un Accidente sotto il cielo. L'uomo non ha alcun Dovere da compiere, eccettuato quello di «formare una Costituzione»; egli non ha un Cielo al disopra di lui, non ha un Inferno al disotto; non ha un Dio al mondo.</p>
                     <p rend="justify">Qual'altra più nuova o migliore credenza è in questi Milleduecento Uomini? La credenza negli alti cappelli piumati di forma feudale, nello scudo araldico, nel diritto divino del Re, nel diritto divino dei Distruttori di selvaggina. Credenza, o quel ch'è peggio, il gergo d'una mezza credenza, o, peggio ancora, una mera, una pretesa credenza machiavellica nelle ostie consacrate e nella divinità di un povero Vecchio Italiano! Nondimeno in questa Confusione e in questa Corruzione incommensurabili, che combattono colà così ciecamente per divenire meno confuse e meno corrotte, vi è, come dicemmo, questo solo punto saliente d'una Nuova Vita che si può discernere, cioè: la Convinzione seria d'aver messa al bando l'Impostura. Una convinzione che, coscientemente o incoscientemente, è ferma, che divien sempre più radicata, fino al punto da trascendere nel delirio, nell'idea fissa; e nel corpo organizzato che ha assunto, verrà ora rapidamente sviluppandosi, facendosi mostruosa, stupenda, indescrivibile, nuova per migliaia d'anni ancora! Come la <hi rend="italic">luce</hi> del Cielo spesse volte su questa Terra si nasconde nel tuono e nei nembi elettrici, e discende come fusa nel lampo, soffocante eppure purificatrice! O non è piuttosto la stessa tenebra, la stessa afa soffocante, che <hi rend="italic">genera</hi> il lampo e la luce? Il nuovo Vangelo, come era avvenuto del vecchio, doveva forse nascere dalla distruzione d'un Mondo?</p>
                     <p rend="justify">I lettori possono immaginare da sè stessi come i deputati assistettero alla Messa Solenne, udirono il sermone, applaudirono il predicatore, benchè fossero in chiesa, quando egli accennò alla politica; come il dì seguente in gran pompa furono installati nella loro <hi rend="italic">Salle des Menus</hi> (non più sala degli <hi rend="italic">Amusements</hi>), e divennero gli Stati Generali. Il Re dalla sua <hi rend="italic">estrade</hi>, sfolgorante come Salomone in tutta la sua gloria, volge intorno gli occhi per la sala maestosa, ove spiccano tante piume, rifulgono tanti sguardi ed è variopinta come un arcobaleno; nelle gallerie, nei posti riservati, ovunque la Bellezza spande intorno la sua luminosa influenza. La soddisfazione, come quella di chi dopo un lungo viaggio tocchi il porto, irradia la sua faccia semplice e larga: oh l'innocente Re! Egli si alza e pronunzia, con voce sonora, un adeguato discorso. Con questo discorso, e tanto maggiormente con quello di Necker durato due ore, e con quello del Gardedes-Sceaux durato un'ora, tutti riboccanti di patriottismo, di speranza, di fede e di deficienza di rendita, – non vogliamo stancare il lettore di queste pagine.</p>
                     <p rend="justify">Vogliamo solo notare che, come Sua Maestà, nel finire il suo discorso, si pose il suo cappello piumato e la Nobiltà secondo l'uso lo limitò, molti dei nostri Deputati del Terzo Stato fecero altrettanto, non senza una cert'aria di fierezza, dando alla stessa maniera un colpetto ed anche schiacciando i loro cappelli a tesa inclinata, e aspettarono in piedi che si uscisse. Si ode allora un mormorio incessante che va dalla maggioranza alla minoranza e un ripetersi delle parole: <hi rend="italic">Couvrez vous, Découvrez vous</hi> (mettetevi il cappello, toglietevi il cappello). Al che Sua Maestà mette fine, togliendosi di nuovo il suo cappello regale.</p>
                     <p rend="justify">Termina la seduta senz'altri incidenti o presagi tranne questo, che per altro è abbastanza significativo, con cui la Francia ha aperto i suoi Stati Generali.</p>
                  </div>
               </div>
               <div type="div3">
                  <head>
                     <label>Libro quinto</label>
                     <lb/>Il terzo stato</head>
                  <div type="div4" rend="P68">
                     <head>
                        <label>Capitolo I</label>
                        <lb/>Inerzia</head>
                     <p rend="justify">Che la Francia esasperata abbia ottenuto con questa sua Assemblea Nazionale qualche cosa, anzi qualche cosa di grande, d'importante, d'indispensabile, non v'ha dubbio; senonchè resta sempre la domanda: <hi rend="italic">che cosa</hi> specialmente? Quesito difficile a risolversi anche da spettatori calmi e a questa distanza di tempo; addirittura poi insolubile dagli attori che vi ebbero parte. Gli Stati Generali creati e condotti a termine dallo sforzo passionato di tutta la Nazione, sono una cosa grande, suprema. La speranza, in giubilo, grida alto che essi simboleggiano un miracoloso Serpente di bronzo nel Deserto; su cui chiunque fisserà il suo sguardo con fede e obbedienza sarà risanato di tutti i suoi mali, di tutte le sue morsicature di serpenti.</p>
                     <p rend="justify">Noi rispondiamo che essi potranno significare almeno una simbolica Bandiera, intorno a cui i Venticinque Milioni di esasperati e di gementi, altrimenti isolati e senza forza, potranno riunirsi e compiere quell'opera – che è in loro di compiere. Se tale opera sarà la battaglia, come non si può a meno di aspettarsi, la bandiera sarà di battaglia (cioè un Gonfalone italiano nel suo antico <hi rend="italic">Carroccio</hi> repubblicano); e sventolerà alta quella bandiera trasportata nel carro, radiosa nel vento; e con lingua di ferro farà echeggiare lontano più d'un segnale. Una cosa di prima necessità, la quale, all'avanguardia o nel contro, conduttrice, condotta o trasportata, deve rendere alle moltitudini combattenti servigi incalcolabili. Per un tempo, mentr'essa fluttuerà alla testa, anzi mentre starà immota e solitaria aspettando che la forza le si riunisca dintorno, questo stesso <hi rend="italic">Carroccio</hi> nazionale e lo scampanio del segnale che farà risonare saranno per noi un fatto di grande importanza.</p>
                     <p>Il presagio dei «cappelli molli calcati sulla testa» dimostra che i Deputati del Terzo Stato sono ben determinati ad una cosa: che nè la Nobiltà nè il Clero debbano avere la precedenza su di loro, e appena appena Sua Maestà. A questo punto ci hanno condotti il <hi rend="italic">Contrat Social</hi> e la forza della pubblica opinione. Poichè, che cos'altro è Sua Maestà, se non il Delegato della Nazione? Delegato, impegnato (piuttosto strettamente) in un genere d'affari ben singolare, di cui Jean Jacques non ha fissata la scadenza.</p>
                     <p rend="justify">Entrando adunque nella loro Aula, la dimane, una massa inorganica di Seicento Individui, questi Deputati dei Comuni scorgono, senza terrore, che vi si trovano soltanto essi. La loro Aula è anche l'Aula Magna o Generale dei Tre Ordini. Ma la Nobiltà e il Clero, a quel che pare, si sono ritirati nei loro due Appartamenti separati, o Aule; e son là intenti a «verificare i loro poteri», non in comune, ma separatamente. Vogliono forse costituire due Ordini separati con voto separato? Par quasi che la Nobiltà e il Clero abbiano tacitamente già presupposta questa separazione! Due Ordini contro uno; così il Terzo Ordine non vien lasciato in una perpetua minoranza?</p>
                     <p rend="justify">Molte cose possono rimanere indecise, ma l'opposizione ad una tal cosa è già decisa: è decisa nelle teste dai cappelli molli, è decisa nella testa della Nazione Francese. Nel caso contrario, la doppia rappresentanza e quant'altro s'è guadagnato finora diverrebbe inutile, nullo. Senza dubbio «i poteri debbono essere verificati»; senza dubbio la commissione, i documenti elettorali del vostro Deputato debbono essere controllati dai Deputati suoi confratelli e trovati validi; questo è il preliminare di tutto. Nè la questione del farlo separatamente o in comune è una questione vitale; ma, e se diverrà poi tale?</p>
                     <p rend="justify">Bisogna resistere; savia era la massima: Resistere al principio! E poi, quand'anche non fosse consigliabile la resistenza, e fosse anzi pericolosa, la tregua è ben naturale; la tregua, con Venticinque Milioni d'individui alle vostre spalle, può divenire una valevole resistenza. La massa inorganica dei Deputati dei Comuni si limiterà a un «sistema d'inerzia», rimanendo inorganica per ora.</p>
                     <p>Questo metodo, giovevole alla sagacia e alla timidezza, viene adottato dai Deputati dei Comuni; e non senza destrezza, e con tenacia sempre crescente vi persistono di giorno in giorno, di settimana in settimana. Per sei settimane la loro storia è di quel genere chiamato sterile, ma che invero, come la Filosofia insegna, è spesso più d'ogni altro fecondo. Furon quelli i loro giorni di creazione calma, fu quello il periodo della incubazione! Infatti, ciò che essi fecero allora fu di non far nulla – nella maniera più savia. Tutti i giorni il corpo inorganico si riunisce; lamenta che gli manca l'organizzazione, «che non può verificare collettivamente i poteri» e dar principio alla rigenerazione della Francia. Si potrebbero fare delle mozioni violente, ma andrebbero incontro ad esser represse; l'inerzia soltanto sfugge alla repressione e nello stesso tempo è inespugnabile.</p>
                     <p rend="justify">All'astuzia deve far fronte l'astuzia; alle pretese orgogliose l'inerzia e un dolore patriottico dall'espressione mite, ma inguaribile, inalterabile. Prudenti come serpenti, innocui come colombe: quale spettacolo per la Francia! Seicento individui inorganici, necessari alla sua rigenerazione, alla sua salvezza, son là sui loro banchi ellittici, anelanti con tutta la passione alla vita, in una penosa prigione, come anime in attesa di nascere. Si fanno discorsi eloquenti, udibili dentro e fuori: è tutto un agitarsi del pensiero contro il pensiero; la Nazione osserva con un interesse sempre crescente. È così che i Deputati dei Comuni attraversano il loro periodo d'incubazione.</p>
                     <p rend="justify">Abbiamo conclavi privati, cene, consulti e un Club Bretone, Club di Viroflay; molti clubs in embrione. Tutto un elemento fatto d'un rumore confuso, d'un calore fosco, acre; in cui, nondimeno, l'uovo di Eros, tenuto alla debita temperatura, può ondeggiare con sicurezza, senza rompersi, fin che non schiuda. I vostri Mounier, Malouet, Lechapelier posseggono abbastanza scienza per sopperirvi; i vostri Barnave e i vostri Rabaut abbastanza fervore. A volte verrà un'ispirazione dal regale Mirabeau, che non è in alcun modo riconosciuto ancora come regale; anzi vi fu un «mormorio di disapprovazione» quando il suo nome fu prima menzionato; ma egli lotta per farsi riconoscere.</p>
                     <p rend="justify">Nel corso della settimana, avendo i Comuni chiamato alla presidenza il più Anziano di loro, dandogli come assistenti dei giovani dai polmoni più forti, – possono esprimersi articolatamente; e, con parola udibile e querula, dichiarano come abbiam detto, che essi sono un corpo inorganico che anela a divenire organico. Arrivano lettere; ma un corpo inorganico non può aprire le lettere, ed esse giacciono chiuse sulla tavola. Il più Anziano può procurarsi per proprio conto qualche specie di Lista o Elenco dei votanti per fare il computo dei voti, aspettando quel che avverrà. La Nobiltà e il Clero sono altrove; intanto un pubblico impetuoso s'affolla in tutte le gallerie, in ogni posto vuoto; ciò che è in qualche modo confortante. Con molti sforzi si viene alla conclusione che si debba mandare, non una deputazione – come potrebbe un corpo inorganico mandar deputazioni? –; ma che alcuni individui Membri del Terzo debbano trovarsi, così come per caso, nella Camera del Clero e poi in quella della Nobiltà, e colà fare intendere, come per sentita dire, che i Comuni, a quel che pare, si trovino adunati, aspettandoli, per verificare i loro poteri. Questo è il metodo più savio!</p>
                     <p rend="justify">Il Clero, nel quale v'è una moltitudine di non Dignitarii, di semplici rappresentanti dei Comuni in veste di Curati, manda subito a rispondere rispettosamente che esso è e sarà d'ora innanzi più che mai profondamente occupato appunto di tale questione. Al contrario la Nobiltà, assumendo attitudine cavalleresca, replica dopo quattro giorni che, quanto a loro, sono tutti verificati e costituiti, nel qual modo avendo sperato che si trovassero i Comuni; essendo questa verificazione <hi rend="italic">separata</hi> evidentemente quel metodo preciso, savio e costituzionale che adottavano gli avi – il che la Nobiltà sarà ben lieta di dimostrare per mezzo di una Commissione del suo Ordine, se i Comuni vorranno incontrarsi con essa, Commissione contro Commissione! Immediatamente segue una deputazione del Clero, che ripete alla sua maniera insidiosamente conciliante, la stessa preposta. La questione è complessa: che cosa risponderanno i savî Comuni?</p>
                     <p rend="justify">Con cautela, con inerzia, i savî Comuni, considerando che essi sono, se non un Terzo Stato Francese, almeno un Aggregato d'individui che pretendono un titolo di questo genere, decidono, dopo aver discusso per cinque giorni, di nominare una tale Commissione, col proposito, per altro, di non lasciarsi convincere; un sesto giorno è impiegato nel nominare tale Commissione; un settimo e un ottavo trascorrono nello stabilire le forme dell'incontro, il luogo, l'ora e simili: onde non prima della sera del 23 maggio la Commissione della Nobiltà e quella dei Comuni s'incontrano, con la mediazione del Clero che fa da Conciliatore, accingendosi all'impossibile còmpito di convincere quest'ultima. Un altro incontro, il 25, mette fine alla cosa: i Comuni sono inconvincibili; la Nobiltà e il Clero irrefragabilmente convincenti; le Commissioni si ritirano, persistendo ciascun Ordine nelle primitive pretese<note xml:id="ftn136" place="foot" n="136"> Resoconto delle discussioni, 6 maggio-1° giugno 1789 (<hi rend="italic">Histoire Parlementaire</hi>, I, pag. 379-422).</note>.</p>
                     <p rend="justify">Così sono trascorse tre settimane. Per tre settimane il Carroccio del Terzo Stato, col Gonfalone che si scorge di lontano, è rimasto immobile sfidando i venti, in attesa di quelle forze che verranno a raccogliersi intorno ad esso.</p>
                     <p rend="justify">La fantasia può immaginare i sentimenti della Corte, il succedersi ivi d'uno a un altro consiglio e quella sua inanità altisonante travolta nel vortice caotico, ove la saggezza non può albergare. La vostra macchina delle imposte, abilmente architettata, è stata messa insieme, organizzata con incredibile lavoro, ed è là coi suoi tre pezzi in contatto: le due ruote bilanciere della Nobiltà e del Clero, la immensa ruota motrice del Terzo Stato. Le due ruote bilanciere girano dolcemente; ma, prodigioso a vedersi, la ruota principale resta immota, si rifiuta ad andare innanzi! I più abili meccanici si veggono disorientati. Come <hi rend="italic">opererà</hi> essa quando si metterà in moto? Spaventosamente, Amici miei; e in molti sensi; ma, quanto a levare imposte o a macinare la farina per la Corte, vi si può contare, ciò non sarà mai. Magari si fosse potuto continuare a riscuotere le tasse <hi rend="italic">a mano!</hi> I <hi rend="italic">Messeigneurs</hi> d'Artois, Conti, Condé (che venivano chiamati il Triumvirato della Corte), quei dell'antidemocratico «Mémoire au Roi» hanno forse presagita la verità? Costoro possono a loro piacimento scuotere l'alta testa in segno di disapprovazione e stillarsi il povero cervello; ma i più abili meccanici non sono in grado di far nulla. Lo stesso Necker, anche se gli si volesse dare ascolto, comincia a guardar bieco. La sola cosa che par degna di consiglio è che si tengano pronti i soldati. Due nuovi reggimenti e un battaglione di un terzo si sono già recati a Parigi; altri si metteranno in marcia. Era bene in ogni caso avere le truppe a disposizione e il comando in mani sicure. Si nomini Broglie, il vecchio maresciallo Duca de Broglie, veterano disciplinare, dalla moralità incrollabile di sergente istruttore, uomo su cui si può contare.</p>
                     <p rend="justify">Poichè, purtroppo, nè il Clero, nè la Nobiltà stessa sono quali dovrebbero e potrebbero essere nel vedersi così minacciati dal di fuori; cioè compatti, solidali tra loro. La Nobiltà, invero, ha il suo Catilina o Crispino d'Espréménil, dallo sguardo fosco, in tutto il suo ardore di rinnegato, il suo rumoroso Mirabeau-Tonneau; ma all'incontro non mancano i Lafayette, i Liancourt, i Lameth; soprattutto vi è un d'Orléans, ormai tagliato fuori per sempre dal suo ancoraggio di Corte, tutto immerso in una meditazione sonnolenta sulle alte prede di mare, sempre più alte (poichè non è anch'egli un figlio di Enrico Quarto e virtualmente in parte l'erede presuntivo?) nel suo viaggio verso il Caos. Nel Clero poi, ove tanto numerosi sono i Curati, veri disertori sono venuti fuori, formando due piccole fazioni, e il Curé Grégoire fa parte della seconda. Si dice anzi che circa centoquarantanove siano per disertare in massa, ritenuti soltanto dall'Arcivescovo di Parigi. Sembra una partita che debba perdersi.</p>
                     <p rend="justify">Ma giudicate se Parigi, se la Francia se ne stiano neghittosi durante questo periodo! Indirizzi che vengono da lontano e da vicino vi affluiscono, giacchè i nostri Comuni sono divenuti organici al punto da poter aprire le lettere, o almeno da poter cavillare su di esse! Così il povero Marchese di Brézé, Usciere Supremo, Maestro delle Cerimonie, o che so altro titolo avesse, scrivendo a quel tempo su cose riguardanti il cerimoniale, non vede nulla di male nel concludere la lettera con un: «Monsieur, vostro con sincero attaccamento». – «A chi è rivolto questo sincero attaccamento?» domanda Mirabeau. «Al Decano del Terzo Stato». – «Non vi è nessuno in Francia che abbia diritto di scriver questo», soggiunge egli; al che le Gallerie e il mondo non possono a meno di applaudire<note xml:id="ftn137" place="foot" n="137"> 
                           <hi rend="italic">Moniteur</hi> (nell'<hi rend="italic">Histoire Parlementaire</hi>, I, pag. 405).</note>. Povero de Brézé! Quei Comuni hanno ancora una più antica ruggine con lui; nè la partita è ancora saldata.</p>
                     <p rend="justify">In altra maniera, Mirabeau ha dovuto protestare contro la subitanea soppressione del suo giornale, «Giornale degli Stati Generali»; e ha dovuto continuarlo sotto altro nome. Gli Elettori di Parigi, tuttora affacendati nel rediger il loro <hi rend="italic">Cahier</hi>, non possono a meno di prestargli man forte in questo suo atto di coraggio. Con un Indirizzo a Sua Maestà essi reclamano almeno «una provvisoria libertà di stampa»; hanno anche parlato di demolire la Bastiglia, erigendo al suo posto una statua di bronzo al Re Patriottico! Questi sono i ricchi Borghesi; figurarsi un po' che dev'essere quella miscellanea scompigliata di Oziosi, di Vagabondi, delle più strane Anomalie sociali (la Canaglia più raffinata del nostro Pianeta), che turbina incessante al Palais Royal; e che gemito infinito che presto divien mormorio parte da Saint-Antoine, e dai Venticinque Milioni nel pericolo di morire d'inedia!</p>
                     <p rend="justify">La scarsezza del grano è il fatto più indiscutibile: sia magagna dell'Aristocrazia, sia magagna di d'Orléans, di quest'anno; dipenda dalla siccità e dalla grandine dell'anno precedente, nella città e nella provincia la povera gente guarda desolata la sorte che l'attende! E questi Stati Generali, che ci potrebbero dare un'età dell'oro, sono costretti a starsene neghittosi, non potendo ottenere che siano verificati i loro poteri! Ogni attività, per conseguenza, langue, tranne quella di foggiare mozioni.</p>
                     <p rend="justify">Nel Palais Royal è stata eretta, per sottoscrizione, pare, una specie di Tenda in legno (<hi rend="italic">en planches de bois</hi>
                        <note xml:id="ftn138" place="foot" n="138"> 
                           <hi rend="italic">Histoire Parlementaire</hi>, I, pag. 429.</note>); cosa assai opportuna, ove il Patriottismo selezionato può redigere le sue deliberazioni, arringare, con comodo e comunque sia il tempo. È un pandemonio in attività continua! Sulla propria tavola, sulla propria sedia, in ogni <hi rend="italic">café</hi> si ritrova un oratore patriottico, mentre una folla gli sta intorno nell'interno e una folla lo ascolta di fuori a bocca aperta a traverso le finestre e le porte aperte, con «applausi tonanti per ogni idea di un ardimento fuori del comune». Nella vendita di <hi rend="italic">pamphlets</hi> di Monsieur Desein, proprio d'accanto, voi non potete arrivare al banco che a forza di gomiti: ogni ora produce il suo <hi rend="italic">pamphlet</hi>, o meglio la sua sfornata di <hi rend="italic">pamphlets</hi>; «oggi son tredici, ieri furon sedici, la settimana scorsa novantadue»<note xml:id="ftn139" place="foot" n="139"> Arthur Young: <hi rend="italic">Viaggi</hi>, I, pag. 104.</note>. Figuratevi un po': la Tirannia e la Carestia, l'Eloquenza Fervida, il Rumore, l'arte dei <hi rend="italic">pamphlets</hi>; e poi la <hi rend="italic">Société Publicole</hi>, il Club Breton, il Club degli Arrabbiati; – e se non può paragonarsi a un Club d'Arrabbiati ogni osteria, ogni caffè, ogni riunione sociale, ogni casuale gruppo di strada, per tutta la Francia!</p>
                     <p rend="justify">I Deputati dei Comuni non possono che ascoltare tutte queste cose in una sublime inerzia di dolore, ridotti ad occuparsi «della loro polizia interna». Mai Deputati ebbero una più sicura posizione, se sapranno conservarla abilmente. Che la temperatura non raggiunga un grado troppo elevato; che l'uovo di Eros non si rompa innanzi che sia covato, fin che non si romperà da sè! Un pubblico ardente occupa tutte le gallerie, tutti gli spazî vuoti, e «non si può impedire che applaudisca!» Dei due Ordini Privilegiati, la Nobiltà, tutta verificata e costituita può guardare con quell'aria che crede, ma non senza un segreto tremore nel cuore; il Clero, che fa sempre la parte di conciliatore, cerca di tirare dalla sua le Gallerie e la loro popolarità, ma non gli vien fatto. Una Deputazione da parte sua reca dolorosi messaggi intorno al «caro dei grani», facendo rilevare la necessità di metter da banda le formalità vane per deliberare su questo. Proposta insidiosa che d'altra parte i Comuni (su mozione di quel Robespierre verdemare) astutamente accettano, come una specie di consenso, di garenzia, che il Clero presto si unirà a loro, costituirà gli Stati Generali e così porterà il buon mercato dei grani!<note xml:id="ftn140" place="foot" n="140"> Bailly: <hi rend="italic">Mémoires</hi>, I, pag. 114.</note> – Alfine, il 27 Maggio, Mirabeau, stimando che il tempo sia giunto, propone che «cessi l'inerzia», e lasciando che la nobiltà perduri nel suo ostinato sistema, s'inviti il Clero «in nome del Dio della Pace», ad unirsi ai Comuni e iniziare l'opera loro<note xml:id="ftn141" place="foot" n="141"> 
                           <hi rend="italic">Histoire Parlementaire</hi>, I, pag. 413.</note>. Al quale invito, se esso vorrà fare il sordo, lo vedremo! Non vi sono centoquarantanove dei suoi pronti a defezionare?</p>
                     <p rend="justify">O Triunvirato di Principi, o nuovo Garde-des-Sceaux Barentin, e tu Ministro dell'Interno Breteuil, e tu Duchessa di Polignac, e tu Regina avida di ascoltare, che cosa bisogna fare? Questo Terzo Stato vuol mettersi in moto, racchiudendo in sè la forza di tutta la Francia; il meccanismo del Clero e il meccanismo della Nobiltà, che dovevano servire da bei contrappesi e da freni, saranno vergognosamente trascinati dietro di esso e prenderanno fuoco per via insieme ad esso. Che cosa bisogna fare? L'Oeil-de-Bœuf diviene più confuso che mai. Bisbiglio e contro-bisbiglio, un vero uragano di bisbigli! Dei capi di tutti e tre gli Ordini vi sono condotti clandestinamente nella notte; maghi molti di loro; ma a che vale la magìa in questo caso? Lo stesso Necker sarebbe il benvenuto, se egli potesse interporsi utilmente.</p>
                     <p rend="justify">Che intervenga pure il Necker, dunque; e in nome del Re! Per fortuna, a quel messaggio incendiario del «Dio di Pace» non si è ancora <hi rend="italic">risposto.</hi> I Tre Ordini avranno di nuovo conferenze; sotto questo Ministro patriottico qualche cosa potrà essere cicatrizzato, rattoppato; – frattanto noi possiamo approntare i Reggimenti Svizzeri e «<hi rend="italic">cento pezzi d'artiglieria da campo</hi>». Questo è ciò che decide dal canto suo l'Oeil-de-Bœuf.</p>
                     <p rend="justify">Quanto a Necker – ohimè, povero Necker, il tuo ostinato Terzo Stato non ha che una prima ed ultima parola: <hi rend="italic">verificazione in comune</hi>, cioè l'impegno di votare e deliberare in comune. Alle proposte d'una via di mezzo d'un amico così sperimentato, si guardano stupiti. Le conferenze tardive sono troncate a un tratto: il Terzo Stato è ormai pronto e risoluto, poichè tutto il mondo lo spalleggia, e torna alla sua Aula dei Tre Ordini; Necker torna all'Oeil-de-Bœuf con la reputazione d'un mago sconfessato, – buono solo a ricevere il congedo<note xml:id="ftn142" place="foot" n="142"> 
                           <hi rend="italic">Débats</hi>, 1° giugno-17 giugno 1789 (nell'<hi rend="italic">Histoire Parlementaire</hi>, I, pag. 422-478).</note>.</p>
                     <p rend="justify">E così i Deputati dei Comuni si sono alfine, per opera della loro forza, messi sulla via? In luogo d'un Capo o Decano, hanno ora trovato un Presidente: l'Astronomo Bailly. Si sono messi sulla via furiosamente! Con una eloquenza senza fine, rumorosa e temperata a un tempo, portata sulle ali dei Giornali in tutti i paesi, essi hanno ora, il 17 di giugno, deciso che il loro nome sia, non <hi rend="italic">Terzo Stato</hi>, ma <hi rend="italic">Assemblea Nazionale!</hi> Son dunque la Nazione essi? Triumvirato di Principi, Regina, Nobiltà refrattaria, Clero refrattario, che siete <hi rend="italic">voi</hi> mai? Una domanda delle più profonde, cui difficilmente si potrebbe rispondere nel gergo politico attuale.</p>
                     <p rend="justify">E senza tenerne alcun conto, la nostra nuova Assemblea Nazionale procede alla nomina d'un «Comitato di sussistenze», – caro alla Francia, quantunque esso possa trovare poco o niente grano. Poi, quasi perchè la nostra Assemblea Nazionale si tenesse ferma sulle sue gambe, nomina «quattro altri comitati permanenti»; indi si pone a sistemare la sicurtà del Debito Nazionale e quella della Tassazione Annuale: tutto ciò in quarantotto ore. Con tal grado di velocità essa s'incammina; i congiurati dell'Oeil-de-Bœuf possono ben domandarsi: Per dove?</p>
                  </div>
                  <div type="div4">
                     <head>
                        <label>Capitolo II</label>
                        <lb/>Mercurio de Brézé</head>
                     <p rend="justify">È questo certamente il tempo di un «deus ex machina»; v'è un <hi rend="italic">nodus</hi> degno di esso. È questione solo di vedere: qual Dio? Dovrà essere Marte de Broglie dai suoi cento pezzi di cannone? Non ancora, risponde la prudenza: tanto è mite, irrisoluto Re Luigi. Sia piuttosto il messaggero <hi rend="italic">Mercurio</hi>, il nostro Usciere Supremo de Brézé!</p>
                     <p rend="justify">La dimane, che è il 20 di giugno, i Centoquarantanove Curati infidi, che a Sua Grazia di Parigi non è più possibile di trattenere, disertano in massa; che de Brézé intervenga pure e operi – a porte chiuse! Non solo si avrà la Seduta Regale in quella Salle des Menus; ma nessuna adunanza sarà tenuta, nessun lavoro sarà fatto (eccettuato quello dei falegnami), fino a quel tempo. Il Terzo Stato, che si è dato il titolo di «Assemblea Nazionale», presto si vedrà espulso dalla sua Aula, con l'abile trovata dell'intervento dei falegnami, e ridotto all'inerzia, non potendo neppur riunirsi o articolare un lamento, fin che Sua Maestà con la sua <hi rend="italic">Séance Royale</hi> e con nuovi miracoli non sia pronta! In tal modo interverrà De Brézé, qual Mercurio <hi rend="italic">ex machina</hi>; e, se l'Oeil-de-Bœuf non s'inganna, scioglierà il <hi rend="italic">nodus.</hi>
                     </p>
                     <p rend="justify">Senonchè, il povero Brézé, possiamo notarlo, non ha fatto nessun progresso nelle sue trattative coi Comuni. Cinque settimane addietro, quando vennero a baciare la mano di Sua Maestà, la maniera da lui adottata non raccolse la censura; e poi quel suo «sincero attaccamento» come fu spregevolmente respinto! Questa sera, prima di cena, egli scrive una nuova Lettera al Presidente Bailly, da recapitarsi subito dopo l'alba di domani, in nome del Re. Ma Bailly, compreso dalla dignità del suo ufficio, non fa che cacciarsi in tasca la lettera, come una cambiale che non intenda soddisfare.</p>
                     <p rend="justify">In conseguenza, al mattino, sabato 20 giugno, Araldi dalla voce acuta proclamano per le strade di Versailles che vi sarà la <hi rend="italic">Séance Royale</hi> il prossimo Lunedì, e nessuna adunanza degli Stati Generali fino allora. Eppure, noi osserviamo il Presidente Bailly, che, mentre ascolta ciò, e ha in tasca la lettera di De Brézé, procede seguìto dall'Assemblea Nazionale verso la consueta Salle des Menus, quasi che De Brézé e gli Araldi fossero nient'altro che vento. Questa <hi rend="italic">Salle</hi> è chiusa e le Gardes Françaises l'occupano. «Dov'è il vostro ordine, Capitano?» Il Capitano mostra il suo ordine regale: gli operai, è dolente di doverlo dire, sono tutti affacendati nel situare la piattaforma per la <hi rend="italic">Séance</hi> di Sua Maestà; disgraziatamente nessuno può essere ammesso; tutt'al più possono avervi accesso il Presidente e i Segretarî, perchè portino via le carte, che i falegnami potrebbero distruggere! Il Presidente Bailly entra coi Segretari, e ritorna portando via le carte: ohimè, nell'interno, in luogo dell'eloquenza patriottica, non s'ode altro rumore che quello del martello e della sega, e lo stridere, il mormorar sordo dell'opera che ferve! Una profanazione che non ha l'uguale.</p>
                     <p rend="justify">I Deputati formano capannelli sulla Strada di Parigi, nell'ombreggiata <hi rend="italic">Avenue de Versailles</hi>; dolendosi a voce alta dell'indegno trattamento loro usato. I Cortigiani, si suppone, guardano dalle finestre e sogghignano. La mattinata non è delle più piacevoli: c'è un umido e pioviggina di tanto in tanto<note xml:id="ftn143" place="foot" n="143"> Bailly: <hi rend="italic">Mémoires,</hi> I, pag 185-206.</note>. Ma ogni viandante fa sosta; i patrioti frequentatori della galleria, e gli spettatori di vario genere vanno ad ingrossare i gruppi. I consigli violenti si alternano. Alcuni Deputati esasperati propongono di tenere la seduta nella grande scala esterna di Marly, sotto le finestre del Re; poichè Sua Maestà, a quel che pare, s'è trasportata lassù. Altri parlano di rendere lo Château Forecourt, che chiamano <hi rend="italic">Place d'Armes</hi>, un Runnymede e nuovo <hi rend="italic">Champ de Mai</hi> dei Francesi liberi; anzi, di destare addirittura con la voce del Patriottismo indignato gli echi dello stesso Oeil-de Bœuf. Si rende noto che il Presidente Bailly, aiutato dal savio Guillotin e da altri, ha trovato posto al <hi rend="italic">Jeu-de-Paume</hi> della Rue St.-François. Colà, in lunghe file, con un bisbiglio roco, come gru librate a volo, se ne vanno adirati i Deputati dei Comuni.</p>
                     <p rend="justify">Strano spettacolo fu quello che si vide nella Rue St.-François della vecchia Versailles! Un locale nudo quello del Jeu-de-Paume, quale ancora ce lo rappresentano le pitture del tempo; quattro mura nude; solo in alto una meschina tettoia di legno o galleria coperta, sospesa tutt'intorno, per gli spettatori: sul pavimento, non più il riso faceto e il rumore delle palle e delle racchette, ma il mugghiare assordante d'una indignata Rappresentanza Nazionale, scandalosamente relegata in quel luogo! Frattanto, un nugolo di testimoni tien gli occhi su di essa dall'assito, dalla sommità del muro, dai tetti e dai fumaioli attigui; accorrendo in quel luogo da tutti i quartieri, mandandoli ad alta voce appassionate benedizioni. Si procuri qualche tavola da scrivere, qualche sedia, se non per sedere, per montarvi su. I Segretarî sciolgono le loro stringhe; Bailly ha costituita l'Assemblea.</p>
                     <p rend="justify">L'esperimentato Mounier, non completamente nuovo a tali cose, cioè alle rivolte parlamentari, per avervi assistito o per averne sentito parlare, crede che sia bene in tali lamentevoli e minacciose vicende di unirsi l'un l'altro col vincolo del Giuramento. Segue un'acclamazione universale, che è l'espressione dei cuori lungamente compressi! Il Giuramento vien formulato, ed è pronunziato ad alta voce dal Presidente Bailly con un tono talmente sonoro, che il nugolo dei testimoni l'odono anche all'esterno e risponde con un muggito. Seicento mani si alzano con la mano del Presidente Bailly, per chiamare come testimone Iddio dall'alto, che mai essi si separeranno sulla terra, ma che si troveranno uniti in ogni luogo, in ogni evento, ovunque sia possibile di riunirsi in due o in tre, fin che non avranno fatta la Costituzione. Fare la Costituzione, Amici! È un ben lungo còmpito! Intanto seicento mani firmeranno ciò che hanno giurato: seicento meno una; un Abdiele Lealista, ancora visibile da questo solo punto di luce, e per questo ancora nominato, il povero «M. Martin d'Auch da Castelnaudary in Linguadoca». Gli permisero di firmare o dichiarare il suo rifiuto; e lo salvarono dal nugolo degli spettatori, dichiarando che «la sua mente era sconvolta». Alle quattro, le firme sono tutte apposte; il nuovo convegno è stabilito pel mattino di Lunedì, prima dell'ora della Seduta Regale; non si lascino traviare i nostri centoquarantanove disertori clericali: noi ci riuniremo alla «Chiesa dei Récollets o altrove», con la speranza che i nostri Centoquarantanove vogliano unirsi a noi; – e ora è tempo d'andare a pranzo.</p>
                     <p rend="justify">Tale è dunque la seduta della Pallacorda, la famosa <hi rend="italic">Séance du Jeu de paume</hi>, la cui fama è giunta in tutti i paesi. Tale è la comparsa di Mercurio de Brézé qual <hi rend="italic">Deus ex Machina</hi>; tale è il frutto che produce! Il riso beffardo dei Cortigiani dell'Avenue de Versailles s'è già spento in un cupo silenzio. Immaginava forse quella Corte ammattita insieme al suo Garde-de-Sceaux Barentin, al Triunvirato e Compagnia, di poter dissipare seicento Deputati Nazionali pregni d'una Costituzione Nazionale, come si fa con un branco di pollame privo d'alcuna forza, con la verga bianca o nera dell'Usciere Supremo? Un branco di pollame fugge starnazzando; ma i Deputati Nazionali presentano la loro faccia di leoni; e con la mano destra levata in alto, pronunziano un giuramento che fa tremare i quattro angoli della Francia.</p>
                     <p rend="justify">Il Presidente Bailly s'è condotto con onore; e avrà la sua ricompensa. L'Assemblea Nazionale è ora doppiamente, triplicatamente l'Assemblea della Nazione; non solo militante e martire, ma trionfante; insultata e non meritevole d'insulto. Parigi straripa ancora una volta per assistere, «con guardo torvo», alla <hi rend="italic">Séance Royale</hi>
                        <note xml:id="ftn144" place="foot" n="144"> Vedi Arthur Young: <hi rend="italic">Viaggi</hi>, I, pag. 115-118: A. Lameth, ecc.</note>, la quale, fortunatamente ancora, è di nuovo rinviata a Martedì. I Centoquarantanove, che contano ancora dei vescovi in mezzo a loro, hanno avuto tutto l'agio d'uscir fuori processionalmente per andare a raggiungere con tutta solennità i Comuni, che seggono nella loro Chiesa aspettandoli. I Comuni danno loro il benvenuto fra gli evviva e gli abbracci, commossi fino alle lagrime<note xml:id="ftn145" place="foot" n="145"> Dumont, <hi rend="italic">Souvenire sur Mirabeau</hi>, c. 4.</note> poichè ormai comincia ad essere questione di vita o di morte.</p>
                     <p rend="justify">Quanto alla <hi rend="italic">Séance</hi>, pare che i falegnami abbiano compiuta la loro piattaforma, ma tutto il resto rimane incompiuto. Cosa futile, e noi potremmo dire fatale, fu quella. Re Luigi entra, fra un mare di popolo arcigno nel suo silenzio, irritato da molte cose, perchè vi è anche una pioggia molesta. Entra, e incomincia nel Terzo Stato lo stesso silenzio torvo; i suoi componenti si sono tutti bagnati, aspettando sotto gli angusti portici delle entrate, posteriori, che la Corte e i privilegiati passassero per l'entrata di fronte. Il Re e il Garde-des-Sceaux (non v'è indizio della presenza di Necker) fanno conoscere, non senza lungaggini, le determinazioni della regale volontà. I Tre Ordini <hi rend="italic">debbono</hi> votare separatamente. D'altra parte la Francia può riscontrare considerevoli largizioni costituzionali specificate nei Trentacinque Articoli<note xml:id="ftn146" place="foot" n="146"> 
                           <hi rend="italic">Histoire Parlementaire</hi> I, pag. 13.</note>, leggendo i quali il Garde-des-Sceaux divien rauco. I quali Trentacinque Articoli, soggiunge Sua Maestà levandosi di nuovo in piedi, se i Tre Ordini per malaventura non saranno concordi nell'approvarli, io stesso metterò in esecuzione: «<hi rend="italic">seul je ferai le bien de mes peuples</hi>»; il che, interpretato, può significare: Voi, litigiosi Deputati degli Stati Generali, non avete probabilità di durare a lungo a quel posto! Ma, finalmente, tutti debbono ritirarsi per oggi, per riunirsi di nuovo domattina, ciascun Ordine nel suo luogo separato, pel disbrigo degli affari. <hi rend="italic">Questa</hi> è la determinazione chiara e ferma della regale volontà. Indi il Re, la Corte, la Nobiltà e la maggioranza del Clero sfilano via, quasi che tutto si fosse compiuto in maniera soddisfacente.</p>
                     <p rend="justify">Sfilano tra un mare di popolo silenzioso e torvo Solo i Deputati dei Comuni non sfilano via, ma restano ivi immersi in un triste silenzio, incerti su quello che hanno a fare. Uno solo fra loro è deciso; uno solo fra loro discerne ed osa! È giunto il momento: il Re Mirabeau si slancia sulla tribuna e fa udire la sua voce leonina. E invero quella parola è opportuna; poichè in tali scene l'attimo è il genitore delle epoche! Se Gabriele Onorato non si fosse trovato colà – si può ben immaginare che i Deputati dei Comuni, spaventati dal pericolo che li circondava d'ogni parte, e divenendo ognuno più pallido alla vista del pallore di tutti, molto presumibilmente, l'un dopo l'altro, <hi rend="italic">se la sarebbero svignata</hi>; e tutto il corso della Storia Europea sarebbe stato diverso!</p>
                     <p rend="justify">Ma egli è là. Ascoltate il ringhiare di quella voce regale della foresta, angosciosa, lene, e poi repentinamente forte, fino a divenire un ruggito! Gli occhi s'accendono allo scintillio dei suoi occhi: – I Deputati Nazionali dovevano adempiere la missione avuta da una Nazione; essi avevano pronunziato un giuramento, essi. – Ma ecco! Mentre la voce del leone rugge più alto, che è mai quest'Apparizione? È l'apparizione di Mercurio de Brézé, che mormora qualche cosa fra i denti. – «Parlate forte!», gridano parecchi. «Signori», esclama de Brézé, ripetendo con voce acuta: «Voi avete udito gli ordini del Re!» Mirabeau, col volto tutto in fiamme, gli lancia un'occhiata di fuoco, scuotendo la sua nera criniera leonina: «Sì, signore, noi abbiamo udito ciò che il Re disse per altrui consiglio, e voi che non potete essere l'interprete dei suoi ordini presso gli Stati Generali, voi che non avete nè la facoltà nè il diritto di parlare qui, <hi rend="italic">voi</hi> non siete quello che può rammentarcelo. Andate, signore, e dite a coloro che v'hanno mandato, che noi siamo qui per volere del Popolo e che nulla, tranne la forza delle baionette, può mandarci fuori di questo luogo!»<note xml:id="ftn147" place="foot" n="147"> 
                           <hi rend="italic">Moniteur</hi> (<hi rend="italic">Hist, Parl</hi>., II, pag. 22).</note>. Il povero de Brézé si dilegua tremante dall'Assemblea Nazionale; – e anche (se si eccettua un suo debolissimo barlume qualche mese più tardi) finalmente dalla pagina della Storia!</p>
                     <p rend="justify">Sfortunato de Brézé, destinato a sopravvivere per molte età nella memoria degli uomini, in questa maniera codarda, colla sua tremula e bianca bacchetta! Egli fu ligio all'Etichetta, che costituì la sua Fede su questa terra; fu martire del rispetto alle persone. I corti mantelli di lana non potevano baciare la mano a Sua Maestà come la baciavano i lunghi mantelli di velluto. E quel che è più, quando il povero piccolo delfino ultimamente giaceva morto, e veniva qualche visita di cerimonia, egli non mancava di annunziarla perfino al <hi rend="italic">corpo morto</hi> del Delfino; «Monseigneur, una deputazione degli Stati Generali!»<note xml:id="ftn148" place="foot" n="148"> Montgaillard, II, pag. 38.</note> 
                        <hi rend="italic">Sunt lacrymae rerum.</hi>
                     </p>
                     <p rend="justify">Ma che fa l'Oeil-de-Bœuf quando de Brézé ritorna tremante di paura? <hi rend="italic">Spedisce</hi> quella tale forza delle baionette? Nè punto nè poco. L'onde di popolo sempre più numerose son tutte intente ad osservare ciò che avviene, e si slanciano e si accalcano con un alto muggito fin nelle Corti dello Château, poichè si vocifera che Necker debba essere congedato. E quel ch'è peggio, le Gardes Françaises pare non siano disposte ad agire: «due Compagnie di esse <hi rend="italic">non fanno fuoco</hi> quando vien loro ordinato!»<note xml:id="ftn149" place="foot" n="149"> 
                           <hi rend="italic">Histoire Parlementaire</hi>, II, pag 26.</note>. Necker, perchè non prese parte alla <hi rend="italic">Séance</hi> sarà acclamato, portato a casa in trionfo; nè deve essere congedato. Quanto a Sua Grazia di Parigi, deve fuggire cogli sportelli della sua carrozza rotti, e dovrà la sua vita alla rapidità furiosa della corsa. Le <hi rend="italic">Gardes-du-Corps</hi> (Guardie del Corpo) mandate in distaccamento, meglio farebbero a rientrare<note xml:id="ftn150" place="foot" n="150"> Bailly, I, pag. 217.</note>. Non bisogna neppure pensare all'invio delle baionette.</p>
                     <p rend="justify">In cambio di soldati, l'Oeil-de-Bœuf manda... falegnami ad abbattere la piattaforma. Inutile espediente! Dopo pochi momenti, gli stessi falegnami smettono di strappare e martellare la loro piattaforma, e son là col martello in mano ad ascoltare a bocca aperta<note xml:id="ftn151" place="foot" n="151"> 
                           <hi rend="italic">Histoire Parlementaire</hi>, II, p. 23.</note>. Il Terzo Stato va decretando che esso è, fu e sarà nient'altro che un'Assemblea Nazionale; ed ora per di più sarà inviolabile, e inviolabili saranno tutti i suoi membri. «Infame, traditore della Nazione, reo di delitto capitale è ogni persona, ogni corporazione, ogni tribunale, o corte, o commissione che ora o in appresso, durante la presente sessione o dopo, osi di perseguitare, interrogare, arrestare o causare l'arresto, detenere o causare la detenzione di qualcuno dei membri, etc., etc., <hi rend="italic">da parte di chiunque</hi> ne venga l'ordine»<note xml:id="ftn152" place="foot" n="152"> Montgaillard, II, pag. 47.</note>. Ciò fatto, noi possiamo concludere con questa confortante riflessione dell'Abbé Sieyès: «Signori, voi siete oggi ciò che eravate ieri».</p>
                     <p rend="justify">Schiamazzino pure i Cortigiani, ma il fatto sussiste e resta sempre tale. La loro ben nudrita esplosione è scoppiata <hi rend="italic">a traverso il focone</hi>, coprendoli di scottature, di confusione, di vile fuliggine! Povero Triunvirato, povera Regina, e sopratutto povero marito della Regina; il quale dopo tutto ha buone intenzioni, malgrado qualche idea fissa! Stolta è la saggezza che si appalesa dopo il fatto. Pochi mesi addietro quelle Trentacinque Concessioni avrebbero riempito la Francia d'un contento che sarebbe potuto durare parecchi anni. Ora è cosa vana: nient'altro che a menzionarle, s'incontra il dispregio; gli ordini espressi di Sua Maestà sono ridotti a zero.</p>
                     <p rend="justify">Tutta la Francia è in rumore; una moltitudine di persone, che può ascendere a «diecimila» si aggira tutt'oggi nel Palais Royal<note xml:id="ftn153" place="foot" n="153"> Arthur Young, pag. 119.</note>. Il resto del Clero e Quarantotto della Nobiltà, tra cui d'Orléans, sono andati immediatamente a congiungersi ai Comuni vittoriosi; – dai quali sono ricevuti, com'è naturale, «fra le acclamazioni».</p>
                     <p rend="justify">Il Terzo Stato trionfa; la Città di Versailles l'acclama; i diecimila gironzano tutto il giorno nel Palais Royal; tutta la Francia sta in aspettativa, non senza il proposito di agitarsi! Stia attento l'Œil-de-Bœuf. Quanto al Re Luigi, egli trangugerà le ingiurie, temporeggerà, serbando il silenzio; vuole a tutti i costi la pace del momento. Fu martedì, 23 giugno, che egli pronunziò quel perentorio decreto regale; e la settimana non era ancora trascorsa che egli scriveva a quella parte della Nobiltà tuttora intransigente, che anche essa doveva fargli cosa grata arrendendosi. D'Espréménil manda i suoi ultimi aneliti di rabbia; Mirabeau-Tonneau «spezza la sua spada», pronunziando un voto, – che sarebbe stato bene mantenere. La «Tripla Famiglia» è ormai completa; la terza sorella traviata, la Nobiltà, vi si è unita; traviata, ma degna di perdono; raddolcita, per quanto è possibile, dalla dolce eloquenza del Presidente Bailly.</p>
                     <p rend="justify">Così trionfa il Terzo Stato; e gli Stati Generali sono divenuti Assemblea Nazionale; e tutta la Francia può cantare il <hi rend="italic">Te Deum</hi>. Con una savia inerzia e una savia cessazione dell'inerzia s'è avuta la grande vittoria. È la ultima notte di Giugno: durante tutta la nottata voi non incontrate per le vie di Versailles che uomini «che corrono, con le torcie», acclamando e abbandonandosi alla gioia. Dal 2 Maggio, allorchè essi baciarono la mano a Sua Maestà, a questo 30 Giugno, in cui si corre con le torcie, contiamo otto settimane e tre giorni. Per otto settimane il Carroccio Nazionale s'è visto di lontano ritto in piedi, facendo echeggiare molti segnali; e ora che ha raccolto tante cose intorno a sè, può sperare di continuare a star saldo.</p>
                  </div>
                  <div type="div4">
                     <head>
                        <label>Capitolo III</label>
                        <lb/>Broglie, dio della guerra</head>
                     <p rend="justify">La Corte si sente indignata della sconfitta; ma che perciò? Un'altra volta farà meglio. Mercurio discese invano; ora è venuto il tempo di Marte.</p>
                     <p rend="justify">Gli dèi dell'Œil-de-Bœuf si sono ritirati nelle tenebre del loro nuvoloso Ida; e se ne stanno ivi a foggiare e manipolare quel che abbisogna, siano «biglietti d'una nuova Banca Nazionale» o munizioni da guerra, siano cose per sempre imperscrutabili agli uomini.</p>
                     <p rend="justify">Frattanto, che vuol significare questo «apparato di truppe»? L'Assemblea Nazionale non può ottenere alcun aiuto pel suo Comitato di Sussistenze, e le vien solo notizia che a Parigi le botteghe dei fornai sono assediate; che nelle provincie la gente vive di «crusca e d'erba bollita». Ma in tutte le vie maestre s'innalzano nugoli di polvere al passaggio dei reggimenti col relativo traino dei cannoni: sono Panduri stranieri dal fiero aspetto; Salis-Samade, Esterhazy, Royal-Allemand; la più parte stranieri; presso a trentamila, che la paura può ingrandire fino a cinquanta; tutti diretti alla volta di Parigi e di Versailles! Già sulle alture di Montmartre si scava, si zappa, per fare qualche cosa che ha tutta l'aria d'una scarpata, d'una trincea. L'affluenza di Parigi alla volta di Versailles è arrestata da una barriera di cannoni sul ponte di Sèvres. Dalle Scuderie della Regina i cannoni sono puntati sulla stessa Aula dell'Assemblea Nazionale. L'Assemblea Nazionale ha fin rotto il sonno dallo scalpitare dei soldati, che si aggruppano, sfilano, senza uno scopo, o in apparenza senza scopo, tutt'intorno quell'ambito, a notte chiusa, «senza musica di tamburi, senza alcuna udibile voce di comando<note xml:id="ftn154" place="foot" n="154"> Lameth: <hi rend="italic">Assemblée Constituante</hi>, I, pag. 41.</note>». Che significa ciò?</p>
                     <p rend="justify">Saranno otto od anche dodici Deputati, con alla testa i nostri Mirabeau e i nostri Barnave, trasportati come in un turbine al Castello di Ham, mentre gli altri verranno ignominiosamente sparsi ai venti? Nessuna Assemblea Nazionale può fare la Costituzione coi cannoni puntati contro di essa dalle Scuderie della Regina! Che significa questa reticenza dell’Œil-de-Bœuf, rotta solo da cenni e alzate di spalle? Che mai foggiano e manipolano nel mistero di quel nemboso Ida? Queste sono le domande che rivolge il Patriottismo turbato, e non gli risponde che l'eco.</p>
                     <p rend="justify">Domande ed eco abbastanza impressionanti per sè stessi; ora più che mai, mentre la carestia dell'anno alimentare, che va da un agosto all'altro, sta pigliando radici e assume sempre più l'aspetto della fame! «La crusca e l'erba bollita» faranno sì che i Briganti si riuniscano, recandosi in folla alla fattoria, al palazzo, per gridare adirati. <hi rend="italic">Cibo! Cibo!</hi> È vano il mandare soldati contro costoro: alla vista dei soldati essi si disperdono, si dileguano come ingoiati dal suolo; e a un tratto si riuniscono altrove, per organizzare nuovi tumulti, nuovi saccheggi. Cosa spaventevole a vedersi e tanto più a sentirne parlare a traverso il riverbero di Venticinque Milioni di menti sospettose! I Briganti e Broglie, la Conflagrazione aperta, il Rumore soprannaturale generano un tremore folle in quasi tutti i cuori dei Francesi. Quale sarà la fine di tutto questa?</p>
                     <p rend="justify">A Marsiglia, molte settimane addietro, i Cittadini hanno preso le armi, affine di «sopprimere i Briganti», e per altri propositi: il Comandante militare può farne quel conto che crede. In altri posti, dappertutto, non si potrebbe fare lo stesso? In una maniera vaga, nella frastornata Immaginazione Patriottica, comincia a far capolino, come un'ultima via d'uscita, l'ombra indistinta di una <hi rend="italic">Guardia Nazionale</hi>. Ma figuratevi sopratutto la Tenda di legno nel Palais Royal! Ivi è un tumulto universale, come se si dissolvessero dei mondi; ivi più forte mugge la voce del Rumore, demente che fa ammattire; ivi più vigile affisa lo sguardo il Sospetto nella pallida e fosca Voragine del mondo, discernendo corpi e ombre: Reggimenti assetati di sangue accampati nello Champ-de-Mars, l'Assemblea Nazionale dispersa, palle da cannone roventi (per bruciare Parigi): – il folle Dio della guerra e le lingue sonanti di Bellona. Pel più tranquillo degli uomini la battaglia è un fatto inevitabile.</p>
                     <p rend="justify">Inevitabile, dicono i cenni silenziosi dei Messeigneurs e di Broglie: inevitabile e breve! La vostra Assemblea Nazionale, arrestata d'un tratto nei suoi lavori costituzionali, potrà stancare fin che vorrà le orecchie regali con indirizzi e rimostranze; questi nostri cannoni sano debitamente allineati, le truppe son qua. La Dichiarazione del Re, coi suoi Trentacinque Articoli fin troppo generosi, fu pronunziata, ma niuno l'ascoltò: eppure resta ancora irrevocata: egli, proprio egli, l'eseguirà, <hi rend="italic">seul il fera!</hi>
                     </p>
                     <p rend="justify">Quanto a Broglie, egli ha il suo quartier generale a Versailles, tutto come in assetto di guerra: scritturali: significanti ufficiali di stato maggiore, inclini alla taciturnità; piumati aiutanti di campo, esploratori, ordinanze che volano lontano o volteggiano sul posto. Egli stesso ha l'aria importante, impenetrabile; ascolta Besenval, Comandante di Parigi, e i suoi consigli ammonitivi e premurosi (perchè Besenval vi è tornato su più volte), con un silenzioso sorriso<note xml:id="ftn155" place="foot" n="155"> Besenval III, pag. 398.</note>. Resistono i Parigini? esclamano con disprezzo Messeigneurs. Come una plebe avida di farina! Sono stati così tranquilli durante le ultime cinque generazioni, sottomettendosi a tutto. Il loro Mercier dichiarava, proprio in quegli anni, che una rivolta parigina era d'ora in avanti «impossibile»<note xml:id="ftn156" place="foot" n="156"> Mercier: <hi rend="italic">Tableau de Paris</hi>, IV, pag. 22.</note>. Bisogna appoggiare la dichiarazione regale del ventitrè giugno. I Nobili di Francia, valorosi, cavallereschi come in antico, si stringeranno intorno a noi come un sol uomo; – e quanto a quello che voi chiamate Terzo Stato e noi chiamiamo <hi rend="italic">canaille</hi> di non lavati Sanculotti, di <hi rend="italic">Patelins</hi>, di Scarabocchiatori, di Declamatori faziosi, – il bravo de Broglie «con una scarica di mitraglia (<hi rend="italic">salve de canons</hi>)», ove occorra, saprà prontamente disfarsene. Così ragionano essi, nel loro nuvoloso Ida, celati agli uomini, – mentre gli uomini sono celati a loro.</p>
                     <p rend="justify">Sì, Messeigneurs, la salva di cannonate è buona; ma ad una condizione: che anche il cannoniere sia fatto di metallo! Sfortunatamente però egli è fatto di carne; sotto il suo vestimento di cuoio, sotto la sua bandoliera, il vostro mercenario cannoniere ha le sue inclinazioni, i suoi sentimenti, un certo che di pensiero anche. E quella stessa <hi rend="italic">canaille</hi> destinata alla mitraglia è fatta di suoi consanguinei, è carne della sua carne; in essa egli ha fratelli, ha padre, ha madre, e tutti questi vivono di crusca e di erba bollita. La sua stessa amante, non ancora «morta all'ospedale», lo trascina all'eterodossia militare, affermando che se egli spargerà sangue patriottico, sarà maledetto fra gli uomini. Il soldato che s'è visto rubare la paga dal rapace Foulon, che ha visto sciupare il suo sangue pei Soubise e per le Pompadour, che s'è visto chiudere le porte alla promozione inesorabilmente, quando non è nato nobile – non è scevro di rancore contro di voi. La vostra causa non è la causa del soldato, ma a quel che pare, soltanto la vostra: non è una causa nè divina nè umana.</p>
                     <p rend="justify">Per esempio, il mondo può avere udito quel che è accaduto di recente a Béthune in occasione d'un «ammutinamento per via dei grani», come se ne verificano tanti: i soldati si trovavano schierati; alla parola «Fuoco!» – nessun grilletto venne mosso, e tutti i calci dei moschetti furono sbattuti con ira contro terra. I soldati rimasero attristati, in un atteggiamento che rivelava un misto di sentimenti; finchè «ciascuno di loro, preso a braccetto da un patriota benestante», fu subito condotto via per ricevere buon trattamento e carezze, insieme a un supplemento di paga, raccolto mediante sottoscrizione!<note xml:id="ftn157" place="foot" n="157"> 
                           <hi rend="italic">Histoire Parlementaire</hi>, II, pag. 32.</note>
                     </p>
                     <p rend="justify">Nè le Gardes Françaises, il migliore reggimento della linea, hanno data prova di molta prontezza, ultimamente, nel far fuoco in istrada. Esse tornarono brontolando dalla casa di Réveillon, e da allora non hanno bruciata neanche una cartuccia; anzi, come vedemmo, neppur quando fu loro comandato. Un umore pericoloso alberga fra queste Guardie. Uomini notabili sono fra loro! Il Pitagorico Valadi fu un tempo un loro ufficiale. E chi sa mai tra quelle file, sotto quei feltri a tre punte e coccarde, che teste ferme si trovano, quali riflessioni si maturano – sconosciute al pubblico! Una delle teste più ferme è quella che noi discerniamo là, sulle spalle d'un tal Sergente Hoche. Lazare Hoche, tale è il suo nome, da ragazzo crebbe nelle Stalle Regali di Versailles; nipote di una povera erbivendola, era un fanciullo intelligente e aveva una speciale propensione per la lettura. Divenuto ora il Sergente Hoche, non può elevarsi maggiormente. La sua paga egli la spende tutta in candelette da veglia e in libri dall'edizione a buon mercato<note xml:id="ftn158" place="foot" n="158"> 
                           <hi rend="italic">Dictionnaire des Hommes marquans</hi>, Londres (Paris), 1800, II, pag. 198.</note>.</p>
                     <p rend="justify">Tutto sommato, il miglior provvedimento par quello di consegnare queste Gardes Françaises in caserma. Così Besenval opina e ordina. Consegnate in caserma, le Gardes Françaises altro non fanno che formare una «Associazione Segreta», con l'impegno di non agire contro la Assemblea Nazionale. Corrotte dal Pitagorico Valadi, dal danaro e dalle donne! grida Besenval con moltissimi altri. Corrotte da chi voi vorrete, o meglio non suscettibili di corruzione; miratele come in lunghe file, dopo aver rotta la consegna, giungono coi loro Sergenti alla testa, il 26 giugno, al Palais Royal! Festeggiate con evviva, con doni e con un brindisi del patriottico liquore, fra gli abbracci scambievoli, dichiarano a viva voce che la causa della Francia è la loro causa! Così il dì seguente e gli altri consecutivi. È poi singolare che, a parte il loro umore patriottico e la rottura della consegna, esse serbano in tutto il resto «la più rigorosa disciplina»<note xml:id="ftn159" place="foot" n="159"> Besenval III, pag. 394-96.</note>
                     </p>
                     <p rend="justify">Cominciano a divenire problematiche queste Guardie! Undici dei loro caporioni sono messi in prigione all'Abbadia, il che non giova a niente. Gli Undici imprigionati non hanno che a far cadere sull'imbrunire, «per mano d'un individuo», poche righe nel Café de Foy, ove il Patriottismo arringa nel tono più alto, sul suo tavolo. «Duecento giovani, che presto arrivano a quattromila», con apposite stanghe di ferro si precipitano verso l'Abbadia, sfondano tutte le porte che sono loro di ostacolo, e conducono via i loro Undici, insieme ad altre vittime militari, a cenare nel Giardino del Palais Royal, ad alloggiare nei «tetti da campo al <hi rend="italic">Théâtre des Variétés</hi>», non essendovi pronto altro Pritaneo Nazionale. Tutto ben ponderato! E tanto esatti erano quei giovani, che, essendosi accertati che una delle vittime militari era stata imprigionata per un vero delitto civile, la ricondussero, protestando, alla sua cella.</p>
                     <p rend="justify">Perchè non si ricorse a nuove forze militari? Sì, che vi si ricorse. Nuove forze militari arrivarono al galoppo, con le sciabole sguainate; ma il popolo dolcemente «si impadronì delle loro briglie»; i dragoni riposero nel fodero le loro spade, si tolsero il berretto in segno di saluto e stettero come statue di dragoni; senonchè, a dir vero, come qualche goccia di liquore fu recata loro, «bevvero al Re e alla Nazione con la più grande cordialità!»<note xml:id="ftn160" place="foot" n="160"> 
                           <hi rend="italic">Histoire Parlementaire</hi>, II, pag. 32.</note>
                     </p>
                     <p rend="justify">Ed ora, domanderete voi di rimando: Perchè i Messeigneurs e Broglie, il gran dio della guerra, vedendo tali cose, non si soffermarono, mettendosi su un'altra via, qualunque si fosse? Sfortunatamente, come dicemmo, essi non potevano veder nulla. L'orgoglio che precede ogni caduta, l'ira, se non ragionevole, per lo meno perdonabile, naturalissima, aveano induriti i loro cuori e montati i loro cervelli; onde guidati dall'imbecillità e dalla violenza (due cattive alleate) essi precipitavano verso la loro ultima ora. Tutti i Reggimenti non son poi Gardes Françaises, nè tutti sono demoralizzati da un Pitagorico Valadi: si facciano venire nuovi Reggimenti non demoralizzati, come il Royal-Allemand, il Salis-Samade, lo Svizzero Châteaiu-Vieux, – che possono combattere e nello stesso tempo difficilmente possono esprimersi, eccetto che con le gutturali tedesche; che marcino questi soldati, facendo risuonare sulle strade maestre i carri dell'artiglieria. Sua Maestà deve tenere una <hi rend="italic">nuova</hi> Seduta Reale, in cui si opereranno miracoli! Il soffio della mitraglia può all'occorrenza divenire un colpo di folgore, una tempesta.</p>
                     <p rend="justify">In queste evenienze, prima che piovano le palle roventi, non possono i centoventi Elettori di Parigi, quantunque il loro <hi rend="italic">Cahier</hi> sia da tempo finito, trovare opportuno di riunirsi quotidianamente, come un «Club Elettorale»? Si riuniscono dapprima in una «Taverna», – ove una numerosa «comitiva nuziale» allegramente cede loro il posto<note xml:id="ftn161" place="foot" n="161"> (Dusaulx, <hi rend="italic">Prise de la Bastille.</hi>  (Collection des Mémoires, par Berville et Barriere, Paris, 1821, p. 269.)</note>. Ma in seguito si riuniscono all'Hôtel-de-Ville, addirittura nel Palazzo Municipale. Flesselles, Prevosto dei Mercanti, coi suoi Quattro Échevins (<hi rend="italic">Scabini</hi>, Assessori), non potè impedirlo, tale era la forza della pubblica opinione. Egli, coi suoi Échevins e i Ventisei Consiglieri Comunali, tutti nominati dall'Alto, non possono che restare silenziosi al loro posto, avvolti nelle loro lunghe toghe, scrutando con occhio atterrito quella specie di preludio d'una convulsione proveniente dal Basso, in cui essi medesimi saranno travolti!</p>
                  </div>
                  <div type="div4">
                     <head>
                        <label>Capitolo IV</label>
                        <lb/>All'armi!</head>
                     <p rend="justify">Così si sta in sospeso; tutto è incerto, fatale, negli afosi giorni di luglio. Il passionato <hi rend="italic">Avviso</hi> a stampa di Marat viene ad inculcare di astenersi sopratutto dalla violenza<note xml:id="ftn162" place="foot" n="162"> «Avis au Peuple, ou les Ministres dévoilés», 1° luglio 1789 (nell'<hi rend="italic">Histoire Parlementaire</hi>, II pag. 37)</note>. Nondimeno i poveri affamati già cominciano a incendiare le Barriere della Città, ove si riscuote il Tributo sui commestibili; reclamando clamorosamente il vitto.</p>
                     <p>Il mattino del 12 luglio, di Domenica, le strade son tutte tappezzate di enormi affissi, con cui <hi rend="italic">De par le Roi</hi>, «s'invitano i pacifici cittadini a rimanersene a casa», ad evitare ogni allarme e ogni assembramento. Perchè questo? Che cosa significano questi «manifesti di enorme formato»? E sopratutto che significa questo apparato di forza? Sono dragoni, ussari, che vengono con un gran tintinnio da tutti i punti cardinali in direzione della Place Louis Quinze, con una gravità inalterabile sul volto, quantunque salutati con nomignoli, con fischi, con proiettili anche<note xml:id="ftn163" place="foot" n="163"> Besenval, III, pag. 411.</note>. Besenval è con loro. Le sue Guardie Svizzere son già agli Champs Elysées, con quattro pezzi d'artiglieria.</p>
                     <p rend="justify">I distruttori sono dunque piombati su di noi? Dal Ponte di Sèvres fino all'estrema Vincennes, da Saint-Denis allo Champ-de-Mars, noi siamo circuiti! L'allarme per il vago ignoto è in tutti i cuori. Il Palais Royal è divenuto un luogo di paurose interiezioni, di silenziosi cenni del capo. Si può immaginare che acuto dolore sparge il cannone del mezzogiorno (che il sole accende all'incrociarsi del suo meridiano), fatidico, come una voce inarticolata del destino<note xml:id="ftn164" place="foot" n="164"> 
                           <hi rend="italic">Histoire Parlementaire</hi>, II, pag. 81.</note>. Queste truppe sono davvero venute per andar «contro i Briganti»? Dove sono i Briganti? Qual mistero aleggia nell'aria? Ascoltate! Una voce umana riporta articolatamente la disgraziata novella: <hi rend="italic">Necker, il Ministro del Popolo, il salvatore della Francia, è congedato.</hi> Impossibile; incredibile! Sarebbe un tradimento della pace pubblica! Una tal voce sarebbe stata affogata nel bacino<note xml:id="ftn165" place="foot" n="165"> Ibid.</note>, se l'apportatore della novella non fosse stato lesto a fuggire. Eppure, amici, fatene quel conto che volete, ma la notizia è vera. Necker è andato via. Necker procede incessantemente verso il Settentrione, ossequente al segreto, fin dalla notte scorsa. Abbiamo un nuovo Ministero: Broglie il dio della guerra; l'aristocratico Breteuil e quel Foulon, il quale disse che il popolo poteva mangiare l'erba!</p>
                     <p rend="justify">Onde si leverà gran rumore e nel Palais Royal e per tutta la Francia. Il pallore copre ogni volto; è un misto di tremore e di fremito insieme, che va crescendo per divenire uno scoppio di tuono; si scatenano le Furie, aizzate dalla Paura.</p>
                     <p>Ma ecco che Camillo Desmoulins si slancia dal Café de Foy; la sua fisonomia appare sibillina, i suoi capelli ondeggiano al vento; in ognuna delle mani stringe una pistola! Egli salta su di una tavola; i satelliti della Polizia lo tengono d'occhio; vivo non lo prenderanno, od essi pagheranno con la loro vita la sua vita. Questa volta egli parla senza balbettare: Amici! Dobbiamo noi morire come lepri scovate? Come pecore rincorse nell'ovile, chiedenti grazia coi belati, dove grazia non esiste, e le aspetta un coltello affilato? L'ora è giunta, l'ora suprema pel Francese, per l'Uomo, allorchè gli oppressori si cimenteranno con gli oppressi, e l'ultima parola sarà la Morte violenta o l'eterna Liberazione. Che quest'ora sia la <hi rend="italic">benvenuta!</hi> Un solo, a me sembra, è il grido che fa al caso nostro: All'armi! E che tutta Parigi, tutta la Francia, con una gola come la gola del turbine, abbia un solo grido: All'armi! – «All'armi!», urlano in risposta innumerevoli voci, formando una sola immensa voce, che par quella d'un Demone urlante dall'aria: poichè in tutti i volti si accendono sguardi di fuoco, tutti i cuori ardono di furore. Con queste e con più adeguate parole<note xml:id="ftn166" place="foot" n="166"> «<hi rend="italic">Vieux Cordelier</hi>» par Camille Desmoulins, n. 5 (ristampato nella <hi rend="italic">Collection des Mémoires</hi>, da Baudouin Frères, Paris, 1825), pagina 81.</note>, Camillo evoca la Forza degli Elementi in quell'ora suprema. – Amici, continua Camillo, occorre un segno che ci unisca! Delle coccarde; coccarde verdi – il colore della Speranza! – Come da uno stormo di locuste, le foglie verdi sono strappate dagli alberi, i nastri verdi dalle botteghe vicine, e quanto v'è di verde è fatto a ruba per le coccarde. Camillo scende dalla tavola ov'era montato, «soffocato dagli abbracci, bagnato dalle lagrime»; un pezzo di nastro verde gli vien passato ed egli lo attacca al suo cappello. E ora, alla bottega d'Immagini di Curtius; ai Boulevards; ai Quattro Venti: senza più riposo fin che tutta la Francia non sia in fiamme!</p>
                     <p rend="justify">La Francia, per tanto tempo scossa e inaridita dal vento, è forse arrivata al giusto punto per prender fiamma. Quanto al povero Curtius, il quale, è deplorevole, ma non sarà che mal pagato, non può pronunziare due parole a proposito delle sue Immagini. Il Busto in cera di Necker e quello di d'Orléans, i soccorritori della Francia, vengono presi e coperti di crespo, come in una processione funebre, o alla maniera dei devoti supplicanti il Cielo, la Terra e magari il Tartaro, portati via da una multitudine varia. Quei busti sono un simbolo! Poichè in realtà l'uomo con le sue strane facoltà immaginative può far poco o niente senza simboli: tale è pei Turchi la bandiera del loro Profeta; anche i Manichini di vimini furono bruciati, e il Ritratto di Necker comparve un'altra volta alla punta d'una pertica.</p>
                     <p rend="justify">In tal modo marcia questa moltitudine varia, che continuamente cresce di numero; son tutti armati di scuri, di bastoni e di oggetti diversi, e procedono truci, fra molteplici suoni, per le vie. Bisogna che tutti i Teatri siano chiusi, che tutte le danze, così sui palcoscenici come sulle zolle erbose, cessino! Invece di un Sabato Cristiano, invece della festa dei tabernacoli di <hi rend="italic">guinguette,</hi> sarà un Sabato delle Streghe, e Parigi, rabbiosa, danzerà – con la musica d'un Demone!</p>
                     <p rend="justify">Per altro, Besenval, con la cavalleria e la fanteria, si trova nella Place Louis Quinze. La gente torna verso casa al cadere del giorno, reduce da Chaillot o da Passy, ove si va a fare all'amore e a bere un po' di vinetto; ma ha l'aria meno gaia del solito. Passerà di qui la Processione del Busto? Eccola, ed ecco anche il Principe Lambesc che le si scaglia contro coi suoi Royal-Allemands! Piovono le palle e i colpi di sciabole; i Busti sono tagliati in due; e purtroppo anche le teste degli uomini. Una processione presa a colpi di sciabola non ha altro a fare che <hi rend="italic">esplodere</hi> lungo tutte le strade, i viali, le Avenues delle Tuileries che incontra; e sparire. Un uomo inerme giace con la testa staccata dal busto: è una Garde Française, a giudicare dalla sua uniforme; si trasporti (o se ne rechi la novella) morto e sanguinante alla sua caserma, ove egli ha camerati ancora vivi!</p>
                     <p rend="justify">Ma perchè adesso il vittorioso Lambesc non insegue anche a traverso il Giardino delle Tuileries i fuggitivi che si dileguano? Perchè non mostra ai passeggiatori della domenica come luccica la sua spada chiazzata di sangue; affinchè se ne parli, e le orecchie degli uomini ne siano tutte intronate? Rintronano infatti, ma, oibò, in tutta altra guisa. Il vittorioso Lambesc, in questa sua seconda carica alle Tuileries, non fa che rovesciare (non bisogna dire a sciabolate, perchè egli colpiva col piatto della spada) un uomo, un povero vecchio maestro di scuola che pacificamente si trascinava in quel luogo; ed è respinto da barricate di sedie, da getti di «bottiglie e bicchieri» con accompagnamento di esecrazioni e di sibili. Molto delicato è il còmpito del sedatore della folla; poichè il far troppo può essere così dannoso come il fare poco. Ognuna di quelle voci di basso, e, più, ognuna di quelle voci di soprano diffusa in tutte le parti della Città, ripercuote adesso una frenetica indignazione che si prolungherà per tutta la notte. Il grido: <hi rend="italic">All'armi!</hi> rimbomba come un ruggito; i campanili con la loro voce metallica suonano a stormo come cala il sole; le botteghe degli armaiuoli sono scassinate, saccheggiate, le vie sono un mare vivente, tutto spumeggiante, agitato da tutti i venti.</p>
                     <p rend="justify">Tale fu il risultamento della carica di Lambesc nel Giardino delle Tuileries; nessun effetto di salutare terrore nei passeggiatori di Chaillot; la sua ripercussione avviene solo nella insonnia della Frenesia e delle tre Furie, che pur non erano addormentate! Poichè queste Eumenidi sotterranee (favolose eppure così vere) si celano nella stagnante esistenza dell'uomo; – e all'occasione danzano brandendo le loro fosche torcie e scuotendo la loro capigliatura serpentina. Lambesc coi suoi Royal-Allemands non può che ritirarsi in caserma, seguito dalle bestemmie che gli fanno da musica di marcia; poi vien fuori di nuovo come un demente: le Gardes-Françaises, animate dallo spirito di vendetta, con la bestemmia sulle labbra e le ciglia corrugate, si slanciano dalla loro Caserma della Chaussée d'Antin e gli scaricano contro un diluvio di palle (uccidendo e ferendo); ed egli non può rispondere, e passa oltre.<note xml:id="ftn167" place="foot" n="167"> Weber, II, pag. 91.</note>
                     </p>
                     <p rend="justify">La saggezza non alberga sotto i cappelli piumati. Se le Eumenidi si sono destate, e Broglie non ha dato nessun ordine, che può mai fare un Besenval? Allorchè le Gardes Françaises, coi volontari del Palais-Royal, vengono giù, avidi di ulteriore vendetta, nella Place Louis Quinze, non vi trovano nè Besenval, nè Lambesc, nè il Royal-Allemand, nè alcun soldato. Non v'è più ordine nella milizia. Nel lontano Boulevard orientale di Saint-Antoine arrivano gli Chasseurs-Normandie, polverosi, assetati dopo la faticosa cavalcata di tutto un giorno; e non riescono a trovare un bollettino d'alloggio, nè ad orizzontarsi in questa città delle confusioni; non sanno recarsi da Besenval, nè sanno d'altra parte ove egli si trovi. Normandie deve bivaccare colà, coperta di polvere e soffrendo la sete, – a meno che qualche patriota non voglia regalarle una tazza di liquore insieme a qualche consiglio.</p>
                     <p rend="justify">Moltitudini in furore circondavano l'Hôtel-de-Ville, gridando: Armi! Ordini! I Ventisei Consiglieri Comunali con le loro lunghe toghe sono scesi ad unirsi agli altri nel caos furente; e mai più appariranno. Besenval cerca a fatica di districarsi per giungere allo Champ-de-Mars; e gli tocca di restar là «nella più crudele incertezza»: un corriere segue l'altro, a precipizio, alla volta di Versailles; ma nessuno di questi reca la risposta, poichè a mala pena gli riesce di tornare indietro, essendo tutte le vie bloccate dalle batterie e da picchetti di soldati, oltre che da un'infinità di carrozze che son là ferme per essere rovistate: questo fu il solo ordine di Broglie. L'Œil-de-Bœuf, udendo a distanza quello schiamazzo furioso, che aveva tutta l'aria d'una invasione, pensa sopratutto a conservare intatta la propria testa. Un nuovo Ministero, che ha, per così dire, un sol piede nella staffa, non può spiccare il salto. La frenetica Parigi è abbandonata a sè stessa.</p>
                     <p>Che è mai Parigi al cadere delle tenebre! Una Metropoli europea d'un subito scagliata lontana dalle sue antiche istituzioni e dai suoi antichi costumi, che va a scompaginarsi tutta nella tumultuosa ricerca del nuovo. La consuetudine e il costume non saranno più la guida dell'uomo; ogni uomo, per qual tanto che ha in sè d'inventiva, comincerà a pensare, o a farsi seguace di coloro che pensano. Settecentomila individui, d'un tratto, trovano che tutti i loro antichi sentieri, tutti i loro antichi modi di agire e di decidere si dileguano sotto i loro piedi. E così essi vanno fra lo schiamazzo e il terrore, senza sapere se correndo, o nuotando, o volando, a capofitto nella Nuova Era. Schiamazzo e terrore: dall'alto Broglie, il dio della guerra, preternaturale, minaccia con le sue palle di cannone infocate; dal basso un mondo preternaturale di Briganti minaccia coi pugnali e coi tizzoni ardenti: la follia regna sovrana.</p>
                     <p rend="justify">Fortunatamente in luogo dei Ventisei sommersi, riunitosi il Club Elettorale, s'è costituito in «Municipalità provvisoria». Il mattino seguente questa Municipalità ottiene che il Prevosto Flesselles e qualche Échevin prestino il loro aiuto in molte cose. Pel momento decreta una cosa eccezionalissima: che d'ora in avanti sia arruolata «una Milizia Parigina». Partite, voi capi dei Distretti, per lavorare a questa grande opera, mentre noi qui sediamo vigili in Comitato Permanente. Che gli uomini validi, ogni brigata nel proprio rione, vegli e monti la guardia tutta la notte. Che Parigi intanto aspiri almeno a un sonno febbrile misto ai terribili sogni febbrili delle «violente mozioni del Palais Royal»; o di tanto in tanto, svegliandosi di soprassalto, guardi fuori, palpitante, con la sua berretta di notte, tutte quelle Pattuglie discordanti e mutuamente inintelligibili; guardi la fiamma delle lontane Barriere, che sale rosseggiante verso la volta della Notte.<note xml:id="ftn168" place="foot" n="168"> «Deux Amis», I, pag. 267-306.</note>
                     </p>
                  </div>
                  <div type="div4">
                     <head>
                        <label>Capitolo V</label>
                        <lb/>Dateci le armi</head>
                     <p rend="justify">Il lunedì la città immensa s'è svegliata, ma non pel suo lavoro quotidiano; per un lavoro ben differente! L'uomo di lavoro è diventato un combattente; non ha che un bisogno: le armi. L'esercizio d'ogni mestiere s'è arrestato, tranne quello del fabbro, che con atteggiamento fiero martella le picche, e in un certo segno quello del cuoco occupato a cucinare rapidamente le vettovaglie, perchè la <hi rend="italic">bouche va toujours</hi>. Anche le donne sono occupate a cucire coccarde; ora non più in verde, poichè essendo il colore di d'Artois, l'Hôtel-de-Ville ha dovuto immischiarsene, ma in <hi rend="italic">rosso e bleu</hi>, i nostri antichi colori di Parigi: questi, messi su un fondo di <hi rend="italic">bianco</hi> costituzionale, formano il famoso TRICOLORE; che (se la profezia non erra) «farà il giro del mondo».</p>
                     <p rend="justify">Tutto le botteghe, eccettuate quelle dei fornai e dei vinai, sono chiuse: Parigi è nelle strade, impetuosa, spumeggiante, come un bicchiere di vino di Venezia in cui voi avete versato del veleno. La campana a stormo rimbomba furiosamente, per ordine, da ogni campanile. Armi, o Elettori Municipali, e tu Flesselles coi tuoi Échevins, dateci le armi! Flesselles dà quello che può; si hanno da Charleville promesse di armi, fallaci, forse insidiose; si danno ordini di cercare armi or qua or là. I nuovi Municipali danno ciò che possono; circa trecentosessanta fucili mediocri, l'armamento delle Guardie di Città: «un uomo cogli zoccoli, seminudo, immediatamente ne impugna uno e monta la guardia». Inoltre, si ordina a tutti i fabbri di darsi a far picche con tutta l'anima.</p>
                     <p>I Capi dei Distretti sono in ferventi consulti; il Patriottismo subordinato erra furioso nel suo avido desiderio di armi. Finora all'Hôtel-de-Ville non v'è che la piccola quantità di archibugi mediocri, come abbiam visto. Al cosidetto Arsenale non v'è che roba arrugginita, anticaglie e salnitro, – per giunta sotto la protezione dei cannoni della Bastiglia. Il Ripostiglio di Sua Maestà, detto <hi rend="italic">Garde-meuble</hi>, viene forzato e rovistato: vi si rinvengono tappezzerie e ninnoli in gran numero; ma, quanto ad oggetti per combattere, pochi o nulla! due cannoni montati d'argento, un antico regalo di Sua Maestà del Siam a Luigi XIV; la spada dorata del Buon Enrico; armi e armature dell'antica cavalleria. Di questa roba e d'altra di simil genere un Patriottismo bisognoso si appropria avidamente, per mancanza di meglio. I cannoni siamesi procedono tirati sulle ruote, per uno scopo diverso da quello per cui furono costruiti. Fra gli archibugi mediocri si veggono lance di tornei, elmi e usberghi di principi che scintillano fra tante teste coperte da logori cappelli – come in un tempo in cui tutte le epoche e le loro produzioni si confondessero a un tratto!</p>
                     <p rend="justify">Alla <hi rend="italic">Maison de Saint-Lazare</hi>, Casa di Lazzaro un tempo, e attualmente una Casa di Correzione diretta da Preti, non v'era traccia di armi; ma, in cambio, vi si trovava del grano in una quantità che rivelava uno scopo colposo. Si metta fuori questo grano; si porti al mercato, nella presente carestia di grano! Ma, Dio buono, una lunga fila di «cinquantatrè carri» possono a stento trasportarlo alla Halle-aux-Bleds! Dunque, non c'è che dire, Reverendi Padri, i vostri magazzini eran pieni, pingui erano le vostre dispense, generosissimi vini racchiudevano le vostre cantine: voi cospirate a danno del Povero; traditori che monopolizzate il pane.</p>
                     <p rend="justify">È vano il protestare, il supplicare in ginocchio: la Casa di San Lazzaro ha in sè ciò che non viene fuori con le proteste. Guardate come da ogni finestra essa <hi rend="italic">vomita</hi> torrenti di derrate, di muggiti e di oggetti alla rinfusa; anche dalle cantine il vino scorre a ruscelli. Finchè, come era da aspettarsi, il fumo s'innalza, per opera, dicono alcuni, degli stessi Sanlazzaristi disperati, temendo di peggio; e lo Stabilimento sparisce da questo mondo, divorato dalle fiamme. Si noti per altro che «un ladro» (forse messo su dagli Aristocratici), colpito sul fatto, è «immediatamente impiccato».</p>
                     <p rend="justify">Guardate anche la Prigione dello Châtelet. La Prigione dei Debitori, La Force, è scassinata dal di fuori, e quelli che vi si trovano rinchiusi per opera degli Aristocratici, ne escono liberi; il che udendo i Delinquenti dello Châtelet, vogliono fare lo stesso; «e smuovono i pavimenti», e si mettono sull'offensiva, fiduciosi di riuscire; senonchè il Patriottismo, passando di là, «fa una scarica di palle» sul mondo criminale, e lo rimette in cella. Il Patriottismo non fa causa comune col furto e col delitto; sicuramente, dunque, in questo giorno la Punizione segue il Delitto (se ancora lo segue) con piede spaventevolmente veloce! «Circa una quarantina» di disgraziati, stramazzati a terra per ubbriachezza nelle cantine di Saint-Lazare, sono sdegnosamente trascinati in prigione: il carceriere non ha posto disponibile; onde, non essendovi altro posto sicuro ove collocarli, «<hi rend="italic">on les pendit</hi>
                        <note xml:id="ftn169" place="foot" n="169"> 
                           <hi rend="italic">Histoire Parlementaire</hi>, II. 96.</note>, l'impiccarono» così è scritto. È laconica la espressione, ma significativa in se stessa, vera o non vera che sia!</p>
                     <p rend="justify">In tali contingenze, l'Aristocrazia e il ricco non patriota fanno le valigie e si dispongono a prendere il largo. Senonchè non riusciranno a partire. La forza calzata di zoccoli s'è impadronita di tutte le Barriere, bruciate o no: chiunque entri, chiunque tenti di uscire vien fermato e trascinato all'Hôtel de Ville: cocchi, carri, mobilia, «molti sacchi di farina» e a volte «greggi e branchi di bestiame» ingombrano la Place de Grève<note xml:id="ftn170" place="foot" n="170"> Dusaulx: <hi rend="italic">Prise de la Bastille</hi>, pag. 290.</note>.</p>
                     <p rend="justify">Che muggito, che fremito, che strepito! Si batte il tamburo, i campanili fanno udire i loro rintocchi, i banditori si slanciano coi campanelli in mano: «Ascoltate, ascoltate; tutti gli uomini si tengano pronti nei loro Distretti per essere arruolati!». I Distretti si sono riuniti nei giardini e nelle pubbliche piazze e si stanno organizzando in truppe di volontarî. Nessuna palla infocata è giunta finora dal campo di Besenval; anzi i disertori con le loro armi vengono di continuo ad ingrossare il numero dei volontarî; e ora, oh gioia suprema, alle due pomeridiana, le Gardes-Françaises, ricevuto l'ordine di recarsi a Saint-Denis, ricusano apertamente, e vengono in corpo a unirsi ed essi! È un fatto degno più che altro mai di nota. Tremilaseicento dei migliori combattenti con equipaggiamento completo! non esclusi i cannonieri e il cannone! I loro ufficiali, rimasti soli, non riescono neppure ad «inchiodare i cannoni» Gli stessi Svizzeri, è a sperarsi adesso, lo Château-Vieux e gli altri esiteranno a venire a battaglia.</p>
                     <p rend="justify">La nostra Milizia Parigina, che alcuni credono meglio di chiamare Guardia Nazionale – prospera come il cuore può desiderarlo. Essa prometteva di raggiungere il numero di quarantottomila, ma in poche ore raddoppierà, quadruplicherà questo numero: sarà invincibile, per poco che si abbiano armi!</p>
                     <p rend="justify">Ma ecco le promesse casse di Charleville, con la scritta <hi rend="italic">Artillerie!</hi> Avremo dunque armi a sufficienza? – Immaginate un po' il pallore del Patriottismo quando le trova piene di cenci, di biancheria sudicia, di mozziconi di candele, e pezzi di legno! Prevosto dei Mercanti, come va questo fatto? Neppure al Convento degli Chartreux, dove fummo mandati con un ordine firmato, vi era o vi era mai stata alcuna arma da guerra. Inoltre qui, in un battello della Senna, nascoste sotto le tele incatramate (ma il naso del Patriottismo è dei più fini) vi sono «cinque mila libbre di polvere»; che non è sul punto di <hi rend="italic">entrare</hi>, ma d'essere esportata fraudolentemente! Che intendi fare, Flesselles! È un difficile giuoco quello di volerci «infinocchiare». Il gatto scherza col topo captivo; ma come può il topo scherzare col gatto arrabbiato, colla arrabbiata Tigre Nazionale?</p>
                     <p rend="justify">Frattanto, battete più presto, o voi fabbri, dal grembiule nero, col braccio poderoso e col cuore anelante. Che ogni uomo si dia a battere, con quanta forza è in lui dalla testa alle piante, facendo echeggiare a vicenda e manovrando il gran martello della fucina, finchè l'incudine scintilla e tintinna, mentre a quando a quando, sulle loro teste, rimbomba il cannone d'allarme, – poichè la Città è ormai rifornita di polvere. Le picche sono state costruite; se ne sono fatte cinquantamila in trentasei ore: pensate se i Grembiuli neri se ne sono stati inoperosi! Scavate le trincee, disselciate le vie, voialtri uomini e donne, assiduamente; rimpinzate di terra le barricate di barili, ponete una sentinella volontaria presso ciascuna di esse; fate mucchi di sassi sulle soglie delle finestre e in ogni spazio elevato. Tenete pronta la pece scottante, o almeno l'acqua bollente, che voi donne vecchie e deboli verserete, scaglierete con impeto sul Royal-Allemand, con le vostre braccia vecchie e scarne, mentre non mancheranno, a compimento, le vostre acerbe maledizioni! – Le Pattuglie della nascente Guardia Nazionale, munite di torcie, perlustrano tutta la notte le strade deserte, quantunque ogni finestra, per ordine, sia illuminata. Strano spettacolo, come d'una Città dei Morti illuminata a bitume, con qua e là una volata di Spiriti smarriti.</p>
                     <p rend="justify">Poveri mortali, come vi rendete reciprocamente più amara la dimora sulla Terra, come più spaventosa, orribile questa vita di meraviglie e di paure; e Satana ha il posto in tutti cuori! Tali agonie, tali furori, tali pianti noi abbiamo e abbiamo avuto in ogni tempo, per essere seppelliti alfine nel silenzio profondo; e il mare salato non è gonfio delle vostre lagrime.</p>
                     <p rend="justify">Grande peraltro è il momento in cui gli echi della Libertà arrivano al nostro orecchio; quando l'anima lungamente oppressa dalle sue catene e dallo squallido ristagno, sorge, benchè ancora nella cecità e nello sbalordimento, e giura per Colui che la fece, che sarà <hi rend="italic">libera!</hi> Libera? Rendetevene ben conto: è il profondo comandamento, più o meno indistinto o manifesto di tutto il nostro essere, esser <hi rend="italic">libero</hi>. La libertà è il solo oggetto verso cui saviamente o follemente sono diretti tutti gli sforzi, tutte le fatiche, tutte le sofferenze di questa Terra. Sì, supremo è questo momento (se tu lo hai conosciuto); prima visione come d'un Sinai cinto di fiamme, in questo nostro deserto Pellegrinaggio – che d'ora in poi non ha bisogno della sua colonna di nuvole il giorno, o della sua colonna di fuoco la notte! È qualche cosa, in ogni modo – sì, qualche cosa di considerevole, allorchè le catene sono divenute <hi rend="italic">corrosive</hi>, velenose, – il liberarci «dall'oppressione del nostro simile». Avanti, o furiosi figli della Francia; non importa a qual destino voi andiate incontro! Tutt'intorno a voi non v'è altro che la fame, la menzogna, la corruzione, il vischio della morte. Al punto in cui siete, non è possibile l'indugio.</p>
                     <p>L'immaginazione può difficilmente figurarsi come il comandante Besenval, al Campo di Marte, passasse quelle ore dolorose; mentre l'insurrezione infuriava dappertutto e i suoi uomini scomparivano! Da Versailles, ai più pressanti messaggi non viene risposta, o a volte solo qualche vaga parola di risposta, il che è peggio che nulla. Un Consiglio d'Ufficiali non può far altro che constatare che nessuna decisione è possibile. I Colonnelli lo informano «piangendo» che essi credono che i loro uomini non combatteranno. Momento di crudele incertezza! Broglie, il dio della guerra, siede inaccessibile lassù nel suo Olimpo, e, invaso dal terrore, non osa discenderne, nè fa eseguire la sua scarica di mitraglia, nè manda ordini.</p>
                     <p rend="justify">In vero nello Château di Versailles tutto sembra misterioso; mentre nella Città di Versailles, ad esservi, tutto è rumore, allarme, indignazione. Un'augusta Assemblea Nazionale tiene seduta, per una lustra, minacciata di morte: cercando di sfidare la morte. Essa ha risoluto «che Necker porti con sè il rammarico della Nazione». Ha mandato una Deputazione solenne su al Castello, sollecitando che si facciano ritirare quelle truppe. Invano: Sua Maestà, con una pacatezza singolare, c'invita piuttosto ad essere attivi nel compiere il nostro dovere, facendo la Costituzione! Pandours stranieri, ed altri armati di simil genere, vanno scorrazzando su focosi cavalli, con un'aria da rodomonti; mettendo l'occhio, assai probabilmente, su la <hi rend="italic">Salle des Menus</hi>; senonchè molte «figure minacciose» popolano le <hi rend="italic">avenues</hi> circostanti<note xml:id="ftn171" place="foot" n="171"> Vedi Lameth, Ferrières ecc.</note>. Siate fermi, o Senatori Nazionali; voi che siete la cinosura di un popolo fermo e dall'aspetto truce!</p>
                     <p>Gli augusti Senatori Nazionali decretano che debba esservi la Sessione Permanente almeno finchè tutto finisca. E considerate che in essa è il degno Lefranc de Pompignan, il nostro nuovo Presidente, che abbiamo nominato a successore di Bailly, un vecchio rifinito per molte cause. Egli è il fratello di quel Pompignan che meditò lamentevolmente sul Libro delle <hi rend="italic">Lamentazioni</hi>:</p>
                     <p rend="start italic">«Savez-vous pourquoi Jérémie<lb/>Se lamentait toute sa vie?<lb/>C'est qu'il prévoyait<lb/>Que Pompignan le traduirait!»</p>
                     <p rend="justify">Il povero Vescovo Pompignan si ritira, lasciando Lafayette per aiutante o sostituto; quest'ultimo, Vice-Presidente notturno in una casa sfornita e tetra, sta a vegliare con dei lumi non smoccolati, in attesa di ciò che porteranno le ore.</p>
                     <p rend="justify">Così a Versailles. Ma a Parigi l'inquieto Besenval, prima di ritirarsi per la notte, s'è recato dal vecchio de Sombreuil, al vicino <hi rend="italic">Hôtel des Invalides</hi>. Il de Sombreuil ha in deposito, ma è un gran segreto, circa ventottomila fucili nelle sue cantine; però non ha nessuna fiducia nei suoi Invalidi. Quest'oggi, per esempio, egli ha mandato laggiù venti persone a smontare quei moschetti; per tema che la Sedizione possa impadronirsene; ma appena in sei ore quelle venti persone hanno smontato venti cartelle dell'acciarino, o cani (<hi rend="italic">chiens</hi>), uno per ogni Invalido! All'ordine di far fuoco, egli si figura, volgerebbero la loro canna contro di lui.</p>
                     <p rend="justify">Sfortunati vecchi gentiluomini militari, è la vostra ora; ma non l'ora della gloria! Anche il vecchio Marchese de Launay, della Bastiglia, ha tirato su i suoi ponti levatoi da un pezzo «e si è ritrato nel suo interno», ponendo delle sentinelle a passeggiare sui muri merlati, che sotto il cielo di mezzanotte si disegnano nell'alto tra il bagliore di Parigi illuminata. Una Pattuglia Nazionale, passando di là, si prende la libertà di far fuoco verso coloro: «sette colpi tirati alle dodici della notte», senza effetto<note xml:id="ftn172" place="foot" n="172"> «Deux Amis da la Liberté». I, pag. 312.</note>. Questo avvenne il 13 luglio 1789; un giorno peggiore, molti dicevano, che non fosse il 13 dell'anno precedente, allorchè fu solo la gragnuola che cadde dal Cielo, e non la demenza che si innalza dall'Inferno, ruinando qualcosa più d'un ricolto!</p>
                     <p>Proprio in quelle giornate, come la Cronologia c'insegna, quel vecchio ardente del Marchese Mirabeau giace annientato ad Argenteuil e non può aver sentore di quelle fucilate d'allarme, poichè non egli è là, ma solo il suo corpo che è ormai sordo e freddo per sempre. Fu sabato a notte che, esalando il suo ultimo respiro, rese l'anima – lasciando un mondo che mai gli sarebbe andato a genio, un mondo che ha tutta l'aria di scompaginarsi fino al delirio e corre verso la <hi rend="italic">culbute générale</hi>. Che importa a lui che parte per un altro luogo, pel suo lungo viaggio? L'antico castello dei Mirabeau resta silente, lontano lontano, sulla sua roccia a picco, nella «gola di due vallate dominate dal vento». Quel castello diviene ora un pallido Spettro; e l'immenso Tumulto del Mondo e la Francia e il Mondo stesso si dileguano anche, come una nube sul grande e cheto specchio del mare; e tutto sarà come Dio vorrà.</p>
                     <p rend="justify">Il giovane Mirabeau, col cuore mesto, poichè egli amava il suo vecchio padre, burbero eppur bravo, col cuore mesto e occupato in tristi cure, – s'è appartato dalla Pubblica Storia. La grande crisi avviene senza di lui.</p>
                  </div>
                  <div type="div4">
                     <head>
                        <label>Capitolo VI</label>
                        <lb/>Assalto e vittoria</head>
                     <p rend="justify">Ma, per chi vive e lotta, spunta un altro mattino, il mattino del Quattordici. Sotto ogni tetto di questa città sconvolta è l'intreccio d'un dramma che non manca di tragico e che precipita verso la soluzione. E che affaccendarsi nei preparativi, e che tremiti, e che minacce, mentre cadono le lacrime dagli occhi dei vecchi! Oggi, figliuoli miei, voi dovrete mostrarvi uomini. Per la memoria dei torti subiti dai vostri padri, per la speranza che ai vostri figli sia fatta giustizia! La tirannia vi minaccia, lancia vampate di sdegno: per voi non v'è scampo, e non dovete contare che sulle vostre braccia! Oggi voi dovete agire o morire.</p>
                     <p rend="justify">Fin dai primi albori un Comitato permanente, che non ha chiuso occhio, ha udito l'antico grido sedizioso, che ora diviene quasi frenetico: Armi! Armi! Il Prevosto Flesselles e gli altri traditori che sono fra voi pensino pure alle casse di Charville. Sono centocinquantamila i nostri e soltanto la terza parte di noi è armata nient'altro che d'una picca! Le armi sono la sola cosa di cui si ha bisogno; con le armi noi siamo invincibili; siamo una Guardia Nazionale che tutto può sfidare; senz'armi, siamo una canaglia che può spazzarsi con una scarica di mitraglia.</p>
                     <p rend="justify">Fortunatamente la parola è detta, poichè non v'è segreto che possa mantenersi: – all'<hi rend="italic">Hôtel des Invalides</hi> vi sono i moschetti. Colà andremo: il procuratore del Re Ethys de Corny e qualsiasi altra autorità si potrà prendere a prestito da un Comitato permanente, verrà con noi. Il campo di Besenval è là; forse egli non farà fuoco contro di noi; e dopo tutto se ci ucciderà, non ci resterà che morire.</p>
                     <p rend="justify">Ma purtroppo il povero Besenval, con le sue truppe che si squagliano, non ha il menomo desiderio di far fuoco! Questa mattina alle cinque, mentre egli dormiva, dimentico di tutto, all'<hi rend="italic">École Militaire</hi>, una «figura» gli apparve d'un tratto accanto al suo letto: «aveva il volto bello anzichè no; occhi che mandavano fiamme, il parlar rapido e corto, l'aria audace»: una simile figura tirò le cortine di Priamo! Il messaggio, l'ammonimento di quell'apparizione era, che la resistenza sarebbe stata vana, e che, se dovesse scorrere il sangue, guai a chi lo spargerebbe! Così parlò l'apparizione; e scomparve. «V'era in essa una specie d'eloquenza che impressionava». Besenval riconosce che avrebbe dovuto arrestarla, eppure non lo fece<note xml:id="ftn173" place="foot" n="173"> Besenval, III, pag. 414.</note>. Ma chi poteva essere quella figura dagli occhi infiammati, dal parlare rapido e corto? Besenval lo sa, ma non lo dice. Era forse Camillo Desmoulins? Era forse il pitagorico Marchese Valadi, infiammato dalle violente mozioni della notte al Palais Royal? La fama indica «il giovane Meillar»;<note xml:id="ftn174" place="foot" n="174"> «Tableaux de la Révolution», <hi rend="italic">Prise de la Bastille</hi>. (Collezione in un foglio di pitture e ritratti con stampe, parecchio istruttiva, di cui una parte si dice che sia di Chamfort).</note>, poi chiude per sempre le labbra su di essa.</p>
                     <p rend="justify">In ogni modo, guardate, verso le nove del mattino, i nostri Volontari Nazionali che vanno in lunghe e numerose file, diretti al Sud, alla volta dell'<hi rend="italic">Hôtel des Invalides</hi>, in cerca della sola cosa necessaria. Il Procuratore del Re Ethys de Corny ed altri funzionari son là; il Curato di Saint-Etienne du Mont marcia non pacifico alla testa della sua Parrocchia militante; i Curiali della Basoche, marciano anch'essi in abiti rossi; vengono poi i Volontari Nazionali che ammontano a diecine di migliaia, con un sol cuore e una sola mente. I moschetti del Re sono i moschetti della Nazione; pensa, o vecchio de Sombreuil, come farai a rifiutarli in questi estremi! Il vecchio de Sombreuil tenta di parlamentare, manda emissari; ma tutto è vano: si dà la scalata ai muri: nessun Invalido tira un colpo; le porte debbono essere sfondate. Il Patriottismo si slancia con impeto, tumultuosamente, nell'interno, percorrendo l'edifizio dalle fondamenta ai comignoli; attraversa camere e corridoi, rovista dappertutto, furiosamente, in cerca delle armi. Qual'è la cantina, qual'è il bugigattolo che può sfuggirgli? Le armi vengono trovate; son tutte sane e salve; impacchettate nella paglia, a quel che pare, nell'intento di bruciarle! Più rapace di leoni affamati sulla morta preda, la moltitudine, schiamazzando e vociferando si getta su di esse; lotta, si precipita per afferrarle, col rischio che il patriota più debole rimanga sopraffatto, contuso, schiacciato e fors'anche soccomba addirittura<note xml:id="ftn175" place="foot" n="175"> «Deus Amis», I, pag. 302.</note>. Poi, col protrarsi di quel frastuono continuo, assordante, che poteva dirsi un'orchestra dai suoni più discordi, muta la scena: ventottomila archibugi completi, tratti dalle tenebre alla luce lampeggiante, sono sulle spalle d'altrettante Guardie Nazionali.</p>
                     <p>A Besenval non resta che guardare il luccichio di quei moschetti, come gli passano da presso. Si dice che le Gardes Françaises abbiano i cannoni puntati contro di lui dall'altra parte del fiume<note xml:id="ftn176" place="foot" n="176"> Besenval. III, pag. 416.</note>, pronti a far fuoco in caso di bisogno. Egli se ne sta immoto, «stupefatto», c'è di che lusingarsene, «del fiero contegno (<hi rend="italic">fière contenance</hi>) dei Parigini». – Ed ora alla Bastiglia, o intrepidi Parigini! Ivi la mitraglia ancora minaccia: ivi tutti i pensieri, tutti i passi sono diretti.</p>
                     <p rend="justify">Il vecchio De Launay, come accennammo, si ritirò «nel suo interno» poco dopo la mezzanotte di domenica. Da allora egli si vede paralizzato, ridotto alla stessa condizione in cui si trovano ormai tutti i gentiluomini militari, presi nel più triste conflitto delle incertezze. L'<hi rend="italic">Hôtel-de-Ville</hi> «lo invita» ad ammettere i Soldati Nazionali, e ciò non è che un eufemismo per significargli di arrendersi. D'altra parte, gli ordini di Sua Maestà sono precisi. La sua guarnigione non è formata che di ottantadue vecchi Invalidi, rafforzati, è ben vero, da trentadue giovani Svizzeri; le sue mura hanno invero lo spessore di nove piedi, e non manca di cannoni e di polvere; ma, ohimè, quanto a vettovaglie, niente altro che la provvigione di un giorno. Eppoi la città è francese, la povera guarnigione in gran parte francese. O severo vecchio De Launay, bada a quel che fai!</p>
                     <p rend="justify">Tutta la mattina fin dalle nove è stato ovunque un grido: Alla Bastiglia! Varie «Deputazioni di cittadini» sono qui venute desiderose d'armi, e De Launay le ha tutte congedate con parole dolci dal buco della serratura. Verso mezzodì, l'Elettore Thuriot de la Rosière ottiene udienza, e trova De Launay non solo contrario alla resa, ma disposto più volontieri a far saltare in aria la fortezza. Thuriot monta con lui sui merli; mucchi di ciottoli, di ferravecchi ed altri proiettili giacciono alla rinfusa; i cannoni sono debitamente allineati, in ogni cannoniera è un cannone, – solo tirato un po' indietro! Ma osserva all'esterno, o Thuriot: la moltitudine affluisce, sbucando da tutte le vie, tintinna furiosamente la campana d'allarme, tutti i tamburi battono <hi rend="italic">la générale</hi>; il sobborgo Saint-Antoine irrompe, intero, come un sol uomo! Questa è la visione (spettrale eppur vera) che tu, o Thuriot, contempli in questo momento dal tuo Monte di Visione: essa è presagio d'altre fantasmagorie, d'altre realtà spettrali che urlano nel loro gergo fatidico, ma che tu non vedi ancora e vedrai solo nell'avvenire! «<hi rend="italic">Que voulez vous?</hi>» disse De Launay, divenendo pallido a tale spettacolo, con un accento di rimprovero, di minaccia quasi. «Monsieur», soggiunse Thuriot elevandosi a un'alta sublimità morale, «che volete intendere? Ci pensate voi che io potrei precipitare voi e me da questa altezza?» Una altezza non minore di cento piedi, senza contare la profondità del fossato! A queste parole De Launay restò silenzioso. Thuriot si mostra da uno dei pinnacoli per rassicurare la moltitudine, che comincia a insospettirsi, a divenire inquieta; poi discende, e parte protestando e rivolgendo parole d'ammonimento anche agli Invalidi; sui quali, invero, egli non produce che una impressione varia, indeterminata. La mente dei vecchi non è dotata della maggiore chiaroveggenza; eppoi, si dice che De Launay sia stato prodigo di bibite (<hi rend="italic">prodigue de boissons</hi>). Essi pensano di non far fuoco se non saranno provocati col fuoco e se potranno evitarlo; ma finiranno col regolarsi secondo le circostanze.</p>
                     <p rend="justify">Guai a te, De Launay, se in quest'ora suprema tu non sei in grado, con una risoluzione energica, di dominare gli eventi! A nulla valgono le parole blande; è dubbia l'opportunità della mitraglia; ma l'ondeggiare in fra due è indiscutibilmente dannoso. Sempre più si gonfia la marea degli uomini: il loro mormorio infinito sale, sale sempre più alto e diviene imprecazione, accompagnata forse da colpi isolati di moschetto; i quali non possono avere effetto su quelle mura di nove piedi di spessore. Il ponte levatoio esterno era stato abbassato per Thuriot, e una nuova Deputazione di cittadini (è la terza e la più rumorosa) penetra per quella via nella Corte esterna. Con le parole dolci non si ottiene di rinviarla, e De Launay fa fuoco e ritira il suo ponte levatoio. Un lieve sprazzo di fuoco; – ma esso è bastato ad accendere il caos troppo combustibile, rendendolo un ammasso scrosciante di fuoco! L'insurrezione scoppia indomita alla vista del proprio sangue (poichè quello sprazzo di fuoco aveva fatto dei morti) e si manifesta con una scarica senza fine di moschetteria, insieme al furore, all'esecrazione. Dall'alto della fortezza lasciate che tuoni un gran cannone, spargendo la sua mitraglia, per mostrare ciò che potremmo fare. La Bastiglia è assediata!</p>
                     <p rend="justify">Avanti dunque, o Francesi che avete un cuore nei vostri petti: ruggite con quanta forza avete nelle vostre gole di cartilagini e di metallo, o figli della Libertà; eccitate fino allo spasimo le facoltà più eccelse che sono in voi: l'anima, il corpo o lo spirito, poichè è giunta l'ora! E tu, o Luigi Tournay, carradore del Marais, vecchio soldato del reggimento Dauphiné, batti, batti i tuoi colpi su quella catena del ponte levatoio esterno, quantunque fischi intorno a te la grandine del fuoco! Mai sul mozzo o sul quarto della ruota la tua scure colpì così sodo. Demolisci, o uomo; butta giù fino al più profondo dell'Inferno: che tutto l'edifizio maledetto sprofondi, che la Tirannia sia ingoiata per sempre! Salito, dicono alcuni, sul tetto del Corpo di guardia; dicono altri, «su baionette conficcate nei crepacci del muro», Luigi Tournay seguita a picchiare, e il bravo Aubin Bonnemère (anche egli vecchio soldato) gli presta man forte: cadono le catene, s'infrangono; l'immenso ponte levatoio precipita fragorosamente (<hi rend="italic">avec fracas</hi>). Gloriosa impresa; eppure non si è che alla parte esteriore. Le otto torri spaventose, con la moschetteria dei loro Invalidi, col loro pietrame e con le bocche dei cannoni, si librano in alto ancora intatte. S'apre un fossato d'impossibile transito, rivestito di pietra; il ponte levatoio interno ci sta dinanzi volgendoci le sue spalle: la Bastiglia si deve ancora prendere!</p>
                     <p>Descrivere questo assedio della Bastiglia (creduto uno dei più importanti della storia) è forse cosa che sorpassa il talento dei mortali. Chissà se dopo averne letta e riletta la descrizione si giungerebbe almeno a rendersi conto appena del piano dell'edifizio! Vi è la Spianata aperta alla fine della Rue Saint-Antoine, e le anticorti, <hi rend="italic">Cour Avancée</hi> e <hi rend="italic">Cour de l'Orme</hi>, e l'atrio arcato (ove sta combattendo Luigi Tournay); poi altri ponti levatoi, e ponti dormenti, e bastioni, e le otto torri spaventose: tutta una Massa labirintica, dall'aspetto torvo, di tutte le età, che rimonta da venti anni a quattrocentoventi anni addietro; – assediata, come dicevamo, in quest'ultima ora, per opera del Caos che torna di nuovo a imperare! Cannoni di tutti i calibri, gole di tutte le capacità, uomini dalle vedute più disparate, – di cui ognuno s'improvvisa ingegnere; raramente dalle guerre dei Pigmei con le Gru fu mai vista una simile anomalia. Il Pensionato Elie è a casa per adattarsi l'uniforme, poichè nessuno ascolterebbe il suo comando, se vestisse da privato; il Pensionato Hulin arringa le <hi rend="italic">Gardes Françaises</hi> nella Place de Grève. Dei patrioti frenetici raccolgono i proiettili e li portano ancora caldi (o che appaiono caldi) all'Hôtel-de-Ville: Parigi, voi lo vedete, sul punto d'essere bruciata! Flesselles è «pallido fin sulle labbra», poichè il muggito della moltitudine cresce d'intensità. Parigi ha toccato l'apice della frenesia, che la travolge in tutti i sensi, in preda ad un panico folle. Ad ogni barricata di strada gorgogliano vortici minori, che vanno a rinforzare le barricate, e Dio sa quel che dovrà accadere; tutti questi vortici minori si gettano poi alla rinfusa nel grande Maelstrom di fuoco che flagella la Bastiglia.</p>
                     <p rend="justify">E così tra il flagello sale alto il muggito. Cholat, mercante di vino, è divenuto un cannoniere improvvisato; Georget, del servizio della Marina, venuto di recente da Brest, maneggia il cannone del Re del Siam. Strana cosa (se non fossimo avvezzi a vederne di simili): Georget se ne stava iersera a refocillarsi nel suo albergo, ed il cannone del Re del Siam era stato cent'anni al suo posto, senz'avere nessun rapporto con lui. Ed ecco che nel momento opportuno si trovano insieme e fanno udire una musica eloquente. Poichè egli, nell'udire ciò che avveniva in quel luogo, balzò dalla diligenza di Brest e vi accorse. Le <hi rend="italic">Gardes Françaises</hi> saranno anche qui con l'Artiglieria reale: ah, se le mura non fossero così spesse! Su dalla Spianata, e orizzontalmente da tutti i tetti e da tutte le finestre circostanti, rosseggia un diluvio di moschetteria, irregolare, senz'alcun effetto. Gl'Invalidi stanno appiattati, e fanno fuoco relativamente con comodo, dietro alle mura; a mala pena fa capolino qualche punta di naso a traverso le cannoniere. Noi cadiamo colpiti, e non facciamo alcuna impressione!</p>
                     <p rend="justify">Che la conflagrazione bruci tutto ciò che è combustibile! Sono arsi i Corpi di guardia e i refettorî degli Invalidi. «Un forsennato parrucchiere con due torcie accese» era sul punto di appiccare il fuoco «al salnitro dell'Arsenale», se non fosse accorsa gridando una donna, e un patriota, con una certa infusione di filosofia naturale, non gli avesse fatta uscire l'anima dal corpo (assestandogli il calcio del moschetto sulla bocca dello stomaco), e non avesse poi capovolti i barili e arrestato l'elemento divoratore. Una bella signorina, presa mentre fuggiva dalle corti esterne, creduta erroneamente la figliuola di De Launay, sta per esser bruciata sotto gli occhi di De Launay; ella giace svenuta su un pagliericcio; ma ancora una volta è un patriota, il bravo Aubin Bonnemère, vecchio soldato, che si slancia precipitosamente e la salva. Si brucia la paglia, tre carrettate di paglia tirate fin lassù; si solleva un fumo denso, che rischia di soffocare lo stesso Patriottismo. Per tal modo Elie, abbruciandosi le ciglia, ebbe a trascinare via un carro, e un altro carro il «gigantesco merciaio» Réole. È un fumo d'inferno, una confusione di Babele, un fracasso che par venuta la fine del mondo!</p>
                     <p rend="justify">Scorre il sangue, alimento di nuovo furore. I feriti vengono trasportati nelle case della Rue Cerisaie; i morenti lasciano la consegna di non cedere fin che la Fortezza maledetta non sia caduta. Ma, ohimè, come potrà cadere? Sono così spesse le sue mura! Tre Deputazioni arrivano dall'Hôtel-de-Ville; l'Abbé Fauchet (che faceva parte d'una di esse) può dire con quale coraggio di benevolenza<note xml:id="ftn177" place="foot" n="177"> Narrazione di Fauchet («Deux Amis», I, pag. 324).</note> quasi sovrumano. Esse fanno sventolare lo stendardo civico nell'atrio, e restano in piedi battendo il tamburo; ma senza niun effetto. In quel finimondo, De Launay non può udirle, non osa credere alla loro presenza; ed esse ritornano in preda ad una collera giustificata, con le orecchie ancora intronate dal fragore del piombo. Che fare? I pompieri son qua e dirigono il getto delle loro pompe sui cannoni degli Invalidi per bagnarne i foconi; senonchè, disgraziatamente, il getto non può raggiungere quell'altezza, e non riescono a produrre altro che nugoli di spruzzi. Individui che posseggono cognizioni classiche propongono l'uso delle catapulte. Santerre, il rumoroso birraio del sobborgo di Saint-Antoine, consiglia piuttosto che si dia fuoco all'edifizio, servendosi d'un «miscuglio di fosforo ed olio di trementina da lanciare lassù col mezzo di pompe ad aria compressa». Ma, caro Spinola-Santerre, l'hai tu bell'e pronto questo miscuglio? Ognuno vuol fare da ingegnere! Eppure quel diluvio di fuoco non accenna a declinare; sparano le donne, sparano i Turchi; infatti, v'è una donna (col suo innamorato) e un Turco<note xml:id="ftn178" place="foot" n="178"> «Deux Amis», pag. 319; Dusaulx, ecc.</note>; sono avviate le <hi rend="italic">Gardes Françaises</hi>; dei veri cannoni e dei veri cannonieri. L'usciere Maillard si dà un gran da fare; il Pensionato Elie, il Pensionato Hulin tempestano fra mille.</p>
                     <p rend="justify">Il grande orologio della Bastiglia cammina (senza che si possa udirlo) nella sua corte interna, a suo bell'agio, e un'ora segue l'altra, quasi niente di speciale per esso o pel mondo stesse per accadere! Battè l'una quando cominciò il fuoco: ora s'appressa alle cinque, e il fuoco non dirada ancora. Giù giù, nei loro sotterranei, i sette Prigionieri odono un rumor sordo, simile a quello di un terremoto, e i carcerieri danno loro risposte vaghe.</p>
                     <p rend="justify">Guai a te, De Launay, guai a quei poveri cento Invalidi che sono con te! Broglie è distante e ha duro l'udito; Besenval ode, ma non può mandare aiuti. Una povera compagnia di Ussari in ricognizione s'è avanzata circospetta lungo i Quais, sino al Pont Neuf. «Noi siamo venuti a unirci a voi», dice il Capitano, accorgendosi che la folla è senza limiti. Un individuo dalla grossa testa e dalla figura di nano, affumicato, cisposo, si fa innanzi sconciamente, e schiudendo le sue labbra violacee poichè è dotato di facoltà sensorie, gracchia loro: «Smontate dunque, e rendete le armi!» Il Capitano degli Ussari è ben pago d'essere scortato fino alla barriera e rilasciato sulla parola. Chi era mai quel tozzo individuo? La gente risponde: egli è Marat, l'autore dell'eccellente e pacifico <hi rend="italic">Avis au peuple!</hi> È grande invero per te, o notevole chirurgo di cani, questo giorno in cui emergi e nasci a nuova vita: eppure al tornare di questo giorno, dopo quattro anni....! Ma lasciamo ricadere le cortine del Futuro.</p>
                     <p rend="justify">Che farà De Launay? Una sola cosa De Launay avrebbe potuto fare: precisamente quella che aveva detto di voler fare. Ve lo immaginate voi seduto fin dalle prime avvisaglie, con un cero acceso, a portata di mano del magazzino delle polveri, immobile come un antico Senatore romano, o come il sostegno d'una lampada di bronzo, in atto d'informare freddamente Thuriot e chiunque altro, con un leggero movimento dell'occhio, qual sarebbe la sua risoluzione? «Egli sederebbe colà innocuo fin che non fosse molestato; ma la Fortezza del Re non potrà, non dovrà, non vorrà in nessun modo esser costretta ad arrendersi, eccetto che al messaggero del Re: la vita d'un vecchio non ha valore, e si perda almeno con onore; ma voi, o <hi rend="italic">canaglia</hi> schiamazzante, pensate che sarà mai, quando l'intera Bastiglia si lancerà verso il cielo!» Solo in questo atteggiamento statuario, di lampadoforo, si può bene immaginarlo, De Launay avrebbe potuto lasciare che Thuriot, i rossi Curiali della Basoche, il Curato di Saint-Étienne e tutta la marmaglia del mondo facessero ciò che loro talentava.</p>
                     <p rend="justify">Eppure egli non potè fare così. Hai tu considerato come il cuore d'ogni uomo risponde tremulo al cuore di tutti gli uomini? Hai tu notato come è onnipotente la voce di parecchi uomini riuniti? come il loro grido d'indignazione paralizza l'anima forte? come il loro querulo mugolio fa sentire un'angoscia non mai provata? Il Cavaliere Gluck confessava che la nota ispiratrice del più nobile passaggio in una delle sue più nobili opere era stata la voce della plebaglia che egli aveva udito a Vienna mentre gridava all'imperatore: Pane! Pane! È grande l'insieme delle voci umane: l'articolazione dei loro istinti, che sono più veri dei loro <hi rend="italic">pensieri</hi>: è quanto di più grande l'uomo possa incontrare fra i suoni e le ombre creati in questo Mondo del Tempo. Chi può resistere, traccia il suo sentiero in qualche modo di là dal Tempo; ma De Launay non era da tanto. Sgominato, egli ondeggia in fra due; spera, a traverso la sua disperazione; non vuol consegnare la sua Fortezza; dichiara che la farà saltare in aria; dà di piglio alle torcie per mettere in atto il suo disegno, e poi non ne fa nulla. O disgraziato vecchio De Launay: questa è l'agonia che precede la tua morte e la morte della Bastiglia! Carcere, carcerati e carcerieri, quali che siano stati, sono destinati a finire.</p>
                     <p rend="justify">Sono quattr'ore che il mondo di Bedlam rugge: Mondo della Chimera che soffia sul fuoco! I poveri Invalidi si sono sprofondati sotto i loro muri merlati, o non fanno che sollevarsi coi moschetti capovolti; si son fatta con dei tovaglioli una bandiera bianca e vanno battendo la <hi rend="italic">chamade</hi> o pare che la battano, giacchè non è possibile udir nulla. Anche gli Svizzeri che difendono la saracinesca si mostrano stanchi di far fuoco; appaiono disanimati tra quel diluvio di fuoco; viene aperta una cannoniera del ponte levatoio da qualcuno che pare voglia parlare. Appare l'usciere Maillard, l'uomo astuto! Sopra un'asse, che vacilla su quell'abisso murato, che si avanza dal parapetto ed è bilanciata dal peso dei Patrioti, egli volteggia con pericolo della vita: quale Colomba! verso quale Arca! Sii destro, o abile Usciere: un uomo vi cade e giace sfracellato nel fondo lontano, contro la muratura! Ma l'usciere Maillard non cade: procede destramente col passo sicuro e con la mano protesa. Gli Svizzeri mostrano una carta a traverso la cannoniera; il destro Usciere l'afferra, e torna sui suoi passi. Termini della resa: Perdono, immunità per tutti! Sono accettati? «<hi rend="italic">Foi d'officier</hi>, parola d'ufficiale, – risponde il Pensionato Hulin o il pensionato Elie, poichè sono discordi i pareri se sia stato l'uno o l'altro – sono accettati». S'abbassa il ponte levatoio; l'usciere Maillard aggancia le sue catene, e il diluvio vivente si precipita nell'interno: la Bastiglia è caduta! <hi rend="italic">Victoire! La Bastille est prise!</hi>
                        <note xml:id="ftn179" place="foot" n="179"> 
                           <hi rend="italic">Histoire de la Révolution par Deux Amis de la Liberté</hi>, I, pagina 267-306; Besenval, III, pag. 410-434; Dusaulx: <hi rend="italic">Prise de la Bastille</hi>, pag. 291-301; Bally: <hi rend="italic">Mémoires</hi> (collezione di Berville e Barrière), I, pag. 322 sgg.</note>.</p>
                  </div>
                  <div type="div4">
                     <head>
                        <label>Capitolo VII</label>
                        <lb/>Non è una rivolta</head>
                     <p rend="justify">A che intrattenersi su quel che segue? La <hi rend="italic">foi d'officier</hi> d'Hulin si sarebbe dovuta mantenere, ma non si potette. Gli svizzeri stanno schierati, travestiti con dei camiciotti bianchi di tela; gl'Invalidi non hanno alcun travestimento, e le loro armi sono tutte ammucchiate contro il muro. La prima ondata di vittoriosi, in estasi per lo scampato pericolo di morte, «si precipita allegramente nelle loro braccia». Ma nuove schiere di vittoriosi si seguono in uno stato di esaltazione, che non è in tutto di gioia. Come dicevamo, era un diluvio vivente che s'avanzava precipitoso, e se le <hi rend="italic">Gardes Françaises</hi>, col loro sangue freddo militare, non si fossero «messe in circolo con le armi spianate», centinaia, migliaia di persone si sarebbero suicidate precipitando nel fossato della Bastiglia.</p>
                     <p rend="justify">Quel diluvio s'avanza a traverso corti e corridoi, indomabile nella furia dei suoi marosi, facendo fuoco dalle finestre – su sè stesso: in preda alla frenesia ardente del trionfo, del dolore, del desiderio di vendicare i suoi morti. I poveri invalidi son ridotti a mal partito; uno Svizzero, mentre scappa via nel suo bianco camiciotto, è ricacciato indietro con un colpo mortale. Si scortino i prigionieri al Palazzo Civico per essere giudicati! – Ohimè, già un povero Invalido ha la mano destra troncata netta; il suo corpo mutilato è trascinato nella Place de Grève e colà impiccato. Quella stessa mano destra, si dice, fece retrocedere De Launay dal magazzino della polvere, salvando per tal modo Parigi.</p>
                     <p rend="justify">De Launay, «scoperto in marsina grigia col nastro color papavero», è sul punto di ammazzarsi con la spada del suo bastone. Ma egli dovrà andare all'Hôtel-de-Ville, scortato da Hulin, Maillard ed altri; Elie apre la marcia, «con l'atto di capitolazione sulla punta della spada». Si va innanzi fra muggiti e maledizioni, a via di gomitate, di urtoni, e alfine anche di percosse! La vostra scorta è scompigliata, messa fuori via, abbattuta; Hulin cade rifinito su un mucchio di pietre. Disgraziato De Launay! Egli mai entrerà nell'Hôtel-de-Ville, e solo «il codino della sua chioma sanguinante, tenuto alto da una mano lorda di sangue», entrerà come contrassegno. Il tronco sanguinoso giace su quei gradini; la testa è già lontana per le vie di Parigi, orridamente infilata a una picca.</p>
                     <p rend="justify">L'austero De Launay è morto gridando: «Oh amici, uccidetemi subito!» Il pietoso De Losme deve morire; e, quantunque la Gratitudine lo stringa fra le sue braccia in quest'ora spaventevole e vorrebbe morire per lui, a nulla vale. Fratelli, la vostra ira è crudele! La vostra Place de Grève è divenuta la gola d'una Tigre, che emette ruggiti feroci e ha sete di sangue. Un altro Ufficiale è massacrato, un altro Invalido è impiccato alla lanterna, sormontando ogni difficoltà, con una generosa perseveranza, les Gardes Françaises cercano di salvare gli altri. Il Prevosto Flesselles, già da molto tempo pallido come un morto, deve discendere dal suo seggio, «per essere giudicato al Palais Royal»: – ohimè, per essere ammazzato con una fucilata, da una mano sconosciuta, alla prima voltata di via!</p>
                     <p rend="justify">O cadente sole di Luglio, in quest'ora medesima i tuoi raggi obliqui riposano sui mietitori, nei pacifici campi, fra i boschi, sulle vecchie donne che filano nelle capanne, lontano lontano sulle navi nell'alto mare silente; sui Balli all'Orangerie di Versailles, dove le grandi Dame di Palazzo, imbellettate, anche in questo momento danzano cogli Ufficiali Ussari dalla doppia giubba, e sul mugghiante Portico Infernale dell'Hôtel-de-Ville! La Torre di Babele, con la confusione delle lingue, non può reggere al confronto, senza l'aggiunta di Bedlam con la conflagrazione dei pensieri. Una foresta d'acciaio, scompigliata, che non ha fine, si rizza di fronte a un Comitato elettorale, volgendosi con orridi lampeggiamenti contro il petto or di questo or di quell'accusato. Erano i Titani che guerreggiavano con l'Olimpo, e avevano quasi senza crederlo, <hi rend="italic">riportato vittoria</hi>: prodigio dei prodigi; frenesia, – non poteva essere altro. La denuncia, la vendetta, la fiamma del trionfo nel nero campo del terrore: tutto all'interno, tutto all'esterno precipita in una rovina folle, generale!</p>
                     <p rend="justify">II Comitato Elettorale? Anche quando avesse mille gole di bronzo, non riuscirebbe a sopperire. L'Abate Lefèvre, giù nei sotterranei, è nero come Vulcano, nel distribuire «cinquemila libbre di polvere»; figurarsi con qual pericolo, da quarant'otto ore! La notte scorsa, un Patriota, ubriaco di liquori, volle assolutamente sedersi e fumare sull'orlo di uno dei barili di polvere – là egli fumava, noncurante del mondo, – finchè l'Abbé «comperò la sua pipa per tre lire», e la gettò lontana.</p>
                     <p rend="justify">Elie è nella grande Aula, sotto gli occhi del Comitato Elettorale, «con la sua spada sguainata, storta in tre punti»; con l'elmo ammaccato, poichè egli era del Reggimento di Cavalleria della Regina; con l'uniforme lacerata e il viso abbruciacchiato e lordo, comparabile, dicono alcuni a «un antico guerriero» in atto di giudicare il popolo, compila una lista degli Eroi della Bastiglia. Amici, non macchiate di sangue i più verdi allori che si siano mai guadagnati in questo mondo: tale è il ritornello della canzone di Elie. E magari gli si fosse dato ascolto! Coraggio, Elie! Coraggio, Elettori Municipali! Il declinare del sole, il bisogno di vettovaglie, il bisogno di narrare le novelle, faranno tornare la calma, e la gente si disperderà: tutte le cose terrene hanno la loro fine.</p>
                     <p>Per le strade di Parigi circolano sette Prigionieri della Bastiglia portati a spalla, sette Teste sulle picche, le Chiavi della Bastiglia, e tant'altre cose. Guardate anche le Gardes Françaises che procedono con la loro risoluta andatura militare verso le loro caserme, avendo benevolmente formato un quadrato intorno agl'Invalidi e agli Svizzeri. È un anno e due mesi da che quei medesimi uomini s'astennero dal prender parte con Brenno d'Agoust al fatto del Palazzo di Giustizia, quando il Fato colpì d'Espréménil; ed ora sì che hanno portato il loro concorso e seguiteranno a portarlo. Non più Gardes Françaises d'ora in poi, ma <hi rend="italic">Grenadiers del Centro della Guardia Nazionale</hi>, uomini dalla disciplina e dal carattere di ferro – e neppure mancanti, fino a un certo segno, d'idee.</p>
                     <p rend="justify">Frattanto i massi della Bastiglia ancora rimbombano nel crepuscolo; i suoi archivi di carte si spargono al vento. Gli antichi segreti vengono alla luce; la Disperazione da lungo tempo sepolta ritrova la sua voce. Leggete questo frammento d'un'antica lettera:<note xml:id="ftn180" place="foot" n="180"> Datata dalla Bastiglia, il 7 ottobre 1752, con la firma «Quéret Démery – <hi rend="italic">Bastille dévoilés</hi>, in Linguet: <hi rend="italic">Mémoires sur la Bastille</hi> (Paris, 1821), pag. 199.</note> «Se per mia consolazione Monseigneur volesse concedermi, per amore di Dio e della Santissima Trinità, che io potessi avere notizie della mia cara moglie; foss'anche soltanto il suo nome su d'un biglietto, per mostrarmi che è viva, sarebbe la più grande consolazione che io potessi ricevere; ed io per sempre benedirei la magnanimità di Monseigneur». Povero prigioniero: tu ti sottoscrivi col nome di <hi rend="italic">Quéret-Démery</hi>, e non hai altra storia – ella è <hi rend="italic">morta</hi>, quella tua cara moglie, e tu sei morto! Sono cinquant'anni ormai che il tuo povero cuore spezzato faceva questa domanda; che non prima di ora dovesse essere udita, trovando una lunga eco nel cuore degli uomini.</p>
                     <p rend="justify">Ma come il crepuscolo di Luglio s'addensa, Parigi, come fanno i fanciulli malati e tutte le creature insane, s'abbatte alfine in una specie di sonno. Gli Elettori Municipali, meravigliati di trovarsi con le teste ancora sul collo, sono a casa; solo Moreau de Saint-Méry, di nascita e di cuore tropicali, e di mente assai fredda, insieme ad altri due, resta in seduta permanente nel Palazzo Civico. Parigi dorme; splende nell'alto la città illuminata: le pattuglie s'incrociano senza una comune parola d'ordine, circolano voci, allarmi di guerra; nientemeno che «quindicimila uomini attraversano il sobborgo di Saint-Antoine», il quale mai fu attraversato. Dal disordine del giorno giudicate quello della notte. Moreau de Saint-Méry, «prima di lasciare il suo posto, dette tremila ordini»<note xml:id="ftn181" place="foot" n="181"> Dusaulx.</note>. Qual testa! Comparabile alla Testa di Bronzo del frate Bacone! Ad essa è sottoposta tutta Parigi. Pronta dev'essere la risposta, giusta o ingiusta: in Parigi non esiste altra Autorità. Seriamente, è una testa delle più chiare, equilibrate, per cui tu, o bravo Saint-Méry, in molte attribuzioni, da augusto Senatore a Commesso di Mercante, da Commerciante di libri a Vice-Re, in molti luoghi, a cominciare dalla Virginia fino alla Sardegna, troverai, sempre da bravo, il tuo impiego<note xml:id="ftn182" place="foot" n="182"> 
                           <hi rend="italic">Biographie Universelle</hi>, § <hi rend="italic">Moreau Saint-Mery (</hi>by Fournier-Pescay<hi rend="italic">).</hi>
                        </note>.</p>
                     <p rend="justify">Besenval ha levato le tende sotto un nugolo di polvere, «tra una grande affluenza di popolo», che non gli ha fatto alcun male; egli marcia, con passo sempre più lento, giù, lungo la sponda sinistra della Senna, tutta la notte, verso lo spazio infinito. Lo stesso Besenval sarà richiamato per essere giudicato, e difficilmente sarà assolto. Le sue truppe del Re, i suoi Royal-Allemands, si sono allontanati per sempre.</p>
                     <p rend="justify">Il Ballo di Versailles con le relative limonate è finito; l'Orangerie è immersa nel silenzio e non s'odono che gli uccelli notturni. Su, nella Salle des Menus, il Vice-Presidente Lafayette, coi lumi non smoccolati, «insieme a un centinaio di Membri o giù di lì, sdraiati su tavole intorno a lui», sta in piedi contemplando l'Orsa. Quest'oggi una seconda Deputazione solenne si presenta a Sua Maestà, poi una terza: senza alcun effetto. Quale sarà la fine di tutto questo?</p>
                     <p rend="justify">Nella Corte tutto è mistero, non senza un bisbiglio di terrore; quantunque voi sogniate di limonate e di spalline, o donne leggere! Sua Maestà il Re, tenuto in una ignoranza beata, sogna forse i fucili a doppia canna e i boschi di Meudon. Tardi, nella notte, il Duca di Liancourt, che aveva il diritto ufficiale di entrata, ottiene l'accesso agli appartamenti reali; e narra con la più spiccata chiarezza, dal suo spunto di vista costituzionale le tristi notizie. «<hi rend="italic">Mais</hi>», disse il povero Luigi, «<hi rend="italic">c'est une révolte</hi>. Ma questa è una rivolta!» «Sire», rispose Liancourt, «non è una rivolta... è una rivoluzione».</p>
                  </div>
                  <div type="div4">
                     <head>
                        <label>Capitolo VIII</label>
                        <lb/>Conquistando il vostro re</head>
                     <p rend="justify">La dimane una quarta Deputazione s'incammina alla volta dello Château. Questa ha un aspetto più solenne, se non addirittura più temibile; «e, a quel che pare, non solo son cessate le orgie all'Orangerie», ma sono anche sospese le vettovaglie; nè il tuono di Mirabeau è rimasto silenzioso. La Deputazione è sul punto di partire, – quando ecco che Sua Maestà in persona, accompagnata solo dai suoi due fratelli, vi giunge, e in maniera addirittura paterna, annunzia che le truppe e quant'altro poteva esser cagione di offesa sono andati via; e d'ora in avanti non vi sarà che fiducia, conciliazione e benevolenza; onde egli «permette, anzi desidera» che l'Assemblea Nazionale rassicuri Parigi in suo nome! Un'acclamazione come quella di uomini d'un subito scampati alla morte fu la risposta a quelle parole. Tutta l'Assemblea spontaneamente, si alza per fare da scorta a Sua Maestà nel suo ritorno; «facendo catena delle loro braccia per tener lontana da Sua Maestà la calca enorme», poichè tutta Versailles si affolla e applaude. I Musici del Castello intonano con una felice prontezza il <hi rend="italic">Sein de sa Famille</hi> (il seno della famiglia) – la Regina appare al balcone coi suoi due figliuoletti, «che bacia ripetutamente»; infiniti <hi rend="italic">Vivats</hi> riempiono l'aria; a un tratto è sorto, per così dire un nuovo Paradiso in Terra.</p>
                     <p rend="justify">Ottantotto augusti Senatori, Bailly, Lafayette, e fra loro il nostro Arcivescovo pentito, montano in vettura per recare a Parigi la grande notizia: benedizioni senza fine sui loro capi. Dalla Piazza Louis Quinze, dove smontano, fino all'Hôtel-de-Ville, per tutto il percorso è un mare di coccarde tricolori, di tersi moschetti nazionali; una tempesta di evviva, di battimani, cui si aggiunge «a volte il <hi rend="italic">rullo del tamburo</hi>». Le arringhe improntate a un adeguato fervore non mancano, specialmente quella di Lally Tollendal, pietoso figlio di quello sventurato Lally, che fu assassinato; gli vien posta per forza sulla testa una corona civica (di quercia o di prezzemolo), – ed egli per forza la posa sulla testa di Bailly.</p>
                     <p rend="justify">Ma di certo sarebbe proprio necessario che la Guardia Nazionale avesse un Generale. Moreau de Saint-Méry, l'uomo dai «tremila ordini», getta una delle sue occhiate significative sul busto di Lafayette, che era stato messo là fin dal tempo della Guerra Americana per la Libertà. Allora, per acclamazione, è nominato Lafayette. Di più, in luogo dell'ucciso traditore o quasi traditore Flesselles, si dovrà nominare il Presidente Bailly Prevosto dei Mercanti? No: egli dev'esser Sindaco di Parigi! E così si faccia. <hi rend="italic">Maire de Paris!</hi> Bailly Sindaco, Lafayette Generale; <hi rend="italic">vive Bailly, vive Lafayette!</hi> Tutta la moltitudine della via lo attesta col suo grido che squarcia la volta celeste. Ed ora, finalmente, rechiamoci a Notre-Dame per un <hi rend="italic">Te Deum.</hi>
                     </p>
                     <p rend="justify">Verso la Cattedrale di Notre-Dame, in festosa processione, s'avanzano questi Rigeneratori del Paese, fra un popolo giubilante, stretti in un fraterno accordo; l'Abbé Lefèvre, ancora nero della polvere da cannone che aveva maneggiato, dava il braccio all'Arcivescovo dalla bianca stola. Il povero Bailly viene incontro ai Trovatelli, che sono stati mandati a genuflettersi innanzi a lui, e «piange». Il <hi rend="italic">Te Deum</hi>, con l'Arcivescovo officiante, non solo è cantato, ma anche sparato.... con cartucce senza palla. La nostra gioia è senza limiti come minacciava di essere la nostra sventura. Parigi, mediante la sua picca, il suo moschetto e il valore del suo cuore, è riuscita a conquistare fin gli dèi della guerra, a soddisfazione anche di Sua Maestà ormai. Un corriere, questa notte, si mette in cammino per recarsi da Necker: il Ministro del Popolo, invitato a tornare a nome del Re dall'Assemblea Nazionale dalla Nazione, attraverserà la Francia fra gli applausi, a suon di tromba e di tamburello.</p>
                     <p>Osservando la piega che prendono le cose, i Messeigneurs del Triumvirato della Corte, i Messieurs del Ministero Broglie, nato morto, ed altri simili, considerano che è ben chiaro quel che resta loro a fare: mettersi a cavallo e partire. Al largo anche voi, ultra realisti, Broglie, Polignac e Principi del Sangue; al largo, mentre è ancora tempo! Non pose forse il Palais-Royal nelle sue ultime «violente mozioni» notturne un prezzo specifico (il luogo del pagamento non menzionato) su ciascuna delle vostre teste?</p>
                     <p rend="justify">Con molte precauzioni, con l'aiuto dei cannoni e dei reggimenti su cui possono fidarsi, i Messeigneurs, tra la notte del 16 e il mattino del 17, prendono ognuno la propria strada. E non senza rischio. Il Principe di Condé è seguito (così pare almeno) da «uomini che galoppano a briglia sciolta», con l'intento, si crede, di gettarlo nel fiume Oise a Pont-Saint-Mayence<note xml:id="ftn183" place="foot" n="183"> Weber, II, pag. 126.</note>. I Polignac viaggiano travestiti, accompagnati da amici, e non da servi, sul serpe della loro carrozza. Anche Broglie incontra delle difficoltà a Versailles, corre i suoi rischi a Metz ed a Verdun; ciononostante giunge salvo a Lussemburgo ove si ferma.</p>
                     <p rend="justify">Questa è quella che è chiamata la prima Emigrazione; decisa, a quel che pare, a Corte riunita in pieno Conclave, presente Sua Maestà; pronto, quanto a lui, a seguire qualunque consiglio. «Tre Figli della Francia e quattro Principi del sangue di Saint-Louis, dice Weber, non potevano meglio umiliare i Borghesi di Parigi, che mostrando di ritirarsi per tema della loro vita». Ohimè, i Borghesi di Parigi sopportano la cosa con uno stoicismo inaspettato! D'Artois uomo è partito, vero, ma s'è forse portato seco le terre di D'Artois? E neppure Bagatelle, la casa di campagna (che sarà utile come Taverna); appena ha potuto far portar via i suoi pantaloni dai quattro valletti, lasciando però il sarto che li fece! Quanto al vecchio Foulon, apprendiamo che è morto; almeno hanno luogo sontuosi funerali; lo onoreranno gli assuntori delle pompe funebri, in mancanza d'altri. L'Intendente Berthier, suo genero, è ancora vivo; costui di soppiatto raggiunge Besenval quella domenica delle Eumenidi, avendo l'aria di pigliare le cose alla leggera; ora è fuggito e nessuno sa per dove.</p>
                     <p>Gli Emigranti non sono lontani di molte miglia e il Principe di Condé non avrà neppure attraversato l'Oise, quando Sua Maestà, giusta gli accordi presi, anche col consenso degli Emigranti che l'avevano reputato opportuno, si accinge alla impresa alquanto ardua di visitare Parigi di persona. Con un centinaio di Membri dell'Assemblea, con poca o punta scorta militare, che per giunta congedava al ponte di Sèvres, il povero Luigi parte, lasciando la desolazione al palazzo; la Regina piange: il Presente, il Passato e il Futuro sono per lei ugualmente nocivi.</p>
                     <p rend="justify">Alla Barriera di Passy, il Maire Bailly in gran gala gli offre le chiavi, facendogli un'arringa in istile accademico; dice che è quello un gran giorno; che al tempo di Enrico IV era il Re che doveva conquistare il suo Popolo, ma in questo tempo più fortunato è il Popolo che ha conquistato il suo Re (<hi rend="italic">a conquis son Roi</hi>). Il Re, così felicemente conquistato, va innanzi lentamente nella sua carrozza, in mezzo a un popolo severo, che se ne sta silenzioso, oppure ha un solo grido d'applauso: <hi rend="italic">Vive la Nation</hi>; al Palazzo civico Moreau dai tremila ordini gli fa un'arringa, e così il Procuratore del re Etys de Corny, Lally Tollendal, ed altri. Egli non sa che pensare, non sa che dire; apprende che è il «restauratore della libertà della Francia», e che una sua statua che verrà innalzata nel sito della Bastiglia lo attesterà a tutti gli uomini. Finalmente, viene mostrato al balcone con la coccarda tricolore al cappello; allora è applaudito con entusiastiche acclamazioni, che partono dalla Piazza e dalla Strada, da tutte le finestre e da tutti i tetti; indi si rimette in carrozza per tornare a casa fra i varî gridi di giubilo per così dire promiscui di <hi rend="italic">Vive le Roi e</hi> 
                        <hi rend="italic">Vive la Nation</hi>; rifinito, ma salvo.</p>
                     <p rend="justify">Appena domenica le palle infocate pendevano sul nostro capo, dall'alto: ora siamo a venerdì, e «la Rivoluzione è sancita». Un'augusta Assemblea Nazionale farà la Costituzione; e nè i Pandours stranieri, nè il Triunvirato domestico, coi cannoni spianati, o il complotto della polvere di Guy-Faux (poichè anche di questo si parlava), nè qualsiasi potenza tirannica sulla terra, potrà dirle: Che cosa fai tu? Il Popolo è per tal modo giubilante; sicuro ormai d'avere una Costituzione. Quello scervellato del Marchese Saint-Huruge viene udito mentre mormorava apertamente, sotto le finestre dello Château, sul tradimento speculativo<note xml:id="ftn184" place="foot" n="184"> Campan, II, pag. 46-64.</note>.</p>
                  </div>
                  <div type="div4" rend="P71">
                     <head>
                        <label>Capitolo IX</label>
                        <lb/>La lanterna</head>
                     <p rend="justify">La caduta della Bastiglia si può dire che aveva scossa tutta la Francia nelle più profonde basi della sua esistenza. Il rumore di queste meraviglie vola dappertutto con la naturale celerità del rumore, con un effetto creduto fin soprannaturale, prodotto dai complotti. Furono forse d'Orléans o Laclos, oppure Mirabeau (non certo sovraccarico di quattrini a quel tempo) che mandarono Corrieri a cavallo fuori di Parigi, coll'ordine di galoppare «su tutti i raggi», per tutte le vie maestre, verso tutti i punti della Francia? È un miracolo che nessun individuo dotato di penetrazione vorrà mettere in dubbio<note xml:id="ftn185" place="foot" n="185"> Toulongeon, I, pag. 95; Weber ecc., ecc.</note>.</p>
                     <p rend="justify">Già in moltissime città s'erano formati Comitati Elettorali, per rimpiangere Necker con arringhe e con deliberazioni. In più d'una città, come Rennes, Caen, Lyon, un popolo in fermento manifestava di solito il suo rimpianto coi pezzi di mattoni e coi fucili. Ma ora ad ogni Città estrema della Francia arrivano in questi giorni di terrore «uomini», come sogliono gli uomini arrivare, e per lo più «a cavallo»; giacchè il Rumore spesso viaggia a cavallo. Questi uomini dichiarano, con aspetto allarmato, che i <hi rend="italic">Briganti</hi> stanno per venire, che sono a un passo; poi, riprendono il galoppo per disbrigare gli altri loro affari, e avvenga quel che avvenga! Udito ciò, l'intera popolazione di quella città corre ad armarsi per la difesa. Una petizione viene subito inoltrata all'Assemblea Nazionale; in tale pericolo, nel terrore del pericolo, il permesso di organizzarsi non può essere negato: così la popolazione armata diviene dappertutto un'arruolata Guardia Nazionale. Cavalca il Rumore, andando di galoppo, lungo tutti i raggi, movendo da Parigi, per questo scopo: in pochi giorni, alcuni dicono in non molte ore, tutta la Francia, fino agli estremi confini, è irta di baionette. Caso singolare, eppure innegabile, – vi sia oppure no del miracoloso. Ma come un liquido chimico che, quantunque raffreddato fino all'estremo punto voluto per la congelazione o assai più in là, resta tuttavia allo stato liquido, e poi al più leggero urto, alla più lieve scossa, d'un tratto si tramuta interamente in ghiaccio; così la Francia, che ha subìto lo stesso trattamento chimico per lunghi mesi, anzi per anni, fino a ridursi sotto zero, scossa ormai dalla caduta della Bastiglia, istantaneamente si congela; riducendosi una massa cristallizzata di tagliente acciaio! <hi rend="italic">Guai a chi la tocca!</hi>
                     </p>
                     <p>In Parigi un Comitato Elettorale con un nuovo Maire e un nuovo Generale si dà un gran da fare perchè i lavoratori belligeranti ripiglino i loro mestieri. Forti Dame del Mercato (<hi rend="italic">Dames de la Halle</hi>) fanno arringhe di congratulazione e donano dei «mazzi di fiori all'Altare di Santa Genoveffa». Gli uomini non arruolati depositano le armi – per altro non così prontamente come poteva desiderarsi, e ricevono «nove franchi». Col <hi rend="italic">Te Deum</hi>, con le Visite Reali, con la Rivoluzione sancita si ha un tempo alcionico, d'uno splendore quasi soprannaturale; l'uragano è dissipato.</p>
                     <p rend="justify">Nondimeno, come è naturale, le onde ancora infuriano, e nel cavo delle rocce risuona il loro mormorio. Non siamo che al 22 del mese, appena una settimana dacchè è caduta la Bastiglia e d'un tratto si viene a sapere che il vecchio Foulon è vivo; anzi ch'egli è qui, e di buon mattino percorre le strade di Parigi: lo sfruttatore, il complottatore, colui il quale voleva che il popolo mangiasse erba, e fu sempre fin dall'inizio un bugiardo! – È proprio così. Il finto «funerale sontuoso» (di qualche domestico morto), il nascondiglio di Vitry verso Fontainebleau, a nulla valsero per quel disgraziato vecchio. Qualche domestico o dipendente, poichè nessuno ama Foulon, lo ha tradito al villaggio. Dei villani spietati di Vitry lo scovano, gli piombano addosso come segugi infernali: via per l'occidente, vecchio infame; a Parigi, per esser giudicato all'Hôtel-de-Ville! Il suo vecchio capo, reso canuto da settantaquattro anni di vita, è scoperto; hanno attaccato un emblematico fascio di erba alla sua schiena; gli han messa al collo una ghirlanda di ortiche e di cardi: in questo modo, tirato con le corde, spinto innanzi con bestemmie e minacce, egli deve procedere trascinando le sue vecchie membra: un vecchio degno più che altro mai di pietà, eppure di tutti i vecchi il meno compatito.</p>
                     <p>Il fuligginoso Saint-Antoine e ogni strada vanno ad ingrossare la folla quando egli passa; – al punto che l'Aula dell'Hôtel-de-Ville, e la stessa Place de Grève difficilmente potranno contenere la sua scorta. Foulon deve non solo essere regolarmente giudicato, ma giudicato sul posto, senza alcun indugio. Eleggete sette giudici, o voi Municipali, o se vi piace settantasette; nominateli voi medesimi, o li nomineremo noi: ma egli sia giudicato senz'altro<note xml:id="ftn186" place="foot" n="186"> 
                           <hi rend="italic">Histoire Parlementaire</hi>, II, pag. 146-49.</note>. La rettorica elettorale, l'eloquenza del Maire Bailly sono sprecate per ore ed ore nello spiegare la bellezza dei differimenti che accorda la legge. Differimenti e sempre differimenti! Bada, o Maire del Popolo, il mattino s'è dileguato nel meriggio, ed egli resta ancora non giudicato! – Lafayette, mandato a chiamare in gran fretta, arriva ed esprime il suo parere: Questo Foulon, persona ben nota, è reo quasi senza dubbio; ma non potrebbe avere dei complici? Non si potrebbe abilmente cavargli di bocca la verità – nella prigione dell'Abbadia? Questo è un nuovo lume! Il Sanculottismo batte le mani; – e Foulon (nel suo contento, quasi che il Destino lo avesse voluto) batte anch'egli le mani. – «Vedete! essi sono d'accordo!» grida il nero Sanculottismo, invaso dalla furia del sospetto. – «Amici», disse una persona decentemente vestita, facendosi avanti, «a che giudicare quest'uomo? Non bastano gli ultimi trent'anni a giudicarlo?» Con urli selvaggi, il Sanculottismo lo afferra con le sue cento mani, ed è portato come dal turbine a traverso la Place de Grève, fino alla «<hi rend="italic">Lanterne</hi>», il lampione che si trovava all'angolo della <hi rend="italic">Rue de la Vannerie</hi>; mentre egli amaramente implora che gli si risparmî la vita – implorando al deserto. Con la terza corda (poichè, dopo essersene rotte due, quella voce tremante ancora implora) si giunse alfine ad impiccarlo! Il suo corpo è trascinato per le strade, la sua testa è portata in cima ad una picca, e la sua bocca è piena d'erba: tutto ciò fra suoni che paiono infernali, d'una gente che mangia erba<note xml:id="ftn187" place="foot" n="187"> «Deux Amis de la Liberté», pag. 60-66.</note>.</p>
                     <p rend="justify">Di certo, se la Vendetta è una «specie di Giustizia», è una «selvaggia Giustizia»! O folle Sanculottismo, ti sei tu sollevato, nel tuo tenebroso furore, nella sordidezza dei tuoi cenci, inaspettatamente, come un Encelado sepolto vivo, di sotto la sua Trinacria? Coloro i quali volevano che tu mangiassi erba sono omai ridotti a mangiarla a <hi rend="italic">quel</hi> modo? Dopo tante generazioni che si sono lamentate in silenzio è venuto alfine il tuo turno? – A questi rivolgimenti dell'abisso, a queste inversioni spaventevoli, istantanee, del centro di gravità, sono soggetti tutti i Solecismi umani, senza saperlo; e più son falsi e più son alti, più vi sono soggetti!</p>
                     <p rend="justify">Ad accrescere l'orrore del Maire Bailly e dei suoi Municipali, si sparge la voce che anche Berthier è stato arrestato e che viene a quella volta da Compiègne. Berthier, Intendente (cioè Esattore delle imposte) di Parigi, sicofante e tiranno, incettatore di grano, organizzatore dei Campi contro il Popolo; è accusato di molte cose: eppoi non è egli genero di Foulon, e non basta questo a renderlo reo di tutto? Per giunta in quei momenti in cui il Sanculottismo ha il sangue alla testa! I Municipali inorriditi mandano uno dei loro per iscortarlo con le Guardie Nazionali a cavallo.</p>
                     <p rend="justify">Al cader del giorno, il disgraziato Berthier, mostrandosi ancora coraggioso nel volto, giunge alla Barriera, in carrozza aperta, col Municipale accanto; lo seguono cinquecento uomini a cavallo, con le spade sguainate; una buona quantità di persone inermi a piedi: tutto ciò non senza rumore! Vengono tenuti alti intorno a lui dei manifesti su cui si legge il suo atto d'accusa formulato<note xml:id="ftn188" place="foot" n="188"> «<hi rend="italic">Il a volé le Roi et la France</hi>» (egli ha derubato il Re e la Francia). Divorava la sostanza del popolo. Era lo schiavo del ricco, il tiranno del povero. Beveva il sangue della vedova e dell'orfano. Tradiva il suo paese». Vedi «Deux Amis», II, pag. 67-73.</note> dal Sanculottismo, come esso suole, con illegale brevità, «a grandi lettere». Parigi è venuta fuori ad incontrarlo: si son messi a batter le mani, le finestre si sono spalancate al suo passaggio; la gente lo ha accolto danzando, cantando inni di trionfo; a modo di Furie. In ultimo gli vanno incontro con la testa di Foulon infilata ad una picca. A tal vista, il «suo sguardo potea divenir vitreo», poteva sentirsi mancare! – Eppure, sia qual si voglia la sua coscienza, i suoi nervi sono di ferro. All'Hôtel-deVille si rifiuta di rispondere. Egli dice di aver ubbidito ad ordini superiori; hanno essi le sue carte, e possono giudicarlo e decidere: quanto a lui, non avendo chiuso occhio per due notti, chiede, prima di ogni altra cosa, di poter dormire. Sonno di piombo, o miserabile Berthier! Le Guardie si alzano insieme a lui, movendo verso l'Abbadia; senonchè, appena giunti alla porta dell'Hôtel-de-Ville, sono violentemente separati, come da un vortice di braccia in furore; e Berthier è spinto con impeto verso la Lanterna. Egli dà di piglio ad un moschetto, e con quello picchia e colpisce, difendendosi come un leone furioso, finchè è buttato a terra, poi calpestato, poi impiccato, poi fatto a brani; anche la sua testa, e poi di più il suo cuore, in cima ad una picca, volano per la Città.</p>
                     <p rend="justify">Orribile cosa in Paesi che hanno conosciuta una giustizia uguale; ma non così anormale in Paesi che non l'hanno mai conosciuta. «<hi rend="italic">Le sang qui coule, est-il donc si pur?</hi>» domanda Barnave; volendo intendere che la forca, quantunque con metodo irregolare, non fa gran male. – E tu stesso, o Lettore, quando svolti quell'angolo della Rue de la Vannerie e discerni ancora quella medesima mensola di vecchio ferro, dall'aspetto sinistro, non puoi a meno di riflettere su tante cose. Essa ancora è là «attaccata sulla bottega d'un droghiere» o altrove; avente «un busto di Luigi XIV nella nicchia al disotto», che ora non è più nella nicchia – e ancora manda la sua luce scialba d'olio di pesce; e ha visto mondi in ruina, e non dice nulla.</p>
                     <p rend="justify">Ma, all'occhio del Patriottismo illuminato, che era mai quella nube tenebrosa che, ratta, veniva plasmandosi nella vivida luce del tempo alcionico? Nuvola nera come l'Erebo, che fa presagire un'elettricità latente senza limiti. Il Maire Bailly, il Generale Lafayette, indignati, si dimettono; – e bisogna farli tornare con le lusinghe. La nuvola scompare come fanno le nuvole del temporale. Ritorna il tempo alcionico, quantunque d'aspetto più bigio e d'un carattere che evidentemente è sempre meno soprannaturale.</p>
                     <p rend="justify">Dopo tutto e qualunque sia stato l'urto, la Bastiglia sarà cancellata dalla nostra Terra, e con essa il Feudalismo, e il Dispotismo; ed è a sperare anche la Scelleratezza generale e quanto v'è d'inumano nei rapporti tra fratello e fratello. Ma purtroppo la Scelleratezza e l'Inumanità non sono così facili a sparire! Quanto alla Bastiglia, essa va crollando di giorno in giorno, di mese in mese; i suoi massi di pietra e i suoi ciottoli sono buttati giù di continuo per ordine espresso dei nostri Municipali. I curiosi gironzano a frotte per le sue caverne e guardano stupiti gli scheletri che si sono trovati murati, le <hi rend="italic">oubliettes</hi>, le gabbie di ferro, mostruosi blocchi di pietra con le catene e i catenacci. Un giorno scorgiamo Mirabeau che si aggira in quel luogo insieme al Ginevrino Dumont<note xml:id="ftn189" place="foot" n="189"> Dumont: <hi rend="italic">Souvenirs sur Mirabeau</hi>, pag. 305.</note>. Gli operai e gli osservatori gli fanno largo con riverenza, spargendo versi e fiori sul suo sentiero, e, fra gli applausi, riempiono la sua carrozza di carte della Bastiglia e di varie curiosità.</p>
                     <p rend="justify">Abili Editori compilano i libri degli Archivi della Bastiglia; almeno da quel tanto che ne rimane, non distrutto dal fuoco. La chiave di quel Covo di Ladri passerà l'Atlantico e si poserà sulla tavola nella sala di Washington. Il grande orologio cammina adesso nell'appartamento privato di un Orologiaio patriota, e non più misura ore di sola mestizia. La Bastiglia è svanita, svanita per così dire; il <hi rend="italic">corpo</hi>, o le pietre connesse insieme, resta sospeso, in una metamorfosi benigna pei secoli a venire, sulle acque della Senna come <hi rend="italic">Pont Louis Seize</hi>
                        <note xml:id="ftn190" place="foot" n="190"> Dulaure: <hi rend="italic">Histoire de Paris</hi>, VIII, pag. 434.</note>; l’anima di essa vive, forse ancora più a lungo nella memoria degli uomini.</p>
                     <p rend="justify">Fino a questo punto, o augusti Senatori, voi ci avete condotti coi vostri giuramenti del <hi rend="italic">Jeu de paume</hi>, con la vostra inerzia, con i vostri impeti, nonchè con la vostra sagacia e pertinacia. «E pensate ancora, signori», come i Petizionarî giustamente notavano, «voi che eravate i nostri salvatori, aveste voi medesimi bisogno di salvatori» cioè dei bravi Bastiglieri; degli operai di Parigi, per la più parte in disastrose condizioni pecuniarie<note xml:id="ftn191" place="foot" n="191"> 
                           <hi rend="italic">Moniteur</hi>, séance du Samedi 18 Luglio 1789 (in <hi rend="italic">Histoire Parlamentaire</hi>, II, Pag. 137).</note>. Si aprono sottoscrizioni, si formano liste più accurate di quelle di Elie; si fanno arringhe, si forma un corpo di Eroi della Bastiglia, quasi completo – paragonabile agli Argonauti, sperando di durarla come quelli; ma in poco più di un anno il turbine dalle cose li divise e furono distrutti. I più alti superlativi raggiunti dall'uomo, sono seguiti da altri più alti ancora, fin che degenerano in comparativi e in positivi! Nell'assedio della Bastiglia, a confronto della quale nella bilancia storica la più parte degli assedî, compreso quello della città di Troia, sono festuche, riscontriamo che fra uccisi e feriti mortalmente, dalla parte degli assedianti sono poco più di ottanta persone; e dalla parte degli assediati, dopo tutto quell'abbruciamento di paglia, quelle pompe di fuoco, e quel diluvio di moschetteria, un solo povero Invalido colpito e trovato irrigidito (<hi rend="italic">roidemort</hi>) sui bastioni!<note xml:id="ftn192" place="foot" n="192"> Dusaulx: <hi rend="italic">Prise de la Bastille</hi>, pag. 447, ecc.</note> La fortezza della Bastiglia, come la città di Gerico, fu rovesciata da un <hi rend="italic">suono</hi> miracoloso.</p>
                  </div>
               </div>
               <div type="div3">
                  <head>
                     <label>Libro sesto</label>
                     <lb/>Consolidamento</head>
                  <div type="div4" rend="P68">
                     <head>
                        <label>Capitolo I</label>
                        <lb/>Fate la costituzione</head>
                     <p rend="justify">Qui è forse il luogo di stabilire un po' più precisamente che cosa significano queste due parole: <hi rend="italic">Rivoluzione Francese</hi>; poichè, strettamente considerate, possono avere altrettanti significati quante sono le persone che ne parlano. Tutto è in rivoluzione; tutto muta da un momento all'altro e diviene sensibile da una ad un'altra epoca; in questo nostro Mondo del Tempo non v'è proprio altro che rivoluzione e mutamento; anzi, nient'altro è concepibile. La rivoluzione, risponderete voi, significa un <hi rend="italic">più rapido</hi> mutamento. Al che si può ancora domandare: Come rapidamente? A qual grado di rapidità; in quali punti particolari di questo corso variabile, che varia di velocità, ma che non può mai fermarsi, fin che il Tempo medesimo non si fermi, le Rivoluzioni hanno il loro principio e la loro fine; cessando di essere mutazioni ordinarie, per poi ridivenire tali? È una cosa che dipende da definizioni più o meno arbitrarie.</p>
                     <p rend="justify">Quanto a noi, rispondiamo che la Rivoluzione Francese indica qui la Ribellione aperta e violenta e la Vittoria dell'Anarchia sprigionata contro l'Autorità corrotta e disfatta; dell'Anarchia che spezza i suoi ceppi, e si slancia fuori della Profondità infinita, con una furia incoercibile, incommensurabile, avviluppando un mondo, a traverso le varie fasi di una febbre che divien frenesia; – fin che, consumandosi la frenesia da sè stessa, e sviluppandosi da sè quegli elementi del nuovo ordine che contiene (poichè ogni Forza ne contiene), l'Incontrollabile si può se non imprigionare di nuovo, sottoporre al freno, e le sue forze insane possono così venire adoperate come forze normali e sane. Poichè allo stesso modo che le Gerarchie, e le Dinastie di ogni genere, le Teocrazie, le Aristocrazie, le Autocrazie, e le Pornocrazie si sono succedute nel mondo, al pari era scritto nei decreti della Provvidenza, che questa medesima Anarchia Vittoriosa, o il Giacobinismo, o il Sanculottismo, o la Rivoluzione Francese, o gli Orrori della Rivoluzione Francese, o come mai vorranno dire i mortali, debbono compiere il loro ciclo. «L'ira distruttrice» del Sanculottismo: ecco la cosa di cui vogliamo parlare, poichè sventuratamente non abbiamo voce per cantarla.</p>
                     <p rend="justify">Un grande Fenomeno, non v'ha dubbio: anzi è un fenomeno <hi rend="italic">trascendentale</hi>, che oltrepassa tutte le regole e tutte le esperienze; il Fenomeno più eccelso del nostro Tempo Moderno. Poichè qui ancora risorge inaspettatamente invero, l'antico Fanatismo, che prende una veste nuova, modernissima; miracoloso, com'è ogni specie di Fanatismo. Chiamatelo il Fanatismo di «seppellire le formule, <hi rend="italic">de humer </hi>
                        <hi rend="italic">les formules</hi>». Il mondo delle formule, il mondo costituito e regolato, com'è ogni mondo abitabile, – deve di necessità odiare a morte questo Fanatismo e trovarsi in ostilità mortale con esso. Il mondo deve morire esecrandolo, scagliandovi contro l'anatema; – ma d'altra parte non può in alcun modo impedire che esista o che abbia esistito. Son là gli Anatemi, ed è pur là la Cosa miracolosa.</p>
                     <p rend="justify">Donde viene? Donde va? Ecco il problema! Quando l'età dei miracoli giace scolorita dalla distanza, come una tradizione incredibile, e anche l'età del convenzionalismo è già antica, e l'Esistenza dell'Uomo per molte generazioni è stata retta da mere formule divenute poi vacue con l'andar del tempo; e sembra che nessuna Realtà sia mai esistita; ma soltanto Fantasmi di Realtà; che l'universo di Dio sia l'opera del Sarto e del Tappezziere specialmente, e gli uomini siano maschere di bucrani che gesticolano e fanno smorfie – d'un subito, si squarcia la Terra in due parti, e tra un fumo d'Inferno, in uno sprazzo di feroce bagliore, balza fuori il <hi rend="italic">Sanculottismo</hi>, dalle molte teste, dall'alito di fuoco, e domanda: Che cosa pensate di me? Le maschere di bucrani prese dal terrore trasaliscono e si dispongono «in gruppi ben organizzati»! Amici, la cosa è molto singolare, è fatale. Chiunque non sia altro che un bucranio, un fantasma, e guarderà in faccia alla cosa, si potrà trovare a mal partito, e non potrà durarla a lungo, a mio modo di vedere. Guai anche a quei molti, che non sono interamente bucrani, ma parzialmente reali, umani! L'età dei Miracoli è tornata! «Mirate la Fenice del mondo, in una consumazione ignea, in un'ignea creazione: ampie sono le sue ali a ventaglio, alta è la sua melodia di morte che emana dal rintronare della battaglia e dalla caduta delle città; la fiamma funerea si slancia verso il cielo, avvolgendo tutte le cose; è la Morte e la Nascita d'un Mondo!».</p>
                     <p>Da tutto ciò, nondimeno, come noi spesso abbiam detto, dovrà sgorgare un'indicibile benedizione. Cioè questa: che l'Uomo e la sua Vita non poggeranno più sul vuoto e sulla menzogna, ma su una solida base, su un certo genere di verità. Sia la benvenuta la più povera delle verità, purchè una ve ne sia, in cambio del falso, per quanto in veste pomposa! La Verità, qualunque essa sia, sempre genera nuove e migliori verità; così la dura roccia di granito si sgretola nel suolo, sotto l'influenza benedetta del cielo, e si copre di verzura, di frutti, d'ombra. Ma quanto al Falso, il quale, parimenti, in senso opposto, diviene sempre più falso, che può esso mai produrre se non la Morte, giunto che sia a maturità? Che può fare se non decomporsi a grado a grado, o violentemente, tornando al Padre Suo – che assai probabilmente è immerso in fiamme di fuoco?</p>
                     <p rend="justify">Il Sanculottismo brucerà tante cose; ma non potrà bruciare ciò che è incombustibile. Non lo temete il Sanculottismo; valutatelo per quello che è: la portentosa, inevitabile fine, e il miracoloso principio di tante cose. Inoltre tu ti devi render conto di un'altra cosa, cioè che anch'esso venne da Dio; perchè, non ha esso avuta l'<hi rend="italic">esistenza</hi>? Fin dal tempo antico come è scritto, i Suoi decreti si compirono nella grande Profondità delle cose; spaventosamente e meravigliosamente, ora come all'inizio: anche nel turbine Egli parla; e la collera degli uomini è fatta per rendere lode a Lui. – Ma non tentare di misurare e scandagliare questa Cosa incommensurabile, e ciò che vien detta la <hi rend="italic">ragione di essa</hi>; non tentare di ridurla ad una formula di logica! Nè molto meno devi tu urlare fino a divenir rauco, maledicendola; perchè questo è stato già fatto fine all'estremo limite. Come un vero e vivo Figlio del Tempo, <hi rend="italic">guarda</hi>, con un indicibile e multiforme interesse, il più spesso in silenzio, ciò che il Tempo ha apportato: e ciò serva a edificarti, a istruirti, a nutrirti; o non foss'altro, a dilettarti e appagarti, come meglio ti è dato di fare.</p>
                     <p>Un'altra domanda che ad ogni nuovo volger di tempo sorgerà in noi, richiedendo sempre una nuova risposta, è questa: Dove è particolarmente la Rivoluzione Francese? Nel Palazzo del Re? Nei costumi del Re e della Regina, nei loro abusi, nelle loro cabale, nella loro imbecillità, nella loro sfortuna, rispondono alcuni, – ai quali noi non rispondiamo. Nell'Assemblea Nazionale, risponde una moltitudine numerosa e varia, che all'uopo si asside sul seggio del <hi rend="italic">Reporter</hi>, e di là prende nota di quanto nei proclami, negli atti, nei rapporti, nei brani di logica difensiva, negli scatti d'eloquenza parlamentare sembra notevole nell'interno; e di ciò che dei tumulti e delle voci di tumulto diviene udibile dall'esterno, produce volumi su volumi; che chiama Storia della Rivoluzione Francese, e pubblica con animo soddisfatto. Fare lo stesso, fino a un certo segno; con tante collezioni di giornali, <hi rend="italic">Choix des Rapports, Histoires Parlementaires</hi>, e tutta la roba di questo genere che abbiamo, di cui si potrebbe caricare delle some, sarebbe facile per noi: facile, ma senza profitto. L'Assemblea Nazionale, chiamata ora Assemblea Costituente, va per la sua via, nel fare la Costituzione; ma la Rivoluzione Francese va di pari passo per la <hi rend="italic">sua</hi> via.</p>
                     <p rend="justify">In genere, non possiamo forse dire che la Rivoluzione Francese è nel cuore, nella mente di ogni violento parlatore, e di ogni pensatore francese? Ma sapere in che modo i Venticinque Milioni di questa specie, nel loro complesso intricato, facendo e disfacendo, potranno dar vita agli eventi; sapere quale evento sarà il punto cardinale; sapere da qual punto di vista potrà essere meglio osservato: ecco il problema. Per risolvere questo problema occorre che la migliore penetrazione cerchi la luce in ogni possibile sorgente, porti la visuale in qualsiasi luogo ov'è possibile la visione o un barlume di visione, e, dopo tutto, potrà dirsi paga se risolverà il problema, fosse anche in una maniera approssimativa.</p>
                     <p rend="justify">Quanto all'Assemblea Nazionale, finchè torreggia eminente sulla Francia, alla maniera d'un <hi rend="italic">Carroccio</hi>, quantunque ormai non più all'avanguardia, e suoni i segnali della marcia o della ritirata, – è e sarà una realtà fra le altre realtà. Ma, fin che siede facendo la Costituzione, non è altro che una fatuità, una chimera sopratutto. Oimè, nella non mai abbastanza eroica costruzione dei castelli di carta Montesquieu-Mably, quantunque salutata con tanti applausi dal mondo, che interesse vi ha mai? Dedita ad una tale occupazione, l'augusta Assemblea Nazionale diviene per noi nè più nè meno che un Sinedrio di Pedanti, se non una fucina di gerundî di nessuna pratica utilità; e i suoi lunghi dibattiti e le recriminazioni intorno ai Diritti dell'Uomo, al Diritto di Pace e di Guerra, al <hi rend="italic">Veto suspensif</hi>, al <hi rend="italic">Veto absolu</hi>, che altro sono se non altrettante maledizioni di pedante? Possa Iddio confondervi per la vostra <hi rend="italic">Teoria dei verbi irregolari!</hi>».</p>
                     <p>Una Costituzione si può sempre edificarla, di Costituzioni alla Sieyès se ne possono avere quante se ne vogliono; la difficoltà spaventevole è di trovare gli uomini che vengano e vivano in esse! Se Sieyès avesse potuto strappare i tuoni e i lampi dal Cielo per sancire la sua Costituzione sarebbe stato bene; ma senza alcun tuono? Anzi, strettamente considerato, non è forse vero che senza una qualunque sanzione celestiale, data visibilmente mediante il tuono o altri mezzi invisibili, non v'è costituzione che possa, a lungo andare, valere più della carta straccia su cui è scritta? La Costituzione, cioè la raccolta delle leggi, o dei Modi d'agire prestabiliti, sotto cui gli uomini amano di vivere, è lo specchio delle loro Convinzioni – della loro Fede per ciò che riguarda questo meraviglioso Universo, e in quanto essi hanno di diritti, di doveri e di capacità: ciò è sancito dalla necessità stessa; e non da una Deità visibile, da una Deità invisibile. Le altre leggi, delle quali si ha una certa quantità sempre pronta, sono usurpazioni, cui gli uomini non ubbidiscono, contro cui si ribellano e che aboliscono appena loro conviene.</p>
                     <p rend="justify">Onde la questione delle questioni sarebbe: Chi è che può fare la Costituzione, specie per dei ribelli e degli abolizionisti? Chi è colui che può sintetizzare la Fede generale quando ve n'è una; colui che può impartirne una, quando, come nel caso presente, non ve n'è alcuna? Un uomo assai raro; ora come in antico, un inviato di Dio! Senonchè, qui, in mancanza di quest'uomo trascendentale, supremo, il Tempo con la sua infinita successione di uomini semplicemente superiori, ciascuno dei quali porta il suo piccolo contributo, fa molto. La Forza parimenti (poichè, come gli antichi Filosofi insegnano, lo Scettro reale era in origine qualche cosa come un martello, per <hi rend="italic">ischiacciare</hi> quelle teste che non si riusciva a convincere) troverà alla fin fine qualche cosa da fare. E così tra un perpetuo abolire e restaurare, squarciare e rimendare; tra un continuo lottare e contendere, col male presente, con la speranza e lo sforzo verso il bene futuro, deve la Costituzione, come tutte le umane cose, edificarsi e innalzarsi, o demolirsi e affondare, come può e le è dato di fare. E voi Sieyès, e voi componenti il Comitato, e voi Milleduecento individui varî, venuti da tutti i punti della Francia, qual'è il Credo della Francia, quale il vostro Credo, lo sapete voi? È precisamente questo: che non deve esservi alcun Credo; che tutte le formule debbono essere sovvertite. E qual'è la Costituzione che si adatterà a questo? Oimè, è purtroppo chiaro: non sarà una Costituzione, ma un'Anarchia; – la quale, a suo tempo, vi sarà accordata.</p>
                     <p rend="justify">Ma, dopo tutto, che cosa può fare una disgraziata Assemblea Nazionale? Riflettete solo su questo: che vi sono Milleduecento individui accozzati; onde ogni unità ha il proprio apparato pensante, il proprio apparato parlante! In ogni unità di loro è una fede e un desiderio, differente per ognuno, che la Francia sia rigenerata e che egli individualmente debba compiere quest'opera. Milleduecento forze separate, aggiogate alla rinfusa ad uno scopo, discordi su ogni lato di esso; e che pur debbono spingerlo innanzi a costo della vita!</p>
                     <p rend="justify">È forse la natura delle Assemblee Nazionali in genere che porta, con un lavoro e un clanglore senza fine, a non far nulla? E i Governi Rappresentativi son forse per la più parte delle Tirannie, in fondo? Diremo noi che i <hi rend="italic">Tiranni</hi>, che le Persone ambiziose e inquiete, venute da tutti gli angoli della regione, si trovino là riuniti, e che con le mozioni e con le contro-mozioni, col gergo e col fracasso <hi rend="italic">si cancellino</hi> l'un l'altro come i favolosi Gatti di Kilkenny, producendo per risultato netto uno zero; – mentre il paese intanto si <hi rend="italic">governa</hi> e si guida da sè con quella saviezza, riconosciuta, o per lo più non riconosciuta, che per avventura sussiste, qua e là nelle teste individuali? – Frattanto, anche questo sarebbe un grande progresso: poichè in antico con le loro Fazioni Guelfe e Ghibelline, con le loro Rose Rosse e Rose Bianche, erano avvezzi a distruggere come niente l'intero paese; mentre adesso si combatte in un'arena ben più ristretta; fra le quattro mura dell'Assemblea e qua e là, in qualche posto avanzato di tribune e di bigoncie; si combatte con la lingua, non con la spada: – tutti questi progressi nell'arte di produrre zero non sono forse grandi? Anzi migliori di tutti, sono alcuni felici Continenti (come quello d'Occidente, con le sue sterminate <hi rend="italic">Savannahs</hi>, dove chiunque ha quattro membra volonterose trova il cibo sotto i piedi e un cielo infinito sulla sua testa); questi possono fare a meno di un governo. – Problemi da sfinge, che il mondo stupefatto deve, in queste stesse generazioni, risolvere o morire!</p>
                  </div>
                  <div type="div4">
                     <head>
                        <label>Capitolo II</label>
                        <lb/>L'Assemblea Costituente</head>
                     <p rend="justify">Una sola cosa quest'Assemblea eletta di Milleduecento persone è in grado di fare: Distruggere. Ciò invero non è che una più decisa manifestazione del suo talento naturale che si esplica nel non far Nulla. Non far Nulla, mantenere soltanto l'agitazione, disputare; e le cose si distruggeranno da sè stesse.</p>
                     <p rend="justify">In questo modo e non altrimenti si comportò l'augusta Assemblea Nazionale. Essa prese il nome di Costituente, quasi che la sua missione e la sua funzione fossero state quelle di costruire o di edificare; il che con tutta l'anima sua cercò di fare: eppure nel fato, nella natura delle cose, le era serbata una funzione tutta apposta. Ai più strani vangeli gli uomini crederanno, anche ai vangeli secondo Jean Jacques! Era una fede ostinata in quei Deputati Nazionali, come in tutti i pensatori francesi, che la Costituzione si potesse <hi rend="italic">fare:</hi> e che essi in quel luogo e allora erano chiamati a farla. Come con la tenacia degli Ebrei o del Musulmano Ismaelita, quel Popolo altrimenti volubile e incredulo, poteva persistere in quel suo <hi rend="italic">Credo quia impossibile</hi>; e affrontare con esso il mondo armato, divenendo fanatico, eroico magari, e combattere per esso! La Costituzione dell'Assemblea Costituente, e parecchie altre, stampate e non manoscritte, sopravviveranno alle future generazioni come un documento del Tempo, istruttivo, incredibile: la più significante pittura della Francia d'allora; o almeno la pittura della pittura fatta da quegli uomini.</p>
                     <p rend="justify">Ma, a dire il vero e seriamente parlando, che avrebbe potuto fare l'Assemblea Nazionale? La cosa a farsi era, come si diceva allora, di rigenerare la Francia: abolire la vecchia Francia, farne una nuova, quietamente o con forza, per via di concessioni o con la violenza: questo per forza di Natura era divenuto inevitabile. Quanto al grado di violenza, tutto dipende dalla saggezza di coloro che ne hanno la direzione. Con una perfetta saggezza da parte dell'Assemblea Nazionale la cosa sarebbe andata altrimenti; ma, in ogni modo, se poteva essere pacifica e tutt'altro che sanguinosa e convulsiva, è un problema che anche ora resta insoluto.</p>
                     <p>Dato, frattanto, che questa Assemblea Costituente continui fino all'ultimo ad essere qualche cosa, con un sospiro si vede incessantemente sottratta a viva forza dal suo compito infinito, divino, di perfezionare «la Teoria dei verbi irregolari» – per sopperire a dei còmpiti finiti, terrestri, che dopo tutto hanno un significato per noi. È la cinosura della Francia rivoluzionaria quest'Assemblea Nazionale. Ogni lavoro di governo è caduto nelle sue mani e sotto il suo controllo; tutti gli uomini hanno gli occhi rivolti ad essa per essere guidati. In mezzo a quella smisurata Rivolta di Venticinque Milioni di uomini essa si libra sempre in alto come il <hi rend="italic">Carroccio</hi> o lo Stendardo di battaglia, in atto di dare l'impulso o di riceverlo, nella maniera più confusa: e, se non è in grado di prestare molto aiuto, ha almeno l'aria di darne. Essa emette non pochi Proclami pacificatori; con più o meno risultamento. Autorizza l'arruolamento delle Guardie Nazionali – per tema che i Briganti non vengano a divorarci o a mietere il nostro ricolto non mietuto. Manda emissari per domare le «effervescenze», per liberare gli uomini dalla Lanterna. Ascolta gli indirizzi congratulatorî che arrivano quotidianamente col sacco ricolmo, la più parte sullo stile del re Cambise; ascolta le Petizioni e le Querele di tutti i mortali, onde ogni doglianza, se non ottiene lenimento, può almeno trovare pietà. Di più, un'augusta Assemblea Nazionale può produrre l'eloquenza parlamentare e eleggere le Commissioni. Commissioni per la Costituzione, pei Resoconti, per le Ricerche e per tante altre cose, le quali producano alla loro volta montagne di Carta Stampata: tema d'una Eloquenza parlamentare, che prorompe a scatti, e scorre copiosa, abbondante, uguale come una corrente. E così dal vortice disordinato, in cui tutte le cose turbinano e si stritolano, le Leggi Organiche, o la similitudine di esse, lentamente emergono.</p>
                     <p rend="justify">Dopo discussioni senza fine, otteniamo che i <hi rend="italic">Diritti dell'Uomo</hi> siano scritti e promulgati: vera base di carta d'ogni Costituzione di carta. Trascurate, però, di dichiarare i Doveri dell'Uomo! gridano gli oppositori. Dimenticate di accertarvi delle <hi rend="italic">Possibilità</hi> dell'Uomo!, rispondiamo noi, e questa è una delle più fatali omissioni! Senonchè qualche volta, come il Quattro Agosto, la nostra Assemblea Nazionale, accesa d'un subitaneo entusiasmo, quasi soprannaturale, vuole sbrigarsi di tutta la massa del lavoro in una notte. Notte memorabile quella del Quattro Agosto: Dignitari temporali e spirituali; Pari, Arcivescovi, Presidenti parlamentari, ognuno sorpassando l'altro nella devozione patriottica, vengono a gettare successivamente le loro possessioni ormai insostenibili «sull'altare della patria». Con grida sempre più alte di evviva – poichè a dir vero è un «dopo pranzo» – essi aboliscono le Decime, i Privilegi feudali, la Gabella, l'eccessivo diritto di Caccia Riservata; e ancora i Privilegi, le Immunità; insomma ogni radice, ogni ramo del Feudalismo poi deliberano un <hi rend="italic">Te Deum</hi> all'uopo, e si sciolgono alfine alle tre del mattino, raggiungendo le stelle con le loro teste sublimi. Una tal notte, imprevista, ma per sempre memorabile, fu quella del 4 Agosto 1789. Ad alcuni pare una cosa miracolosa o quasi miracolosa. Forse una nuova notte di Pentecoste, diremo noi, modellata secondo i nuovi tempi e la nuova Chiesa di Jean Jacques Rousseau? E come aveva le sue cause, così ebbe i suoi effetti.</p>
                     <p>In tal modo lavorano i Deputati Nazionali, perfezionando la loro Teoria dei Verbi Irregolari; governando la Francia e lasciandosi governare da essa; con travaglio e rumori; tagliando netti gli antichi legami ormai intollerabili; filando assiduamente corde di sabbia pei nuovi. Se il loro lavoro era un nulla o un qualche cosa, poco importa: gli occhi di tutta la Francia erano fissi con reverenza su di loro; onde la Storia non può mai lasciarli molto a lungo da parte.</p>
                     <p rend="justify">Pel momento, se noi spingiamo lo sguardo in quella loro Aula dell'Assemblea, la troveremo, com'è naturale, «infinitamente irregolare». Un centinaio di membri sono in piedi contemporaneamente; nessuna regola nel presentare le mozioni, e neppure i rudimenti d'un regolamento; agli spettatori della Galleria è permesso di applaudire ed anche di fischiare<note xml:id="ftn193" place="foot" n="193"> Arthur Young, I, pag. 111.</note>; la elezione del Presidente, fatta ogni quindici giorni, spesse volte mette a galla le teste non serene. Nulladimeno, come in tutte le umane adunanze, il simile si appiglia al suo simile; la regola perenne, <hi rend="italic">Ubi homines sunt, modi sunt</hi> si dimostra vera. Dei rudimenti di Metodi cominciano a farsi strada e così dei rudimenti di Partito. Vi è una Destra (<hi rend="italic">Côté Droit</hi>), e una Sinistra (<hi rend="italic">Côté Gauche</hi>), a seconda che siede alla destra del Presidente o alla sua sinistra; il Côté Droit è conservatore, e il Côté Gauche distruttivo. Intermediario è il Costituzionalismo Anglomaniaco o il Realismo delle due Camere, coi suoi Mounier e i suoi Lally, che precipitano verso la non entità. Emerge, a destra, difendendo e perorando, Cazalès, Capitano dei Dragoni, eloquente e dolcemente bollente, che lavora per l'ombra di un nome. Anche vi strepita Mirabeau-Tonneau, il più giovane Mirabeau, che non manca di spirito: il fosco D'Espréménil non fa altro che aspirare fortemente e sbuffare; egli potrebbe – piace il pensarlo – accoppare anche il maggiore dei Mirabeau, se volesse<note xml:id="ftn194" place="foot" n="194"> 
                           <hi rend="italic">Biopraphie Universelle</hi>, § <hi rend="italic">D'Espréménil</hi> (di Beaulieu).</note>, – ma non lo fa. Ultimo e più grande di tutti, guardatelo per un momento, è l'Abbé Maurry; coi suoi occhi gesuitici, la sua impassibile faccia di bronzo, «immagine di tutti i peccati cardinali». Indomabile, inesauribile, egli combatte con la retorica gesuitica, coi polmoni e col cuore d'acciaio, pel Trono e specialmente per l'Altare e per le Decime. Al punto che una voce squillante esclama una volta dalla Galleria: «Signori del Clero, voi dovete essere tosati, ma, se vi dimenate troppo, sarete tagliati»<note xml:id="ftn195" place="foot" n="195"> 
                           <hi rend="italic">Dictionnaire des Hommes marquants</hi>, II, pag. 519.</note>.</p>
                     <p rend="justify">La Sinistra è ancora chiamata la parte di d'Orléans; e qualche volta per burla il Palais Royal. Eppure tutto è così confuso, le cose reali sembrano immaginarie, al punto che «è dubbio», dice Mirabeau, «se lo stesso D'Orléans appartenga al partito D'Orléans». Quello che può essere constatato e visto è la sua faccia di luna, che manda lontano i suoi raggi da quel punto dello spazio. Siede parimenti colà il Verdemare Robespierre; egli mette fuori il suo bagaglio leggero con decisione, ma non ancora con effetto. Un esile e sparuto Puritano e Rigorista, che vorrebbe mettere al bando le formule; e che pur vive e si muove nelle formule ha il suo essere impastato di formule, per quanto di un altro genere. «<hi rend="italic">Peuple</hi>», tale secondo Robespierre dovrebbe essere il metodo Regale nel promulgare le leggi, «<hi rend="italic">Peuple</hi>», questa è la legge che io ho fatta per te; l'accetti tu? A queste parole la Destra, il Centro e la Sinistra rispondono con una interminabile risata<note xml:id="ftn196" place="foot" n="196"> Vedi <hi rend="italic">Moniteur,</hi> n. 67, (in <hi rend="italic">Hist. Parl</hi>).</note>. Pure, gli uomini perspicaci intuiscono che quel Verdemare può forse andare lontano; «Quest'uomo» osserva Mirabeau, «farà qualche cosa; perchè ha fede in ogni parola che dice».</p>
                     <p rend="justify">L'Abbé Sieyès non s'occupa che del Lavoro Costituzionale; ma, disgraziatamente, i suoi compagni di lavoro sono meno arrendevoli di quel che dovrebbero con chi ha completata la Scienza della Politica. Nondimeno, coraggio, Sieyès! Una ventina di mesi di lavoro eroico, di contraddizione degli sciocchi, e la Costituzione sarà edificata; la pietra culminante sarà collocata fra gli evviva. La pietra? Ma sarà meglio dire la carta della sommità, poichè tutto è Carta; <hi rend="italic">tu</hi> hai fatto quanto Cielo e Terra potevano richiedere, e quanto era in te di fare. E notate ancora questo Trio; memorabile per varie cose; memorabile non foss'altro perchè la sua storia è scritta in un epigramma: «Si dice di qualunque cosa questi Tre abbiano per le mani, che: «Duport la pensa, Barnave la manifesta, Lameth la fa»<note xml:id="ftn197" place="foot" n="197"> Vedi Toulongeon, I, c. 3.</note>.</p>
                     <p rend="justify">E il regale Mirabeau? Eminente fra tutti i partiti, in alto grado, al disopra di tutti, quest'uomo sale e sale sempre. Come noi spesso diciamo, egli ha un <hi rend="italic">occhio,</hi> egli è una realtà, mentre gli altri sono formole e occhi di <hi rend="italic">vetro.</hi> Nel Transitorio egli scoprirà il Perpetuo; troverà qualche punto d'appoggio anche nei vortici della Carta. La sua fama è andata lontano per tutti i paesi; e giunse fino a rallegrare il cuore di quel rude, vecchio Amico degli Uomini, prima che morisse. Anche i postiglioni degli alberghi hanno udito parlare di Mirabeau: quando un viaggiatore impaziente lamenta che il tiro è insufficiente, il suo postiglione risponde: «Sì, monsieur, i cavalli delle stanghe sono fiacchi; ma il mio <hi rend="italic">mirabeau</hi> (cavallo principale), come vedete, è eccellente, <hi rend="italic">mais mon mirabeau est excellent</hi>»<note xml:id="ftn198" place="foot" n="198"> Dumont. <hi rend="italic">Souvenirs sur Mirabeau</hi>, pag. 255.</note>.</p>
                     <p>Ed ora, Lettore, tu devi lasciare questa rumorosa discrepanza dell'Assemblea Nazionale; non senza pietà, se hai la mente umanitaria. Milleduecento uomini, milleduecento fratelli son là nel centro di Venticinque Milioni, che combattono fieramente col Destino e l'uno contro l'altro, logorando la loro esistenza come fanno molti figli d'Adamo per una cosa che non dà nessun utile. Anzi, nel complesso, bisogna ammettere ch'era una ben triste cosa. «Triste come l'Assemblea d'oggi», disse qualcuno. «Perchè datare, <hi rend="italic">Pourquoi dater?</hi>» rispose Mirabeau.</p>
                     <p rend="justify">Considerate che essi sono milleduecento; che non solo parlano, ma <hi rend="italic">leggono</hi> i loro discorsi; e magari si fanno prestare o rubano addirittura i discorsi da leggere! Con milleduecento parlatori fluenti e la loro numerosa Arca di Noè di banalità, quel silenzio che non si può conseguire, deve sembrare addirittura la sola benedizione della Vita. Immaginate milleduecento scrittori di pamphlets, che mettono fuori perpetuamente pamphlets, e nessuno chiude loro la bocca! Nè, come nei Congressi americani, l'ordinamento appare perfetto. Un Senatore qui non ha il suo scrittoio e i suoi giornali; di tabacco (e tanto meno di pipe) non v'è la più piccola provvigione. Fin la conversazione deve procedere a bassa voce, con interruzioni continue; solo i «Biglietti a lapis» circolano liberamente; «in una quantità incredibile, finanche a piè della tribuna»<note xml:id="ftn199" place="foot" n="199"> Dumont. pag. 159-167; Arthur Young ecc.</note>. Tale è il lavoro che deve rigenerare una Nazione, perfezionandone la Teoria dei Verbi Irregolari!</p>
                  </div>
                  <div type="div4">
                     <head>
                        <label>Capitolo III.</label>
                        <lb/>Sovvertimento generale</head>
                     <p rend="justify">Della Corte del Re, pel momento, non v'è quasi nulla da dire. Silenziose, deserte sono quelle sale; la Regalità langue abbandonata dal suo dio della guerra e dalle sue speranze, finchè l'Œil-de-Bœuf non chiami una volta ancora a raccolta. Lo scettro s'è dipartito da Re Luigi ed è passato alla <hi rend="italic">Salle des Menus</hi>, al Palazzo civico di Parigi, o non si sa più dove. In questi giorni di luglio, quando tutte le orecchie erano ancora assordate dal crollo della Bastiglia, e Ministri e Principi erano scaraventati ai quattro venti, pareva che finanche i valletti fossero smaniosi d'udire. E allorchè anche Besenval, nel volare verso lo Spazio infinito, dovè fare un po' di sosta a Verstilles, mentre personalmente si rivolgeva a Sua Maestà per un Ordine circa i cavalli di posta, ecco che «il Valletto di servizio viene a mettersi familiarmente tra Sua Maestà e me», protendendo il suo collo di canaglia per informarsi di che si tratta! Sua Maestà, in un impeto di collera, voltosi rapidamente, afferra le molle: «Io garbatamente impedii l'atto, ed egli mi strinse la mano ringraziandomi; e notai che nei suoi occhi era il pianto»<note xml:id="ftn200" place="foot" n="200"> Besenval, III, pag. 419.</note>. Povero Re! anche i Re di Francia, dopo tutto, sono uomini! Lo stesso Luigi XIV una volta die' di piglio alle molle e colpì addirittura con esse; ma fu contro Louvois, e Dame Maintenon accorse. – La Regina non fa che piangere nei suoi appartamenti interni, circondata da deboli donne: ella è giunta «al massimo grado d'impopolarità»; ed è riguardata universalmente come il cattivo genio della Francia. Gli amici e i famigliari suoi consiglieri sono fuggiti; fuggiti per errare alla ventura. Lo Château Polignac ancora torreggia in alto, nel suo torvo aspetto, sulla sua roccia cubica, enorme e baldanzosa, fra le pianure fiorite, cinto dalle montagne azzurre dell'Auvergne<note xml:id="ftn201" place="foot" n="201"> Arthur Young, I, pag. 165.</note>: ma non vi sono più un Duca e una Duchessa di Polignac che guardano lontano da quel sito; sono fuggiti, «incontrandosi con Necker a Basilea»; nè ritorneranno più. Che la Francia dovesse vedere i suoi Nobili resistere all'Irresistibile, all'Inevitabile, col viso d'uomini in preda all'ira, era cosa deplorevole, ma da aspettarsi; ma vederli col volto e il pensiero di fanciulli imbronciati, chi avrebbe potuto immaginarlo? Questa fu la specialità. Essi non compresero nulla: nulla vollero comprendere. Ed ora non v'è un nuovo Polignac primogenito di quei due, che se ne sta cogitabondo nel Castello di Ham<note xml:id="ftn202" place="foot" n="202"> A. D., 1835.</note>, in uno stato di stupore da cui non uscirà mai; l'essere più confuso dei mortali esistenti?</p>
                     <p rend="justify">Il Re Luigi ha il suo nuovo Ministero; mera Popolarità; il vecchio Presidente Pompignan; Necker tornato in trionfo; ed altri simili<note xml:id="ftn203" place="foot" n="203"> Montgaillard, II, pag. 108.</note>. Ma a che cosa gli gioverà? Come si è detto, lo scettro, tutto intero, escluso il legno e la doratura, se n'è andato altrove. La volontà, la determinazione, non sono in quest'uomo tutto innocenza ed indolenza; dipendente da tutti, tranne che da sè stesso, dipendente da ogni circostanza, eccettuate quelle di cui potrebbe rendersi padrone. Così la nostra Versailles è turbolenta nel suo interno e nel suo lavoro. Essa è bella, se guardata di lontano, risplendente come un sole; vista da vicino, a portata di mano, non è altro che un'atmosfera di sole che nasconde le tenebre e il fermento confuso della ruina!</p>
                     <p>Ma nella Francia si prosegue la più indisputabile «distruzione delle formule», termine di passaggio delle realtà che ne susseguono. Quanti milioni d'individui incatenati, strozzati quasi dalle formole; eppure la loro Vita, o almeno le funzioni della loro Vita, come la digestione e la fame, erano abbastanza reali! Il cielo ha mandato alfine un'abbondante messe: ma qual vantaggio ne ha il povero, quando la Terra viene a interporsi con le sue formule? L'industria, in questi tempi d'insurrezione, giace inoperosa; il capitale di solito non circola, ma ristagna paurosamente nei ripostigli. Il povero è a corto di lavoro e perciò è a corto di quattrini; ma, qualora avesse il danaro, non potrebbe comperare il pane. Fossero le macchinazioni degli Aristocratici, o quelle di d'Orléans, fossero i Briganti, fosse il terrore soprannaturale, o lo strepito dell'arco d'argento di Febo-Apollo, certo si è che i mercati erano vuoti di grano e abbondanti di tumulti. I fittavoli a quel che pare indugiano a trebbiare; poichè, o sono stati «corrotti» con doni; o, non avendo bisogno di donativi, contano sul rialzo sempre crescente dei prezzi, o forse perchè non sono troppo premuti pel terratico. Nè, ciò ch'è strano, le disposizioni municipali «che con tante misure di frumento voi dobbiate venderne altrettante di segala», ed altre di simil genere, valgono gran fatto a migliorare la posizione. I Dragoni con le spade sguainate stanno allineati fra i sacchi di grano, e spesse volte sono più i Dragoni dei sacchi<note xml:id="ftn204" place="foot" n="204"> Arthur Young, I, pag. 129, ecc.</note>. Le rivolte per la farina abbondano; invertendosi in rivolte d'un genere più fosco. La fame è stata conosciuta e divenuta familiare. Non li vedemmo quando nell'anno 1775 coi visi pallidi, nella miseria, coperti di cenci, presentavano petizioni per far note le loro sofferenze; e per tutta risposta ottenevano una nuova forca alta quaranta piedi? Fame e Oscurità per lunghi anni! Infatti, ripensate quei primi Moti di Parigi quando si credette che un Gran personaggio logorato dalla dissolutezza avesse bisogno di Bagni di sangue; e le Madri in abiti logori, ma sotto cui palpitavano i loro cuori, «occuparono le pubbliche piazze» emettendo selvaggi urli da Rachele... anche allora chetati dalla Forca. Venti anni addietro l'Amico degli Uomini (predicando ai sordi) descriveva i contadini del Limousin (<hi rend="italic">souffre-douleurs</hi>) che avevano impresso il dolore nell'aspetto: un aspetto che sorpassa ogni pietà, «quasi che l'oppressione del potente fosse, come la grandine, come il tuono, una cosa irrimediabile, nell'ordine della Natura»<note xml:id="ftn205" place="foot" n="205"> «Fils Adoptif», <hi rend="italic">Mémoires de Mirabeau</hi>, I, pag. 364-394.</note>. Ed ora, se in qualche momento supremo, l'urto d'una Bastiglia che crolla venisse a destarvi; se si provasse che l'oppressione non è nell'ordine della Natura, ma semplicemente dell'Arte e perciò rimediabile, revocabile?</p>
                     <p rend="justify">Ha dimenticato il Lettore quel «torrente di selvaggi» che proprio sotto gli occhi dell'Amico degli Uomini discendeva dalle alture del Mont d'Or? Visi sparuti e ruvidi, con lunghi capelli; figure scheletriche che avevano in piedi alti zoccoli; con indosso vesti di lana e cinte di cuoio tempestate di chiodi di rame! Essi si dondolavano sull'un piede e sull'altro, e battevano il tempo anche coi loro gomiti, come procedevano la zuffa e la battaglia che non s'erano fatte attendere; essi acclamavano ferocemente, e in quei visi sparuti era la contrazione d'una specie di riso crudele. Uomini ottusi e induriti, che da tempo erano stati la preda degli esecutori dell'assisa e delle tasse; preda degli «Scrivani dal freddo schizzare della penna». La ferma profezia del nostro vecchio Marchese, che nessuno volle ascoltare, era che «questo Governo, giuocando a mosca cieca e andando innanzi a tentoni, finirebbe nel Sovvertimento Generale, nella <hi rend="italic">Culbute Générale</hi>»!</p>
                     <p rend="justify">Nessuno volle ascoltare, e tutti percorsero spensierati la loro via; – senonchè anche il Tempo e il Destino viaggiavano. Il Governo, che giuocava a mosca cieca, andando innanzi a tentoni, era giunto al precipizio che non poteva evitare. L'Ottusa Miseria, incalzata dagli scrivani che la perseguitavano col freddo e vile schizzar della penna, è stata tratta a formare – una società di Miserabili! Poichè ora più che mai sono giunte fino a loro le più strane e confuse novelle portate dai Giornali di Parigi con le loro ali di carta; o, quel ch'è più portentoso, dove non vi sono giornali<note xml:id="ftn206" place="foot" n="206"> Vedi Arthur Young, I, pag. 137, 150, ecc.</note>, mediante il rumore e le congetture. L'oppressione <hi rend="italic">non è più</hi> inevitabile; è stata rovesciata una Bastiglia, e la Costituzione è sul punto d'esser compiuta! La quale Costituzione, se deve essere qualche cosa e non proprio un nulla, che altro potrebbe essere se non un pane da mangiare?</p>
                     <p rend="justify">Il Viaggiatore, «cavalcando su pel monte con le briglie in mano», raggiunge una povera donna: «l'immagine, come di solito son tutte, degli stenti e della miseria; ella mostra l'età di sessant'anni e non ne ha ancora ventotto». Hanno sette figliuoli il suo povero faticatore e lei; una fattoria con una vacca, che li aiuta ad alimentare i fanciulli; hanno anche un piccolo cavallo, un ronzino. Costoro debbono pagare l'affitto, i censi, e fornire di galline questo signore, di sacchi di avena quell'altro; debbono pagare le tasse al Re, le <hi rend="italic">corvées</hi> allo Stato, le tasse della Chiesa; tasse senza fine; – e credere che non si possa levare la voce contro questa condizione di cose. Ella ha udito che in <hi rend="italic">qualche</hi> luogo, in <hi rend="italic">qualche</hi> maniera, <hi rend="italic">qualche</hi> cosa sarà fatta pel povero. «Dio ce la mandi subito, poichè i pagamenti e le tasse ci schiacciano (<hi rend="italic">nous</hi> 
                        <hi rend="italic">écrasent</hi>)!»<note xml:id="ftn207" place="foot" n="207"> 
                           <hi rend="italic">Idem</hi>, I, pag. 134.</note>.</p>
                     <p rend="justify">Si fanno belle profezie, ma non vengono a compimento. Vi sono stati i Notabili, le Assemblee, le uscite e le entrate. Gli intrighi e le manovre, l'eloquenza parlamentare e le dispute, scherma in alto di Greco contro Greco: tutto ciò dura da un pezzo; eppure il pane non viene ancora. Il ricolto è stato mietuto e riposto nei granai; eppure il pane non viene ancora. Messa alle strette dalla disperazione e dalla speranza, che può fare la Miseria se non sollevarsi, come è stato predetto, producendo il Sovvertimento Generale?</p>
                     <p rend="justify">Ci pensate a quello che avverrà quando Cinque grossi Milioni di quelle figure sparute, dai visi scialbi (<hi rend="italic">figures haves</hi>), in <hi rend="italic">jupes</hi> di lana, con le cinte di cuoio tempestate di borchie di rame e con alti zoccoli, sorgeranno in piedi, elevando la voce (simile a un ruggito nella foresta) in faccia alle Classi alte e raffinate, dopo lunghi secoli passati senza controllo, per domandare virtualmente: Come ci avete trattati? come ci avete istruiti, nutriti, guidati, mentre lavoravamo duramente per voi? La risposta può esser letta in fiamme su nel cielo, in una notte d'estate. <hi rend="italic">Questo</hi> è il nutrimento e la guida che abbiamo ricevuto da voi: il <hi rend="italic">Vuoto</hi> – della tasca, dello stomaco, della testa, del cuore. Mirate, in noi <hi rend="italic">non v'è nulla</hi>; oltre quello che la Natura dà ai suoi figli del deserto: la Ferocia e l'Appetito; la Forza alimentata dalla Fame. Notaste voi fra i vostri Diritti dell'Uomo, che l'uomo non debba morire di inedia, quando v'è il pane mietuto da lui? Ciò è tra i Poteri dell'Uomo.</p>
                     <p rend="justify">Settantadue Châteaux sono stati divorati dalle fiamme solo nel Mâconnais e nel Beaujolais; questo sembra il centro della conflagrazione, che si è estesa al Dauphiné, all'Alsace, al Lyonnais; tutto il Sud-Est è in fiamme. Per tutto il Nord, da Rouen a Metz, i disordini si sono propagati; i contrabbandieri del sale marciano apertamente in bande armate; le barriere delle città sono arse; i collettori del pedaggio e quelli delle tasse, come ogni personaggio officiale, sono stati messi in fuga. «S'era detto», dice Young, «che il popolo, spinto dalla fame, si rivolterebbe»; e noi vediamo che l'ha fatto. I disperati nullatenenti, che invano sono andati per lungo tempo in cerca di preda, trovando ora la speranza nella disperazione, formano dappertutto dei nuclei. Essi suonano a stormo le campane della chiesa: e la Parrocchia si pone all'opera<note xml:id="ftn208" place="foot" n="208"> Vedi <hi rend="italic">Histoire Parlementaire</hi>, II, pag. 243-246.</note>. La ferocia, l'atrocità, la fame e la vendetta: figurarsi qual lavoro compiano!</p>
                     <p rend="justify">Si trova a mal partito ormai quel Signore che, per esempio, «ha murata la sola Fontana del Comune»; colui che ha abusato del suo <hi rend="italic">Chartier</hi> e delle sue pergamene; che s'è valso del divieto di caccia riservata, non prudentemente, ma ad usura. Anche le Chiese, anche i Canonicati sono saccheggiati senza misericordia quando hanno trovato il gregge troppo raso, dimenticando di nutrirlo. Guai al paese che il Sanculottismo nei suoi giorni di vendetta calpesta con le sue rozze calzature – calzature di zoccoli! Dei Signori altolocati con le loro donne delicate e i loro fanciulli, furono costretti a «fuggire mezzo nudi», nelle tenebre della notte, lieti di scampare alle fiamme ed anche a qualche cosa di peggio. Voi incontrate costoro alle <hi rend="italic">tables d'hôte</hi> degli alberghi, ove fanno riflessioni più o meno savie sulla distinzione di classe ormai distrutta, incerti da qual parte rifarsi<note xml:id="ftn209" place="foot" n="209"> Arthur Young, II, pag. 149, ecc.</note>. Il <hi rend="italic">métayer</hi> troverà la cosa conveniente per indugiare a pagare il suo fitto. Quanto al Collettore delle tasse, che per lungo tempo ha data la caccia come un bipede da preda, ora è nella condizione d'essere perseguitato a sua volta; l'Erario di Sua Maestà «non colmerà il Deficit», questa volta; è opinione di molti che un patriottico Re, essendo il Restauratore della Libertà della Francia, abbia abolito la più parte delle tasse, quantunque, per fini privati, alcuni fanno di tal fatto un segreto.</p>
                     <p rend="justify">Dove andrà a finire tutto questo? Si può profetizzare: nell'Abisso, verso il quale viaggiano, tutti i momenti, le delusioni; dove questa delusione è ora arrivata. Poichè, se vi è una Fede, che perdura dagli antichi tempi, è questa, come spesso ripetiamo: che nessuna Menzogna può esistere per sempre. La Verità, essa medesima, deve cangiare di quando in quando la sua veste, e risorgere a nuova vita. Ma tutte le Menzogne hanno la loro sentenza di morte scritta e sottoscritta contro di loro presso il Tribunale del Cielo; e, lente o rapide, procedono incessantemente verso la loro ora.</p>
                     <p rend="justify">«I segni che un Gran Signore è proprietario d'un qualche podere», dice il veemente e franco Arturo Young, «sono le terre incolte, le <hi rend="italic">landes</hi>, i deserti, lo squallore; andate alla sua residenza: la trovate nel mezzo di una foresta; popolata di daini, cignali e lupi. I campi presentano la scena d'un trattamento che fa pietà, nelle case alberga la miseria. E dire che vi sono tanti milioni di braccia, che vorrebbero essere industriose, e restano inerti, e si muore di fame. Oh, se fossi legislatore in Francia, nient'altro che per un giorno, io vorrei far saltare parecchio questi gran signori!»<note xml:id="ftn210" place="foot" n="210"> Arthur Young I, pagine 12, 48, 84, ecc.</note>
                     </p>
                     <p rend="justify">O Arturo, e ora che li vedi effettivamente <hi rend="italic">saltare</hi>; vuoi tu brontolare ancora in questo momento?</p>
                     <p rend="justify">Per lunghi anni e per molte generazioni durò questo stato di cose, ma il tempo venne. Cervelli fiacchi che non potettero esser tocchi da nessun ragionamento, da nessuna esortazione, furono illuminati dal bagliore del tizzone ardente: non poteva attecchire che questo metodo. Considerate la cosa, esaminatela! La vedova va in cerca di ortiche pel pranzo dei suoi figliuoli; il signore profumato, aggirandosi delicatamente nell'Œil-de-Bœuf, trova una alchimia mercè la quale le strapperà la terza ortica, sotto il nome di Fitto e di Legge: un tale ordine di cose deve finire. Non è forse così? Ma, com'è spaventevole una <hi rend="italic">tal</hi> fine! Che coloro cui Iddio, nella sua grande misericordia, ha accordato tempo e spazio, ne preparino una più mite!</p>
                     <p>Per alcuni è oggetto di meraviglia il fatto che i Signori non pensassero a fare qualche cosa per aiutarsi, come per esempio riunirsi ad armarsi; poichè ve n'erano nel numero di «centocinquantamila» e tutti abbastanza valorosi. Purtroppo centocinquantamila, sparsi su vaste provincie, divisi da un reciproco malvolere, non possono accordarsi. I più gran Signori, come abbiamo veduto, hanno già emigrato, con l'intento di fare arrossire la Francia. E oramai le armi non sono più una proprietà particolare dei signori; ma d'ogni mortale che possiede dieci scellini con cui comperare un moschetto di seconda mano.</p>
                     <p rend="justify">Inoltre, quei contadini morenti di fame, non hanno dopo tutto quattro piedi e gli artigli in modo che voi possiate tenerli continuamente carponi a quel modo. Essi non sono neppure di color nero: sono semplicemente dei Signori non lavati, e un Signore ha pur viscere umane! – I Signori fecero ciò che potevano; si arruolarono nella Guardia Nazionale, fuggirono levando alte grida, chiamarono in aiuto Cielo e Terra. Un signore, il famoso Memmay di Quincy, presso Vesoul, invitò tutti i rustici di quelle vicinanze a un banchetto, e fece saltare in aria con la polvere il suo castello e loro; all'istante egli scomparve; senza che si sapesse dove<note xml:id="ftn211" place="foot" n="211"> 
                           <hi rend="italic">Histoire Parlementaire</hi>, II, pag 161.</note>. Circa sei anni più tardi tornò e dimostrò che s'era trattato di un accidente.</p>
                     <p rend="justify">Le Autorità non se ne stanno neghittose; ancorchè, sfortunatamente, tutte le Autorità, le Municipalità e simili siano in un certo stato transitorio nel loro rigenerarsi dalla vecchia Monarchia in una Democrazia nuova; e nessun Ufficiale sa ancora chiaramente che cosa egli è. Nondimeno i Maires vecchi o nuovi riuniscono le <hi rend="italic">Marechaussées</hi>, le Guardie Nazionali, le Truppe di linea; la giustizia, del genere più sommario, non manca. Il Comitato Elettorale di Maçon, quantunque non sia che un Comitato, arriva ad impiccare per suo proprio conto fino a venti persone. Il Prevosto del Dauphiné attraversa il paese «con una colonna mobile», coi birri e coi capestri; potendo ogni albero servire da forca e tenere sospeso il suo reo o i suoi «tredici» rei.</p>
                     <p rend="justify">Disgraziato paese! Come il bel verde ed oro dell'anno maturo e luminoso sono mutati in un orrido nero: nere le ceneri dei Castelli, neri i corpi degl'impiccati! L'industria è cessata; non si ode più il rumore del martello o della sega, ma soltanto il suono delle campane a stormo e il tamburo d'allarme. Lo scettro s'è dipartito, non si sa dove diretto; – infranto a pezzi, qui impotente, là tiranno. Le Guardie Nazionali mostrano la loro imperizia, e la indecisione: i soldati tendono ad ammutinarsi; vi è pericolo e questi e quelle si bisticciano, vi è pericolo se si mettono <hi rend="italic">d'accordo</hi>. Strasburgo ha visto i tumulti; un palazzo civico è stato ridotto in ruine, i suoi archivi sparsi al vento; i soldati ubbriachi si sono abbracciati per tre giorni coi cittadini ubbriachi; il Maire Dietrich e il Maresciallo Rochambeau sono ridotti quasi alla disperazione<note xml:id="ftn212" place="foot" n="212"> Arthur Young, I, pag. 141; Dampmartin: <hi rend="italic">Evénements qui se sont passés sous mes yeux</hi>, I, pag. 135-167.</note>.</p>
                     <p rend="justify">Nel mezzo di tutti quei fenomeni, si vede nel suo passaggio trionfale, «scortato», per esempio attraverso Belfort, «da cinquanta Guardie Nazionali a cavallo e da tutta la musica militare del luogo», – Necker, che torna da Basilea! All'apogeo della sua gloria, il povero Necker forse indovina in qualche modo dove mena tutto ciò<note xml:id="ftn213" place="foot" n="213"> 
                           <hi rend="italic">Biographie Universelle</hi>, § <hi rend="italic">Necker</hi> (di Lally-Tollendal).</note>. Uno dei giorni più culminanti si svolge al Palazzo civico di Parigi: sono evviva immortali; la moglie e la figlia s'inginocchiano pubblicamente per baciargli la mano, e a Besenval è accordato il perdono, – che invero vien revocato prima del tramonto: uno dei giorni più alti; sopravverranno poi i giorni più bassi e più bassi ancora, fino ad arrivare a quelli bassissimi. Tale magica virtù è in un nome e nel bisogno d'un nome. Come un Elmo di Mambrino incantato, essenziale per la vittoria, viene questo «Salvatore della Francia»; acclamato, accompagnato a suon di cennamella dal mondo; ma, oimè! pensare che si debba così presto rompere l'incanto, e debba essere precipitato dalla lizza come un bacile da barbiere! Gibbon «avrebbe desiderato di mostrarlo» (in questo stato d'abbandono, di bacile da barbiere) ad ogni uomo solido, desideroso di vedere la sua anima consumata fuori di lui, desideroso di divenire un <hi rend="italic">caput mortuum</hi>, per ambizione, raggiungendo o mancando il successo.<note xml:id="ftn214" place="foot" n="214"> Gibbon's <hi rend="italic">Letters</hi>.</note>
                     </p>
                     <p rend="justify">Notiamo ancora un'altra piccola fase e poi più nulla. Nei mesi d'autunno, il nostro valente Arturo è stato «molestato per alcuni giorni» dai colpi, dai chicchi di piombo, dalle palle, «che hanno rumoreggiato cinque o sei volte nel mio calesse e intorno alle mie orecchie»; poichè tutto il popolino era andato in campagna per uccidere la selvaggina<note xml:id="ftn215" place="foot" n="215"> Young, I, pag. 176.</note>. È proprio così: sulle Balze di Dover, per tutte le Frontiere della Francia, appaiono quest'autunno due segni sulla Terra: la volata dei signori francesi emigranti, e quella degli emigranti alati della selvaggina francese! Si può dire finito, o presso che finito il Divieto di caccia su questa terra; il fatto è compiuto per un tempo infinito. Tutta la parte che doveva recitare nella storia della civiltà, l'ha recitata: <hi rend="italic">plaudite; exeat!</hi>
                     </p>
                     <p rend="justify">In questa maniera il Sanculottismo divampa, illustrando molte cose: producendo fra l'altro, come vedemmo, il Quattro Agosto, quella quasi miracolosa notte di Pentecoste dell'Assemblea Nazionale; quasi miracolosa, che ebbe le sue cause e i suoi effetti. Il Feudalismo è colpito a morte; non solo sulla pergamena e coll'inchiostro; ma proprio in realtà, per via del fuoco; cioè della combustione di sè stesso. Questa conflagrazione del Sud-Est andrà scemando, ma si diffonderà verso l'Ovest o altrove; e non si estinguerà finchè il <hi rend="italic">combustibile</hi> non sia tutto finito.</p>
                  </div>
                  <div type="div4">
                     <head>
                        <label>Capitolo IV</label>
                        <lb/>In «queue»</head>
                     <p rend="justify">Se diamo ora un'occhiata a Parigi, una cosa ci salta agli occhi: che le botteghe dei fornai hanno ormai le loro <hi rend="italic">Queues</hi>, o Code; lunghe filze di compratori, stanno l'un dietro l'altro <hi rend="italic">in coda</hi>, di maniera che il primo venga servito pel primo, – quando si aprono le botteghe! Questa maniera di attendere formando coda, non più vista dai primi di Luglio, appare di nuovo in Agosto. Col tempo, noi la vedremo perfezionata dalla pratica, al grado quasi d'un'arte; e l'arte o quasi arte dello stare in coda diviene una delle caratteristiche del Popolo parigino, che così si distingue da qualsiasi altro Popolo.</p>
                     <p rend="justify">Considerate un po': mentre il lavoro è per sè stesso così scarso, un uomo che abbia affine realizzata della moneta è costretto ad aspettare (se sua moglie è troppo debole, e non può nè attendere nè lottare) per mezza giornata, in coda, finchè ottenga che il suo danaro sia cambiato in un pane caro e cattivo! I litigi, che arrivano fino allo spargimento di sangue e alle percosse, divengono inevitabili in quelle <hi rend="italic">Queues</hi> esasperate. In mancanza di litigi, si ha un concorde <hi rend="italic">Pange lingua</hi> di lamenti contro le istituzioni. La Francia ha cominciato il suo lungo <hi rend="italic">Curriculum</hi> della Fame, istruttivo e produttivo più dei <hi rend="italic">Curricula</hi> accademici; che si prolunga per sette anni dei più strenui. Come Jean Paul dice nella sua propria vita, «questo affare della fame arriverà a una grande altezza».</p>
                     <p rend="justify">Ora considerate, con strano contrasto, le Cerimonie di giubilo; poichè l'aspetto di Parigi, in generale, presenta questi due lati: le cerimonie di giubilo e la scarsezza dei viveri. Parecchie processioni marciano lietamente, coi loro nastri tutti tricolori; cantando canzoni e suonando i tamburelli, si recano all'altare di Santa Genoveffa, per ringraziarla che la Bastiglia è atterrata. Non mancano gli uomini forti e le donne forti del Mercato, coi loro mazzi di fiori e i loro discorsi. L'Abbé Fouchet, famoso in quest'opera (giacchè l'Abbé Lefèvre altro non poteva che distribuire la polvere) benedice il panno tricolore per la Guardia Nazionale; e ne fa una bandiera tricolore Nazionale, vittorioso segnacolo prima o poi nella causa delle libertà civili e religiose di tutto il mondo. Fauchet, dicevamo, è l'uomo dai <hi rend="italic">Te Deum</hi> e dalle pubbliche consacrazioni; alle quali, come in questa occasione della bandiera, la nostra Guardia Nazionale «risponderà con salve di moschetti», nella chiesa o cattedrale che sia<note xml:id="ftn216" place="foot" n="216"> Vedi <hi rend="italic">Histoire Parlementaire</hi>, III, pag. 20; Mercier: <hi rend="italic">Nouveau Paris</hi>, ecc.</note>, riempiendo Notre-Dame dei più rumorosi e fuligginosi <hi rend="italic">Amen</hi>, che sono indice di tante cose.</p>
                     <p rend="justify">Dopo tutto, dobbiamo dire che il nostro nuovo Maire Bailly, e il nostro nuovo Comandante Lafayette, chiamato anche «Scipio-Americanus», hanno pagato caro il loro avanzamento. Bailly va sontuosamente sul cocchio dorato dello Stato, cogli alabardieri del Re; e Camillo Desmoulins ed altri fanno udire strani suoni al suo passaggio; Scipio monta il «bianco cavallo di guerra» e caracolla col suo pennacchio civico in vista di tutta la Francia. Nessuno di loro, nondimeno, lo fa per nulla; ma in verità a un prezzo esorbitante. Al prezzo, cioè, di alimentare Parigi e d'impedire che combatta. Coi fondi della città, circa diciassettemila dei più derelitti sono adibiti a scavare su Montmartre, per venti soldi al giorno, che servono per comperare, a prezzo del mercato, quasi due libbre di cattivo pane: costoro guardano assai torvo quando Lafayette va ad arringarli. La Municipalità compie un penoso lavoro giorno e notte; poichè deve provvedere al pane, a una Costituzione municipale, a regolamenti d'ogni genere, a imbavagliare la stampa del Sanculottismo; sopratutto: Pane, Pane.</p>
                     <p rend="justify">Gli approvvigionatori requisiscono il paese in lungo e in largo con una fame da leoni; scoprono il grano nascosto, acquistano quello che trovano, per amore o per forza; insomma vogliono e debbono trovare il grano. Uno dei còmpiti più ingrati; così difficile, così pericoloso – posto pure che si riesca a qualche cosa. Il 19 di agosto v'è cibo per un giorno<note xml:id="ftn217" place="foot" n="217"> Vedi Bailly: <hi rend="italic">Memoires,</hi> II, pag. 137-409.</note>. Sorgono lamenti che l'alimento sia adulterato e produca un certo effetto negli intestini: non è grano, ma calcina di Parigi! Senonchè, a proposito di questo effetto che consisteva in un bruciore alla gola e al palato; un proclama municipale vi avverte di non tenerne conto, o, se mai, di considerarlo come la conseguenza d'un benefico drastico. Il Maire di Saint-Denis, tanto il suo pane era nero, è stato dalla popolazione dispeptica del luogo impiccato alla lanterna. Le Guardie Nazionali proteggono a Parigi il mercato del grano: in principio dieci erano sufficienti, poi ne occorsero seicento<note xml:id="ftn218" place="foot" n="218"> 
                           <hi rend="italic">Histoires Parlementaire</hi>, II, pag. 421.</note>. Avete un gran da fare, voi, Bailly, Brissot de Warville, Condorcet e altri!</p>
                     <p rend="justify">Poichè, come s'è accennato dianzi, vi è da fare anche una Costituzione Municipale. Gli Elettori della vecchia Bastiglia, dopo aver salmodiato per una diecina di giorni sulla loro gloriosa vittoria, cominciarono a sentirsi domandare in tono stizzoso: Chi vi ha messi a quel posto? In conseguenza, erano tenuti a cedere l'ufficio, non senza lamenti e brontolii da ambo le parti, a un più largo Corpo, eletto specialmente per quel posto. Questo nuovo Corpo, aumentato, modificato, poi finalmente fissato nel numero di trecento componenti, col titolo di Rappresentanti della Città (<hi rend="italic">Représentants de la Commune</hi>), ora siede colà; regolarmente suddiviso in Comitati, assiduamente occupato a fare una Costituzione, tutti i momenti in cui non è adibito alla ricerca della farina.</p>
                     <p rend="justify">Questa Costituzione è un piccolo compendio di meraviglie; di cui una consiste nel «consolidare la Rivoluzione»! Sicchè la Rivoluzione è finita? Il Maire Bailly e tutti i rispettabili amici della libertà hanno d'aria di crederlo. La vostra Rivoluzione, come la gelatina <hi rend="italic">bollita</hi> al giusto punto, non ha bisogno che d'essere versata nelle <hi rend="italic">forme</hi> della Costituzione, e «consolidata» lì dentro. Non è così? Veramente avrebbe potuto <hi rend="italic">raffreddarsi</hi>, la qual cosa è precisamente la più dubbia, o forse la meno dubbia!</p>
                     <p rend="justify">Oh sventurati Amici della Libertà; consolidare una Rivoluzione! Obbligati a lavorare colà, nel loro padiglione sospeso sul caos, fra due mondi ostili, l'Alto mondo della Corte e quello inferiore del Sanculottismo; incalzati da entrambi, compiono un lavoro penoso, irto di pericoli, facendo tristemente e con tutto l'ardore, «l'impossibile».</p>
                  </div>
                  <div type="div4">
                     <head>
                        <label>Capitolo V</label>
                        <lb/>Il quarto stato</head>
                     <p rend="justify">Il Pamphletismo apre l'abisso della sua gola, sempre più largo, per non chiuderlo più. I nostri Filosofi, a dir vero, se ne traggono in qualche modo discosti, dopo l'esempio di Marmontel, che «si ritira disgustato fin dal primo giorno». L'Abbé Raynal, divenuto grigio e calmo nel suo domicilio di Marsiglia, è poco soddisfatto di questo lavoro; l'ultimo atto letterario dell'uomo sarà di nuovo un atto di ribellione; una sdegnata <hi rend="italic">Lettera all'Assemblea Costituente</hi>; cui si risponde con «l'ordine del giorno». Così anche il Filosofo Morellet aggrotta scontento le ciglia; e invero egli è minacciato nei suoi beneficî da quel Quattro di Agosto, che evidentemente va troppo in là. È strano che quelle «squallide figure in saioni di lana» non restino soddisfatte della Speculazione e dell'Analisi vittoriosa, come noi!</p>
                     <p rend="justify">Ahimè, sì: la Speculazione, il Filosofismo, un tempo ornamento e ricchezza del salone, hanno bisogno di mutarsi in semplici provvedimenti pratici e circolare all'aperto sulle vie, universalmente; recando i loro frutti! Un Quarto Stato, quello degli abili editori, balza fuori; cresce e si moltiplica, più forte d'ogni repressione, incalcolabile. Nuovi stampatori, nuovi Giornali, e sempre roba nuova (ha bisogno di sfogo il mondo): e che i nostri Trecento stiano là a frenare e consolidare a loro talento! Loustalot, sotto l'ali di Prudhomme, editore torbido e avventato, stampa settimanalmente la sua <hi rend="italic">Révolution de Paris</hi>, con uno stile acre, enfatico. Acre, corrosivo, come lo spirito delle prugne selvatiche, come il vitriolo, è Marat, <hi rend="italic">Amico del Popolo</hi>; che si sente colpito dal fatto che l'Assemblea Nazionale, così piena di Aristocratici, «non può far nulla», eccetto che disgregarsi, e aprire l'adito ad una migliore Assemblea; che i Rappresentanti municipali altro non sono che ciarloni e imbecilli, se non addirittura furfanti. Quest'uomo è povero, è squallido, abita nelle soffitte; un uomo non amabile nè moralmente nè fisicamente; un uomo respingente. Egli comincia a divenire fanatico, dominato com'è dall'idea fissa. Crudele <hi rend="italic">lusus</hi> della Natura! La Natura, o povero Marat, come in un passatempo crudele, t'impastò forse dei suoi <hi rend="italic">residui</hi> e d'una creta mista e avariata, scaraventandoti via, da matrigna, come una Frenesia in questo frenetico Secolo decimottavo? Là ti sta preparato il tuo lavoro; e tu lo compirai. I Trecento hanno citato e vogliono ancora citare Marat a comparire, ma sempre egli gracida una risposta esauriente; sempre li sfiderà, o li eluderà; nè si lascerà mettere il bavaglio.</p>
                     <p rend="justify">Carra, «Ex-segretario di un Hospodar decapitato», poi di un Cardinale Collana; Pamphletista, Avventuriero, passato a traverso molti episodî e svariati paesi, si mette in collaborazione con Mercier, del <hi rend="italic">Tableau de Paris</hi>; e colla schiuma alla bocca, pubblica gli <hi rend="italic">Annales Patriotiques</hi>. Il <hi rend="italic">Moniteur</hi> va innanzi prosperamente; Barrère «piange» sulla Carta, più che mai fedele; Rivarol e Royou non se ne stanno neghittosi. Il giuoco invita a giocare: il vostro <hi rend="italic">Domine, Salvum Fac Regem</hi> ridesterà il <hi rend="italic">Pange Lingua</hi>; se v'è un giornale l'<hi rend="italic">Ami-du-Peuple</hi>, non manca un giornale l'Amico del Re, <hi rend="italic">Ami-du-Roi</hi>. Camillo Desmoulins s'è eletto da sè <hi rend="italic">Procureur Général de la Lanterne</hi>, Procuratore Generale della Lanterna; e perora, senza <hi rend="italic">atrocità</hi>, sotto un titolo atroce, stampando settimanalmente le sue brillanti <hi rend="italic">Rivoluzioni di Parigi e del Bramante.</hi>  Brillanti, abbiamo detto; poichè, se in quelle fitte tenebre del Giornalismo, con la sua iattanza fosca, con la sua furia fissa o bislacca, qualche raggio di genio ti saluta, sii certo, è quello di Camillo. La cosa che Camillo tocca, egli l'adorna col suo dito luminoso: lo splendore scherza gentile, inaspettato, fra un'orribile confusione; spesso la parola di Camillo è degna d'esser letta, quando nessun'altra n'è degna. Enigmatico Camillo, come tu risplendi d'una luce caduta, ribelle, eppure semi-celestiale; come è la luce della stella sul ciglio di Lucifero! Figliuolo del Mattino, in quali tempi e in quali luoghi sei dovuto cadere!</p>
                     <p rend="justify">Ma in tutte le cose vi ha del buono; anche se non buono a «consolidare le Rivoluzioni». Il carico di mille carri di questa materia dei Pamphlets e dei Giornali sta a marcire lentamente nelle Pubbliche Biblioteche della nostra Europa. Strappata dal grande golfo, come ostriche dai bibliomaniaci ricercatori di perle, deve però prima <hi rend="italic">marcire</hi>, e allora ciò che fu perla, in Camillo o in altri, può essere veduta come tale e continuare come tale.</p>
                     <p>Nè il pubblico parlare è scemato, anche se Lafayette e le sue Pattuglie lo guardano con occhio torvo. Si parla forte nel Palais Royal, e più forte nel Café de Foy: là è tutta una miscellanea di Cittadini e Cittadine che vi circolano. «A quando a quando», secondo Camillo, «si «servono della libertà della stampa per un proposito privato, in modo che or l'uno or l'altro patriota si trova privo del suo orologio o del suo fazzoletto da tasca!» Ma quanto al resto, nell'opinione di Camillo, nulla può rappresentare una più vivida immagine del Foro Romano. «Un patriota propone la sua «mozione»; se essa trova dei sostenitori, lo si fa montare su di una sedia, e parlare. Se è applaudito, va avanti e redige; se è fischiato, viene abbandonato al suo destino». In questo modo si circolava e si perorava.</p>
                     <p rend="justify">Il gigantesco e velloso Marchese Saint-Huruge, uomo che ha avuto delle disgrazie e le ha meritate, è giudicato eminente, ed è anche ascoltato. La sua voce è un «muggito», come quella d'un Toro di Bashan; voce che supera tutte le altre e che spesso fa balzare i cuori degli uomini. Questo Marchese è uno scervellato o quasi; sono però sani i suoi polmoni; ma il sano e l'insano gli serviranno ugualmente.</p>
                     <p rend="justify">È da notare inoltre che ognuno degli Ottanta Distretti ha il suo Comitato particolare, che parla e presenta continuamente le sue mozioni, e che aiuta alla ricerca del grano, nella ricerca d'una Costituzione, quei poveri Trecento del Municipio; che Danton, dalla voce «che si ripercuote nelle volte», è presidente del Distretto dei Cordeliers; che è già divenuto un Simbolo del Patriottismo; che a prescindere dai «diciassettemila affatto bisognosi, che scavano su Montmartre, la più parte dei quali, veramente, ha ottenuto il passaporto, ed è stata lanciata nello spazio con quattro scellini», v'è uno <hi rend="italic">sciopero</hi>, o unione, di Domestici fuori servizio, che ti riuniscono per parlare in pubblico. È in vista uno sciopero di Sarti, poichè anche questi vogliono scioperare e parlare; di più, uno sciopero di Calzolai giornalieri; uno sciopero di Farmacisti: è così caro il pane!...<note xml:id="ftn219" place="foot" n="219"> 
                           <hi rend="italic">Histoire Parlementaire</hi>, II, pagine 319, 417, 423.</note> Tutti costoro avendo scioperato, debbono parlare, in genere, sotto la volta del cielo, per prendere le loro determinazioni. – Lafayette e le sue Pattuglie li sorvegliano sospettosi, a distanza.</p>
                     <p rend="justify">Sventurati mortali! questo tira e molla, questo sforzarsi scambievolmente, per dividere, in un modo conciliante, la comune Felicità dell'uomo in questa Terra, quando l'intera parte da dividersi non è che «un banchetto di bucce»! Diligenti sono i Trecento; nessuno uguaglia Scipio-Americanus nel trattare con le folle. Se non che, tutte queste cose sono un cattivo presagio pel consolidamento d'una Rivoluzione.</p>
                  </div>
               </div>
               <div type="div3">
                  <head>
                     <label>Libro settimo</label>
                     <lb/>L'insurrezione delle donne</head>
                  <div type="div4" rend="P68">
                     <head>
                        <label>Capitolo I.</label>
                        <lb/>PATTUGLIE! PATTUGLIE!</head>
                     <p rend="justify">No, Amici, questa Rivoluzione non è d'un genere consolidabile. Il fuoco, la febbre, i semi sparsi, le sostanze chimiche, gli uomini, gli eventi – tutte le emanazioni della Forza che operano in questo miracoloso Complesso di Forze, chiamato Universo – non vanno sempre <hi rend="italic">crescendo</hi>, e compiono le loro fasi naturali e i loro sviluppi, ciascuno secondo la sua natura; e raggiungono la loro altezza, poi la loro visibile decadenza, finchè sprofondano, si dileguano, giungono al punto che noi diciamo la morte? Tutti crescono, non v'è nulla che non cresca e non si spinga innanzi nella sua speciale espansione, – dato che abbia avuto facoltà di spuntare. È da notare anche che ciascuno cresce con una rapidità proporzionata al grado di follia e d'insalubrità che è in esso: lo sviluppo lento, regolare, quantunque dovrà pur finire con la morte, è ciò che noi chiamiamo salute e sanità.</p>
                     <p rend="justify">Un Sanculottismo, che ha atterrate le Bastiglie, che si è fornito di picche e di moschetti, che ora va bruciando castelli, che prende le sue determinazioni e arringa sotto i tetti e sotto la volta del cielo, si può dire che è spuntato; e, per legge di Natura, deve crescere. A giudicare dalla follia e dalla infermità che ha in sè, e dal marcio e dagli elementi in cui si trova, si può immaginare che la sua rapidità e la sua mostruosità saranno estreme.</p>
                     <p rend="justify">Molte cose, inoltre, specialmente quelle malsane, crescono a sbalzi, di scatto. La prima grande uscita, il primo colpo del Sanculottismo fu quello in cui Parigi conquistò il suo Re; poichè la figura rettorica di Bailly era purtroppo una triste realtà. Il Re è conquistato, e ha ottenuta la libertà sulla sua parola; alla condizione cioè, di un'assoluta buona condotta, che in queste evenienze, sventuratamente, vuol significare addirittura mancanza di condotta. Una posizione affatto insostenibile, quella della Maestà impegnatasi a serbare buona condotta! Ahimè, non è naturale che tutto ciò che vive cerchi di serbarsi in vita? Onde la condotta di Sua Maestà presto diverrà riprensibile; e il secondo grande atto del Sanculottismo, quello di metterla in prigione, non può essere lontano.</p>
                     <p>Necker, nell'Assemblea Nazionale, fa udire il suo lamento, come di solito, intorno al suo Deficit: le Barriere e le Dogane bruciate; i Collettori di tasse, che, in luogo di dare la caccia, la ricevono; il Tesoro regio completamente vuoto. Il rimedio è un Prestito di trenta milioni; poi, in termini ancora più allettanti, un prestito di ottanta milioni: senonchè, sventuratamente, nè l'uno nè l'altro di questi prestiti gli speculatori si arrischieranno a concedere. Lo Speculatore non ha patria, eccettuata la sua nera laguna dell'<hi rend="italic">Aggio</hi>.</p>
                     <p rend="justify">Eppure, in questi giorni, per gli uomini che hanno una patria, qual fuoco di patriottismo arde in più d'un cuore; penetrando nel suo interno, per giungere fino alla sua borsa! Così, fin dal 7 agosto, un <hi rend="italic">Don Patriotique</hi>, «Patriottico Dono di gioielli d'un considerevole valore», è stato fatto solennemente da alcune donne parigine, e solennemente accettato con menzione onorevole. Incontanente tutti prendono ad imitarle e ad emularle. Regali Patriottici, accompagnati sempre da un'eloquenza eroica, cui il Presidente deve rispondere e l'Assemblea ascoltare, affluiscono da lontano e da vicino, in tal numero, che la menzione onorevole può essere solo effettuata mediante «liste che si pubblicano ad epoche determinate». Ognuno dà quello che può: anche i calzolai si sono condotti con munificenza; un proprietario di terra dà una foresta; la società elegante dà le fibbie delle sue scarpe, mettendo mano allegramente alle stringhe. Disgraziate femmine danno quello che hanno accumulato con l'amore<note xml:id="ftn220" place="foot" n="220"> 
                           <hi rend="italic">Histoire Parlementaire</hi>, II, pag. 427.</note>. L'odore d'ogni specie di denaro, come pensava Vespasiano, è buono.</p>
                     <p rend="justify">Lo slancio è bello, eppure inadeguato! Il Clero deve essere «invitato» a fondere il Superfluo della sua argenteria ecclesiastica nella Zecca Regale. Di più, bisogna decretare una patriottica contribuzione forzata, quantunque di malavoglia; pagate almeno per questa volta la quarta parte della vostra rendita annua riconosciuta; così un'Assemblea Nazionale sarà in grado di fare la Costituzione, senza essere frastornata dalla preoccupazione dell'insolvenza. I loro salarî sono stabiliti il 17 agosto a sole lire diciotto al giorno, per ognuno; ma il Pubblico servizio deve avere il suo nerbo, il suo denaro. Per mitigare, non per «<hi rend="italic">combler</hi>, o colmare il Deficit», anche se voi, ad ogni mortale foste da tanto! Poichè dopo tutto, come fu udito a dire Mirabeau, «è il Deficit che ci salva».</p>
                     <p>Verso la fine di Agosto, la nostra Assemblea Nazionale è arrivata coi suoi lavori costituzionali fino alla questione del <hi rend="italic">Veto</hi>; deve Sua Maestà avere diritto a un Veto sugli atti dell'Assemblea Nazionale, oppur no? Che discorsi si facevano dentro e fuori; che logica chiara, passionata anche, e che imprecazioni, che minacce, cadute fortunatamente per la maggior parte nel Limbo! Per mezzo del cervello guasto e dei polmoni sani di Saint-Huruge, il Palais-Royal si ribella al Veto. Il giornalismo si dà da fare, la Francia risuona tutta del Veto. «Io non dimenticherò mai», dice Dumont, «la mia andata a Parigi uno di quei giorni, con Mirabeau; e la folla di popolo che attendeva la sua carrozza presso alla bottega del libraio Le Jay. La gente si slanciò verso di lui, scongiurandolo, con le lagrime agli occhi, di non permettere il <hi rend="italic">Veto Absolu</hi>. Essi erano esaltati: «Signor Conte; voi dovete difenderci contro quei furfanti che si adoperano pel ritorno del dispotismo. Se il Re ottiene questo <hi rend="italic">Veto</hi>, a che vale l'Assemblea Nazionale? Noi siamo schiavi; tutto è finito»<note xml:id="ftn221" place="foot" n="221"> 
                           <hi rend="italic">Souvenirs sur Mirabeau</hi>, pag. 156.</note>. Amici, se il cielo cade, vi sarà modo di prendere molte allodole! Mirabeau, soggiunge Dumont, fu eminente in questa occasione: egli rispose vagamente, con una imperturbabilità di Patrizio, e non prese nessun impegno.</p>
                     <p rend="justify">Vanno Deputazioni all'Hôtel-de-Ville; pervengono lettere anonime agli Aristocratici nell'Assemblea Nazionale, con la minaccia che quindicimila, o a volte sessantamila persone, «marceranno per illuminarvi». I distretti di Parigi sono in moto; si firmano Petizioni: Saint-Huruge muove dal Palais Royal con una scorta di millecinquecento individui, per esercitare di persona il diritto di petizione. Risoluto, almeno in apparenza, è il gigantesco e velloso Marchese, risoluto è il Café de Foy: ma ugualmente risoluto è il Comandante Generale Lafayette. Le vie sono tutte assiepate dalle Pattuglie: Saint-Huruge vien fermato alla <hi rend="italic">Barrière des Bons Hommes</hi>; egli può muggire come i tori del Bashan, ma deve tornare senz'altro. I confratelli del Palais Royal «circolano tutta la notte», e fanno mozioni sotto la vôlta del cielo, essendo chiusi tutti i Caffè. Nondimeno Lafayette e il Municipio hanno la prevalenza; Saint-Huruge è messo in prigione; il <hi rend="italic">Veto Assoluto</hi> si emenda in <hi rend="italic">Veto Sospensivo</hi>, proibizione non per sempre, ma temporanea; e questo clamore del Destino diverrà a grado a grado silenzioso, come hanno fatto tutti gli altri clamori.</p>
                     <p rend="justify">Fino a questo punto avea progredito la Consolidazione, quantunque con difficoltà, reprimendo il basso mondo del Sanculottismo; e la Costituzione sarà fatta, con difficoltà, fra il giubilo e la carestia, fra i Doni Patriottici e le code innanzi ai Forni; non escluse le arringhe dell'Abbé Fauchet, cogli <hi rend="italic">Amen</hi> che partono dagli squadroni di moschetteria! Scipio-Americanus ha meritato i ringraziamenti dell'Assemblea Nazionale e della Francia. Gli vengono offerti stipendi e emolumenti di gran conto, e tutto ciò egli, desideroso di ben altre benedizioni, che non hanno che vedere col semplice danaro, alla sua cavalleresca maniera, ricusa senza scrupolo.</p>
                     <p>Al Parigino comune, frattanto, una cosa rimane inconcepibile: che ora, pur essendo caduta la Bastiglia e restaurata la libertà della Francia, il grano continui ad essere così caro. I nostri Diritti dell'Uomo sono votati, il Feudalismo ed ogni specie di tirannia aboliti; eppure, guardate, noi stiamo in <hi rend="italic">queue! </hi>Che non siano incettatori gli Aristocratici, i cui intrighi trovano favore alla Corte?... V'è qualche cosa di marcio in un luogo o in un altro.</p>
                     <p rend="justify">Intanto, ahimè, che fare? Lafayette con le sue pattuglie proibisce tutto, anche le lagnanze. Saint-Huruge e altri eroi del <hi rend="italic">Veto</hi> giacciono in carcere. L'Amico del Popolo, Marat, fu preso; gli stampatori dei giornali patriottici sono incatenati e interdetti; anche i merciaiuoli ambulanti non possono gridare, finchè non abbiano ottenuto la licenza e il debito contrassegno. Le Guardie Nazionali turchine dissipano senza pietà ogni gruppo, perlustrano con le baionette inastate anche il Palais Royal. Voi passate, pei vostri affari, per la via Taranne; la Pattuglia, presentando la sua baionetta, grida: <hi rend="italic">A sinistra!</hi> Voltate per Via Saint-Bonoît, là vi si grida: <hi rend="italic">A destra!</hi> Un Patriota giudizioso (come Camillo Desmoulins in questo frangente) è costretto, per amore della pace, a prendere il rigagnolo.</p>
                     <p rend="justify">O Popolo tanto sofferente, la nostra gloriosa Rivoluzione si evapora in cerimonie tricolori e arringhe di complimenti. Delle quali ultime, come Loustalot calcola con acredine, «più di duemila ne sono state pronunziate durante l'ultimo mese, al solo Municipio»<note xml:id="ftn222" place="foot" n="222"> 
                           <hi rend="italic">Révolution de Paris</hi>, giornale (citato nella <hi rend="italic">Histoire Parlementaire</hi>, II, pag. 357).</note>. E le nostre bocche vuote di pane, debbono esser chiuse, con minaccia di pena? Il Caricaturista promulga la sua emblematica pittura: <hi rend="italic">Le Patrouillotisme chassant le Patriotisme</hi>, il Patriottismo scacciato dal Pattuglismo. Pattuglie senza pietà; lunghe e sopraffine arringhe; e pagnotte scarse e mal cotte, più somiglianti a pezzi di mattoni, che producono un certo effetto sugl'intestini!.... Dove andrà a finire tutto questo? Nella consolidazione?</p>
                  </div>
                  <div type="div4">
                     <head>
                        <label>Capitolo II</label>
                        <lb/>O RICCARDO, O MIO RE</head>
                     <p rend="justify">Intanto, purtroppo, neppure il Municipio è senza timori, il basso mondo del Sanculottismo è stato soppresso fino a quest'ora: ma, e il mondo dell'Alta Corte? Vi sono dei sintomi che l'Œil-de-Bœuf sta riannodando le file.</p>
                     <p rend="justify">Più d'una volta nel Sinedrio del Municipio, e spesso da coloro che formavano le sopradette code dai fornai, s'era espresso il desiderio: Oh, se il nostro Restauratore della libertà francese fosse qui, e potesse vedere coi propri occhi, non cogli occhi falsi delle Regine e delle Cabale, e il suo cuore veramente buono potesse essere illuminato! Poichè la falsità ancora lo circonda; gl'intrighi del Duca de Guiche; le Guardie del Corpo; le vedette di Bouillé: una nuova volata d'intriganti ora che l'antica s'è dileguata. Che altro indica questa venuta del <hi rend="italic">Régiment de Fiandre</hi>, che entra in Versailles, come sentiamo, il 23 settembre, con due cannoni? Non prestava servizio la Guardia Nazionale di Versailles allo Château? Non avevano Svizzeri, cento Svizzeri e le <hi rend="italic">Gardes-du Corps</hi>, cosidette Guardie del Corpo? Inoltre si direbbe che il numero delle Guardie del Corpo in servizio fosse stato raddoppiato con una manovra: il nuovo Battaglione di ricambio giungeva a suo tempo; ma il vecchio <hi rend="italic">non partiva!</hi>
                     </p>
                     <p rend="justify">Certo si è che si bisbiglia negli Alti Circoli meglio informati, e si afferma con un cenno, il che è più portentoso del bisbiglio, che Sua Maestà debba fuggire a Metz; e si vocifera d'un contratto (per appoggiarlo in questa impresa), firmato dalla Nobiltà e dal Clero, le cui firme raggiungono l'incredibile numero di trenta o anche sessantamila. Lafayette freddamente lo bisbiglia e freddamente lo assevera al Conte d'Estaing durante il pranzo; e a d'Estaing, uno dei più coraggiosi uomini, batte il cuore, per tema che qualche lacchè venga per caso a saperlo; e tutta la notte si volta e rivolta pensieroso, senza poter dormire<note xml:id="ftn223" place="foot" n="223"> Brouillon de lettre de M. d'Estaing à la Reine (in <hi rend="italic">Histoire Parlementaire</hi>, III, pag. 24).</note>. Il Reggimento delle Fiandre, come dicevamo, è proprio arrivato. Sua Maestà, dicono, esita alquanto a sancire il Quattro di Agosto: fa osservazioni, un po' ostiche, sugli stessi Diritti dell'Uomo! Inoltre, non possono discernere tutti, a cominciare dalle Code dei fornai, per le strade di Parigi, il più stupefacente numero di Ufficiali in licenza, Croci di S. Luigi, e simili? Alcuni calcolano che vi sono da «mille a milleduecento» Officiali che vestono tutte le uniformi; anzi si vede una uniforme mai capitata sott'occhio, verde con le mostre rosse! La coccarda tricolore non è sempre visibile: ma che cosa, in nome del Cielo, possono simboleggiare queste coccarde nere, che portano alcuni?</p>
                     <p rend="justify">La Fame acuisce tutto, specialmente il Sospetto e la Indignazione. Le realtà medesime, in questa Parigi, sono divenute non più reali, ma soprannaturali. I Fantasmi ancora una volta dominano nel cervello della Francia affamata. – O voi codardi e poltroni, si grida con voce stridula dalle Code, se voi aveste cuore di uomini, prendereste le vostre picche e i vostri fucili di seconda mano e cerchereste di vederci chiaro, per far sì che le vostre mogli, le vostre figliuole non fossero condannate a morire di fame, assassinate e peggio! – Pace, o donne. Il cuore dell'uomo è amareggiato, abbattuto; il Patriottismo, messo al bando dal Pattuglismo, non sa che risolvere.</p>
                     <p>La verità è che l'Œil-de-Bœuf si è organizzato fino a un certo punto di cui s'ignora l'estensione. Un Œil-deBœuf tutto mutato; le Guardie Nazionali di Versailles, nelle loro coccarde tricolori, prestano servizio colà: una Corte abbagliante di tricolore! Eppure anche in una Corte tricolore gli uomini si organizzeranno. Voi cuori fedeli dei <hi rend="italic">seigneurs</hi> spossessati, raccoglietevi intorno alla vostra Regina! Con dei desiderî, che produrranno speranze, che alla loro volta produrranno tentativi!</p>
                     <p rend="justify">Poichè invero, essendo la propria conservazione una legge di natura, che farà mai una Corte così riunita, se non tentare, fare ogni sforzo, o dite pure <hi rend="italic">complottare</hi> – con quella saggezza o insania che ha in sè? Fuggire, scortati, a Metz, dove comanda il bravo Bouillé, e là innalzare il regale stendardo: le firme del patto diverranno uomini armati. Se il Re non fosse così languido!... Il loro patto, se si vuole che sia tutto coperto di firme, deve essere firmato senza la sua autorizzazione. – Sventurato Re, <hi rend="italic">egli</hi> non ha che un volere: evitare una guerra civile. Dopo tutto, egli ancora va a caccia, avendo cessato di fare il fabbro; ancora dorme e digerisce; è creta nelle mani del pentolaio. Andrà a finir male in un mondo in cui ognuno pensa ai casi suoi; dove, come è stato scritto, «chiunque non è martello dev'essere incudine»; «anche l'issopo cresce, cresce là sul muro in un crepaccio, perchè l'intero Universo non potrebbe impedire il suo crescere»!</p>
                     <p rend="justify">Ma quanto alla venuta del Reggimento di Fiandra, non può essere stata provocata dalle petizioni di Saint-Huruge e dai continui ammutinamenti per la farina? Dei soldati disciplinati, vi sia oppur no un complotto, o soltanto elementi incerti di un complotto, sono sempre opportuni. E la Municipalità di Versailles (monarchica di antica data, non ancora rifusa nelle idee democratiche) non secondò immantinenti la proposta? Inoltre la medesima Guardia Nazionale di Versailles, stanca del continuo servizio allo Château, non vi si oppose; solo Lecointre, già mercante di drappi, ed ora Maggiore, scosse la testa. – «Sì, Amici, di certo era naturale che si mandasse a chiamare questo Reggimento di Fiandra, dacchè si poteva averlo. Era naturale che alla vista delle bandoliere militari il cuore dell'Œil-de-Bœuf riorganizzato rivivesse; e le Damigelle e i Gentiluomini di onore dicessero parole confortanti ai difensori dalle spalline e tra loro, reciprocamente. Era anche naturale, e appariva un semplice atto di cortesia, che le Guardie del Corpo, un Reggimento di gentiluomini, invitassero i loro fratelli di Fiandra a un pranzo di benvenuto! – Tale invito è fatto negli ultimi giorni di Settembre, e accettato.</p>
                     <p rend="justify">I pranzi sono definiti come «atti <hi rend="italic">definitivi</hi> di comunione»; uomini che non possono avere comunione in nient'altro, possono con simpatia mangiare insieme; possono ancora raggiungere un certo calore di fratellanza mercè le vivande e il vino. Il pranzo è stabilito per giovedì 1° Ottobre; e dovrebbe avere un eccellente effetto. Di più, poichè questo pranzo forse si estenderà alquanto, ed anche i non autorizzati, i borghesi, potranno esservi introdotti per vedere e sentire, non si potrebbe ottenere all'uopo la sala dell'Opéra di Sua Maestà, che è rimasta affatto silenziosa dacchè fu qui il Kaiser Giuseppe? La sala dell'Opéra è accordata; il salone dell'Ercole sarà sala da ricevimento. Non solo gli Ufficiali di Fiandra, ma quelli degli Svizzeri, dei Cento Svizzeri, e ancora della Guardia Nazionale di Versailles, quelli fra questi ultimi che dettero prova d'una certa fedeltà, parteciperanno alla festa: sarà un pranzo come pochi.</p>
                     <p rend="justify">E ora supponiamo che la parte solida di questo pranzo sia già compiuta e che sia stata vuotata la prima bottiglia. Supponiamo che i soliti brindisi di fedeltà siano stati fatti, alla salute del Re e della Regina, con evviva assordanti; che quello alla Nazione sia stato «omesso», o magari «respinto». Supponiamo che lo champagne trabocchi fra i valorosi discorsi, eccitati dalla musica strumentale; e che le teste vuote piumate divengano sempre più rumorose, per la loro stessa insipienza, eccitandosi l'una l'altra nello scambievole rumore. A S. M. la Regina, che appare insolitamente triste (S. M. il Re siede stanco dalla caccia del giorno) dicono che la vista di quella festa la rallegrerebbe. Eccola! Ella entra, uscendo dalle sue sale, come la luna dalle nuvole, la bellissima e sventurata Regina dei Cuori; il suo Sposo regale le sta a fianco e il giovane Delfino fra le braccia! Ella scende dalle logge, fra lo splendore e le acclamazioni; gira intorno alle tavole col suo regale portamento; graziosamente scortata con tutta la grazia del suo saluto; il suo sguardo è pieno di dolore e nello stesso tempo di gratitudine, di sicurezza, con la speranza della Francia sul suo seno materno! Ed ora che la banda intona, <hi rend="italic">O Richard, o mon Roi, l'universe t'abandonne </hi>(O Riccardo, o mio Re, il mondo ti abbandona), chi può non sentirsi compreso dalla più profonda pietà, dal coraggio più fedele? Potevano i giovani Alfieri piumati ricusare di prendere le bianche coccarde borboniche, presentate loro dalle belle dita; potevano a meno di agitare le spade sguainate alla salute della Regina; di calpestare le coccarde Nazionali; di scagliarsi sulle logge donde vengono forse rumori importuni; di manifestare insomma in quale stato di sussulto e di vacuità si trovassero, con la vociferazione, il tripudio, il suono, la furia e la follia dentro e fuori? Finchè lo champagne e il tripudio compiono l'opera loro, e tutti giacciono silenziosi, in posizione orizzontale, sonnecchiando passivamente, e sognando le ricompense della battaglia!</p>
                     <p rend="justify">Un pranzo come un altro: in tempi ordinarî, una cosa innocente, ma ora fatale, come quello di Tieste; come quello dei figli di Giobbe, allorchè un forte vento scosse i quattro angoli della casa del banchetto! Povera, malconsigliata Maria Antonietta; dotata della veemenza d'una donna, e non della previdenza d'una sovrana! La cosa era così naturale, eppure così poco savia! Il dì seguente, in un pubblico discorso di cerimonia, S. M. la Regina si dichiara «entusiasta di quel Giovedì».</p>
                     <p rend="justify">Il cuore dell'Œil-de-Bœuf s'illumina di speranza, di audacia, prematura invero. Damigelle d'onore <hi rend="italic">ralliées,</hi> servite da Abati, cuciono «bianche coccarde»; le distribuiscono, accompagnandole con parole, con occhiate ai giovani delle spalline, che, in ricambio, possono baciare non senza fervore le belle dita che le hanno cucite. Capitani di cavalleria e di fanteria se ne vanno impettiti con «delle enormi coccarde bianche»; ed anzi un Capitano della Nazionale di Versailles fa lo stesso, tanto suggestivi erano stati le parole e gli sguardi, da fargli mettere da banda il suo tricolore! Può bene il Maggiore Lecointre scuotere la testa con uno sguardo severo; e pronunziare a voce alta parole risentite. Ma uno spaccamontagne, con un'enorme coccarda bianca, udendo per caso il Maggiore, lo invita insolentemente, una volta per tutte a ritrattarsi, o diversamente, a battersi in duello. All'ultima condizione il Maggiore dichiara di non volersi uniformare, almeno finchè si tratta di farlo con le leggi riconosciute della scherma; ma che è disposto, secondo la semplice legge di natura, a «sterminare» con la daga e con la spada «qualunque vile gladiatore» che possa insultare lui o la Nazione; in seguito di che (mentre il Maggiore era già sul punto di tirar fuori la sua arma), «son divisi», e nessuna gola è tagliata.<note xml:id="ftn224" place="foot" n="224"> 
                           <hi rend="italic">Moniteur</hi> (in <hi rend="italic">Histoire Parlementaire</hi>, III, pag. 59); «Deux Amis», III, pag. 128-141; Campan, II, pag. 70-85; ecc. ecc.</note>
                     </p>
                  </div>
                  <div type="div4">
                     <head>
                        <label>Capitolo III</label>
                        <lb/>COCCARDE NERE</head>
                     <p rend="justify">Immaginate un po' quale impressione questo banchetto di Tieste, e la coccarda nazionale calpestata, abbiano prodotta sulla <hi rend="italic">Salle des Menus</hi>; e, a Parigi tra gli affamati che fanno coda dai fornai! Di più, questi banchetti di Tieste pare che debbano continuare. Il Fiandra ha ricambiato il suo pranzo agli Svizzeri e ai cento Svizzeri; poi il sabato ve n'è stato un altro.</p>
                     <p rend="justify">Già, qui da noi v'è la fame; ma lassù, a Versailles, si mangia abbastanza e ad esuberanza! Il Patriottismo sta a far coda, tremando di freddo e di fame, insultato dal Pattuglismo; mentre gli Aristocratici sanguinarî, eccitati dagli eccessi della vita elegante, calpestano la coccarda nazionale. Può essere vera una tale atrocità? E osservate ancora: appaiono uniformi verdi con le mostre rosse, e coccarde nere... il colore della Notte! Dovremo essere schiacciati dai militari e morire anche di fame? E infatti il battello di Corbeil, carico di grano, che veniva due volte il giorno con la sua farina a base di gesso di Parigi, ora viene una volta soltanto. E il Municipio è sordo; e gli uomini sono neghittosi e vili! – Al Café de Foy, questo sabato sera, si vede una cosa nuova, che non è poi l'ultima di questo genere: una donna che parla in pubblico. Il suo povero uomo, ella dice, fu ridotto al silenzio dal suo Distretto; i loro Presidenti e Ufficiali non lo lasciarono parlare. Perciò ella con la sua debole parola parlerà, denunziando, finchè avrà fiato in gola, il battello di Corbeil, il pane di gesso di Parigi, i sacrileghi banchetti dell'Opéra, le uniformi verdi, i pirati Aristocratici e le loro coccarde nere!</p>
                     <p rend="justify">Invero è tempo che le coccarde nere almeno spariscano. Il Pattuglismo non le vorrà proteggere. Inoltre l'impetuoso «M. Tassin», alla parata delle Tuileries, la Domenica mattina, dimentica ogni regola di milizia nazionale; si slancia dalle file, strappa e butta a terra una coccarda nera che superbamente fa mostra di sè, e la calpesta con fierezza nel fango della Francia. Lo stesso Pattuglismo non è scevro d'una certa ira repressa. Anche i Distretti cominciano a sollevarsi; la voce del Presidente Danton si ripercuote fra i Cordeliers; l'Amico del Popolo, Marat, è piombato a Versailles e ne è tornato: uccello fosco, del genere degli alcioni<note xml:id="ftn225" place="foot" n="225"> Giornale di Camillo: <hi rend="italic">Revolution de Paris et de Brabant</hi> (nell'<hi rend="italic">Histoire Parlementaire</hi>, III, pag. 108).</note>.</p>
                     <p rend="justify">E così il Patriota, passeggiando, incontra il Patriota, questa Domenica; e vede la preoccupazione che ha in sè riflessa nel volto dell'altro. Gruppi, malgrado il Pattuglismo, che non è poi così vigilante come di consueto, fluttuano, consultandosi: gruppi sui Ponti, sui Quais, nei Caffè patriottici. E sempre che appare qualche coccarda nera, un complesso di voci minacciose grida: <hi rend="italic">A' bas</hi>, Abbasso! Tutte le coccarde nere sono strappate senza pietà; un individuo raccoglie di nuovo la sua, la bacia e tenta di tornare a fissarla; ma un «centinaio di bastoni s'alzano d'un subito nell'aria», ed egli desiste. Accade di peggio a un altro, condannato da un <hi rend="italic">Plebiscito</hi> improvvisato, alla Lanterna, e salvato con difficoltà da qualche attivo <hi rend="italic">Corps-de-Garde</hi>. – Lafayette scorge dei segni d'una effervescenza, e raddoppia le sue Pattuglie e la sua diligenza, per prevenirla. Così passa la Domenica del 4 di ottobre 1789.</p>
                     <p rend="justify">Torvo è il cuore dell'uomo represso dal Pattuglismo; veemente è il cuore della donna, e ribelle a ogni freno. La donna che parlò in pubblico a Palais Royal non fu sola: l'uomo non sa che cosa significhi il vuoto sempre crescente della dispensa; ed è cosa di cui la sola madre di famiglia può rendersi conto. O donne, mogli degli uomini che vogliono solo calcolare e punto agire, il Pattuglismo è forte; ma la morte sia per fame, che per l'oppressione militare, è più forte più d'ogni altra cosa. Il Pattuglismo reprime il Patriottismo maschile; ma, e quello femminile? Vorranno le Guardie dette Nazionali immergere le loro baionette in seno alle donne? Questa idea, o, piuttosto quest'ordine materiale d'idee, indistinto, amorfo, fermenta universalmente sotto la cuffia da notte femminile; e, al primo spuntar del giorno, a un lieve cenno, esploderà.</p>
                  </div>
                  <div type="div4">
                     <head>
                        <label>Capitolo IV</label>
                        <lb/>LE MENADI</head>
                     <p rend="justify">Voltaire una volta, stizzito, domandò ai suoi concittadini: «Ma voi, <hi rend="italic">Gualches</hi>, che avete mai inventato?». Essi potrebbero rispondere ormai: L'Arte dell'insurrezione. Era un'arte di cui si sentiva il bisogno in questi ultimi tempi così singolari: un'arte cui la natura francese, così piena di veemenza, così priva di profondità, era forse idonea più di ogni altra.</p>
                     <p rend="justify">In conseguenza, a qual alto grado, si può ben dire, di perfezione, questo ramo dell'umana industria è stato portato dalla Francia nell'ultima metà del secolo! L'insurrezione, che Lafayette crede poter essere «il più sacro dei doveri», è ormai, pel popolo francese, nel novero dei doveri che esso può adempiere. Le altre folle sono masse ottuse che vanno innanzi con una tenacia grossolana feroce, con un grossolano e feroce ardore, ma che non sprigionano nel loro andare nessun lampo di genio. La folla francese, ripetiamo, fa parte dei più vivaci fenomeni del nostro mondo. Così pronta, così audace, così illuminata, piena d'inventiva, ratta a cogliere il momento, con l'istinto della vita fin nelle punta delle dita! Quel talento, quando non foss'altro, di mettersi spontaneamente in coda, distingue, come dicevamo, il Popolo francese da tutti i Popoli, antichi e moderni.</p>
                     <p rend="justify">Confessi il Lettore che, mettendo a raffronto varie cose, forse poche Apparizioni terrestri sono più degne di considerazione delle folle. La folla è una manifestazione genuina della natura, da cui emana, o che comunica con quanto la natura ha di più profondo. Allorchè tante cose non rappresentano che il ghigno e la smorfia e sono divenute formalità senza vita, e sotto il rigido bucranio non può trovarsi un cuore che batta, qui una volta ancora, più che altro mai, sono la Sincerità e la Lealtà. Per quanto possa sentirne raccapriccio, orrore, bisogna che tu ti fermi a considerarla. Un tal Complesso di Forze umane e d'Individualità lanciate, alla loro maniera trascendentale, per agire e reagire sugli eventi e su di esse medesime e operare quanto v'è in loro di operabile: quello che faranno non v'è uomo che lo sappia, e meno di tutti esse medesime. È il più infiammabile, il più incommensurabile Fuoco artificiale, che alimenta e consuma sè stesso. Con quali fasi, fino a qual punto, con quali risultamenti brucerà, la Filosofia e la Perspicacia congetturano invano.</p>
                     <p rend="justify">«L'uomo», come è stato scritto, «è sempre interessante per l'uomo; anzi, propriamente, non v'è nient'altro d'interessante». Da questo punto di vista, non possiamo spiegarci perchè la maggior parte delle battaglie sono divenute noiose? Le battaglie, ai nostri giorni, si compiono meccanicamente e con uno svolgimento minimo d'individualità umana e di spontaneità: gli uomini, ora, muoiono magari, o si ammazzano l'un l'altro, in una maniera artificiale. Le battaglie, a partire dal tempo d'Omero, allorchè erano costituite da Folle combattenti, hanno cessato in genere d'interessare, d'essere guardate, lette e ricordate. Quante noiose battaglie di sangue la storia si sforza di rappresentare, o di cantare con voce rauca: – ed è mai possibile che ometterebbe o toccherebbe di volo proprio questa Insurrezione di Donne?</p>
                     <p rend="justify">Un'idea, o un materiale d'idee indistinto, grezzo, fermentò tutta la notte universalmente nella testa femminile, e doveva esplodere. Nella squallida soffitta, il mattino di lunedì, la Maternità si desta, per udire i figliuoli chiedere il pane piangendo. La Maternità è, così, spinta ad uscire, percorrendo le vie e recandosi ai mercati delle erbe a far coda presso i fornai; in questi incontra un'altra Maternità, colpita dalla fame, soffrente lo stesso dolore esasperante. Oh noi sventurate donne! Ma, in cambio di far coda dai fornai, perchè non si va ai palazzi degli Aristocratici, cioè alla radice del male? <hi rend="italic">Allons!</hi> Riuniamoci! All'Hôtel de Ville! A Versailles! Alla Lanterna! In un Corpo di Guardie del quartiere S. Eustachio, «una giovane» s'impadronisce d'un tamburo; poichè come potevano le Guarde Nazionali far fuoco su delle donne, su d'una giovanetta! Quella giovane afferra il tamburo e si fa avanti, facendo udire il suo rullo – «gridando contro il caro dei grani». Scendete, o madri; scendete, o Giuditte, in cerca del nutrimento e della vendetta! – Tutte le donne si riuniscono e s'incamminano; la folla assalta le scale, obbligando tutte le donne ad uscire; la Forza dell'insurrezione femminile, secondo Camillo, somiglia quella della marina inglese: «è un reclutamento forzato di donne». Le robuste Dame della <hi rend="italic">Halle</hi>; le smilze Sartine operose, che si levano con l'aurora; le vecchie Zitelle che s'affrettano alle orazioni mattutine; le Domestiche che di buon'ora sono in moto con le loro granate: tutte debbono andare. Riscuotetevi, o donne. Gli uomini, neghittosi, non vogliono agire, esse dicono: agiamo noi, dunque!</p>
                     <p>Onde, come una valanga che precipita dalle montagne, poichè ogni scalinata è un ruscello disciolto, esse rumoreggiano, tumultuose, con urli selvaggi, dirigendosi all'Hôtel-de-Ville. Tumultuose, con o senza il suono del tamburo; poichè il Sobborgo di Saint-Antoine ha portato il suo contributo di donne; e coi manichi delle granate, colle molle del fuoco ed anche con delle pistole irrugginite (sprovviste di munizioni), affluisce impetuoso. Il rumore di tutto questo vola con la velocità del suono alle più lontane Barriere. Alle ore sette di questa battagliera mattina del 5 ottobre, il palazzo civico vedrà cose meravigliose. Inoltre, per caso, si trova colà una moltitudine d'uomini aggruppati tumultuosamente intorno ad una Pattuglia Nazionale e a un fornaio che è stato colto in atto di adoperare pesi mancanti. Essi son là ed hanno anche abbassata la corda della Lanterna. Di maniera che gli Ufficiali del Municipio sono costretti a fare uscire clandestinamente il malcapitato fornaio dalla parte di dietro, ed anche a richiedere «a tutti i Distretti» altra forza.</p>
                     <p>Era imponente, dice Camillo, il vedere tante Giuditte, da otto a diecimila, che si slanciavano per mettere le mani sulla radice del male! Doveva incutere terrore una tale turba, che aveva del comico e dello spaventevole insieme, ed era delle più indomabili. A quest'ora i Trecento che hanno troppo vegliato non sono per anco desti, e non v'è nessuno tranne degli scrivani, una compagnia di Guardie Nazionali e il signor De Gouvion. Il Maggior Generale Gouvion, che ha combattuto in America per la causa delle libertà civili; uomo d'un cuore non indegno di considerazione, ma non d'una gran testa. Egli si trova, pel momento, nel suo appartamento posteriore, intento a calmare l'Usciere Maillard, il Sergente della Bastiglia, che è venuto, come fanno molti, con delle «<hi rend="italic">représentations</hi>». La pacificazione è ancora incompleta, quando arrivano le nostre Giuditte.</p>
                     <p rend="justify">Le Guardie Nazionali si piantano sulle scale esterne, colle baionette spiantate; le diecimila Giuditte fanno pressione irresistibilmente, supplicando con le mani protese; esse non vogliono che parlare al <hi rend="italic">Maire.</hi> La retroguardia le incalza, e già da mani maschili partono pietre; la Guardia Nazionale si trova in fra due: o spazzare la Place de Grève col cannone, oppure, facendosi sui due lati, aprire il passaggio. Alfine s'apre il passaggio e il diluvio vivente si scaglia nell'interno. Attraversano camere e gabinetti e vanno fino in cima al campanile, in un'avida ricerca di armi, del <hi rend="italic">Maire</hi>, della giustizia; mentre che le più decentemente vestite parlano benevolmente agli scrivani, facendo notare la miseria di quelle povere donne, le loro sofferenze, essendo alcune anche in istato interessante<note xml:id="ftn226" place="foot" n="226"> 
                           <hi rend="italic">Deux Amis,</hi>  III. 141-166.</note>.</p>
                     <p rend="justify">Il povero M. De Gouvion, in questi estremi, si vede disorientato; è un uomo senza energia, turbato, che un giorno finirà col suicidarsi. Fu una fortunata combinazione per lui che l'abile Usciere Maillard, in cerca della compagnia della Bastiglia si trovasse colà, quantunque per fare le sue rimostranze! Vola indietro, o accorto Maillard, in cerca della compagnia della Bastiglia; e torna presto con essa, ma sopratutto con la tua testa piena di risorse! Poichè le Giuditte non riescono a trovare nè Maire, nè Municipali, non trovano che il povero Abbé Lefèvre, il distributore di polvere, in cima al campanile. Per mancanza di meglio, lo impiccano lassù: alla pallida luce del mattino, nel più alto punto di Parigi, che si dilegua agli occhi del moribondo: un'orribile fine? Se non che, la corda si ruppe, come spesso accadeva alle corde francesi; o fu un'Amazzone che la tagliò. L'Abbé Lefèvre cade da un'altezza di venti piedi, facendo un tonfo sul piombo dei tetti, e vive per lunghi anni dopo, quantunque gli fosse rimasto «un <hi rend="italic">tremblement</hi> nelle membra»<note xml:id="ftn227" place="foot" n="227"> Dusaulx, <hi rend="italic">Prise de la Bastille </hi>(nota, p. 281.)</note>.</p>
                     <p rend="justify">Ed ora le porte volano in pezzi sotto le scuri; le Giuditte hanno sfondata la sala d'armi ed hanno presi i fucili, i cannoni, tre sacchi di moneta e fasci di carte; le torcie fiammeggiano: in pochi minuti il nostro bravo Hôtel-de-Ville, che data da Enrico Quarto, con tutto ciò che contiene, andrà in fiamme!</p>
                  </div>
                  <div type="div4">
                     <head>
                        <label>Capitolo V</label>
                        <lb/>L'USCIERE MAILLARD</head>
                     <p rend="justify">Sì, in fiamme, – se quell'Usciere Maillard dal piè veloce e dalla testa pronta non fosse tornato!</p>
                     <p rend="justify">Maillard, di propria iniziativa – poichè Gouvion o gli altri non vollero dare il loro consenso, – dà di piglio ad un tamburo; discende i gradini del portico, e ran-tan, batte forte, con alti rulli, la sua marcia astutamente architettata. <hi rend="italic">A Versailles! Allons à Versailles!</hi> Come gli uomini battono su d'un paiolo o uno scaldino, quando v'è bisogno di far rientrare nell'alveare le api femmine stizzite, o piuttosto le vespe volano inferocite; e gli insetti inferociti lo odono e si raggruppano insieme, – come intorno a un punto di guida, laddove non ve n'era alcuno; – così adesso queste Menadi circondano l’astuto Maillard, Usciere a cavallo dello Châtelet. Le scuri restano sospese: L'Abbé Lefèvre è lasciato impiccato a mezzo; dal campanile in giù si riversa quanto v'è in esso. Che cos'è questo frastuono? Stanislao Maillard, l'eroe della Bastiglia, ci vuol condurre a Versailles? Gloria a te, Maillard; che tu sia benedetto su tutti gli Uscieri a cavallo! Avanti, dunque, avanti!</p>
                     <p rend="justify">I cannoni presi sono aggiogati a dei cavalli da carri di cui si sono impadronite: la Demoiselle Théroigne dai bruni riccioli, con l'elmo e la picca, si asside da cannoniera: «ha lo sguardo altero e l'aspetto bello, sereno», comparabile, a dire di alcuni, alla <hi rend="italic">Pulcella</hi> d'Orléans, oppure richiamante l'idea di Pallade Athena<note xml:id="ftn228" place="foot" n="228"> «Deux Amis», III, pag. 157.</note>. Maillard (s'ode ancora il rullo del suo tamburo) è proclamato Generale con acclamazioni che vanno fino al cielo. Maillard sollecita la languida marcia, e battendo cadenzatamente il tamburo, con forti ran-tan, lungo tutti i Quais, mena innanzi con difficoltà il suo Menadico esercito. Un esercito che non marciava in silenzio! Il barcaiuolo si ferma sul fiume; tutti i carrettieri e i cocchieri fuggono, gli uomini appaiono alle finestre, – non le donne, per tema d'essere costrette a marciare. O vista portentosa! Le Baccanti in quell'epoca di formalismo! Enrico, in bronzo, guarda dal suo Pont-Neuf; il Monarchico Louvre, le Medicee Tuileries veggono un giorno come non ne hanno mai visti finora.</p>
                     <p rend="justify">Ed ora Maillard è giunto con le sue Menadi negli <hi rend="italic">Champs Élysées</hi> (o piuttosto <hi rend="italic">Campi Tartarei</hi>); e l'Hôtel-de-Ville non ha sofferto quasi nulla. Delle porte sfondate; un Abbé Lefèvre, che mai più distribuirà polvere; tre sacchi di moneta, che nella maggior parte (poichè il Sanculottismo, quantunque affamato, non è sprovvisto d'onorabilità) sarà restituita<note xml:id="ftn229" place="foot" n="229"> 
                           <hi rend="italic">Histoire Parlementaire</hi>, III, Pag. 310.</note>: questo è tutto il danno. O grande Maillard! Un piccolo nucleo d'Ordine è intorno al suo tamburo; ma i suoi estremi fluttuano come l'oceano in tempesta; poichè la canaglia maschile e femminile affluisce a lui da quattro punti cardinali: non v'è altra guida che la sua testa e due bacchette da tamburo.</p>
                     <p rend="justify">O Maillard, dacchè esiste la guerra ebbe mai un Generale della Forza un còmpito innanzi a sè pari al tuo in questo giorno? Gualtiero senza quattrini ancora commuove i cuori pieno di sentimento: ma Gualtiero aveva una sanzione: aveva lo spazio intorno a sè; e di più i suoi Crociati erano di sesso maschile. Tu, quest'oggi, sconfessato dal Cielo e dalla Terra, sei Generale di Menadi. Tu devi, sotto l'impulso del momento, tradurre in parole articolate la loro inarticolata frenesia, tradurla in azioni che non abbiano niente di frenetico. A qualunque partito t'appiglierai, rischierai di trovarti male! La Burocrazia officiale, coi suoi codici e le sue penalità, è innanzi a te; le Menadi tempestano alle tue calcagna. E se quest'ultime tagliarono la testa melodiosa d'Orfeo gettandola nelle acque di Peneo, che faranno mai di te che non hai nulla di ritmico, che non possiedi altra musica che un tamburo di pelle di pecora? – Maillard peraltro non si disorientò. Rimarchevole Maillard, se la fama non fosse un accidente, e la storia una distillazione del Rumore, quanto mai rimarchevole tu saresti!</p>
                     <p rend="justify">Ai Campi Elisi si fa una sosta e v'è una certa indecisione, ma, per Maillard, non v'è possibilità di ritorno. Egli persuade le sue Menadi, che tumultuano volendo recarsi per armi all'Arsenale, che non vi sono punte armi all'Arsenale; e che un'attitudine inerme e una petizione all'Assemblea Nazionale, saranno la cosa migliore. Egli nomina d'un subito e sancisce le nomine di generalesse, capitani di decine e di cinquantine; e così, nell'ordine più scompigliato, al ritmo di circa «otto tamburi» (avendo messo da parte il suo), coi volontarî della Bastiglia alla retroguardia, una volta ancora si mette in cammino.</p>
                     <p rend="justify">Chaillot, che prontamente dispensa le pagnotte uscite dal forno, non è saccheggiato; nè sono danneggiate le porcellane di Sèvres. Le vecchie arcate di Ponte de Sèvres echeggiano sotto i passi delle Menadi; la Senna effonde il suo perpetuo mormorio; e Parigi ci lancia alle spalle il rimbombo della campana dall'arme e del tamburo d'allarme, – che non possono essere uditi adesso, per via del rumore delle turbe in moto, e per lo scrosciare insistente della pioggia. A Meudon, a Saint-Cloud, a dritta e a manca, s'è divulgato questo avvenimento; e i focolari domestici avranno questa sera un soggetto di conversazione. L'arruolamento forzato delle donne ancora continua, poichè, si tratta della causa di tutte le figlie d'Eva, di quelle che sono già madri, e di quelle che dovranno divenir tali. Non c'era vera signora, che, per quanto avesse i nervi eccitati, non dovesse discendere dalla carrozza, nelle vie fangose con le sue scarpe di seta, e camminare a piedi<note xml:id="ftn230" place="foot" n="230"> «Deux Amis», III, pag. 159.</note>. Per tal modo, col tempo aspro di quell'Ottobre, esse, selvaggio stuolo di cicogne senz'ali, al cospetto del paese attonito, percorrono la loro via. I viaggiatori d'ogni specie debbono fermarsi; specialmente i viaggiatori e i corrieri provenienti da Parigi. Il Deputato Lechapelier, nel suo elegante abbigliamento, dalla sua elegante vettura, guarda sbalordito a traverso i suoi occhiali, temendo per la vita; – e s'affretta a dichiarare che egli è il Deputato Patriota Lechapelier, il Vecchio Presidente Lechapelier, che presiedette nella Notte di Pentecoste, uno dei socî fondatori del Club Bretone. A questo si levano «alte grida di Vive Lechapelier, e parecchie persone armate si slanciano avanti e dietro di lui per fargli scorta»<note xml:id="ftn231" place="foot" n="231"> «Deix Amis», II, pag. 117; <hi rend="italic">Dictionnaire des Hommes marquans</hi>, II, pag. 379.</note>.</p>
                     <p>Frattanto, notizie comunicate per dispaccio da Lafayette, o vaghi rumori, sono giunti per vie traverse. Nell'Assemblea Nazionale, mentre si è tutti occupati a discutere l'ordine del giorno, in cui si deplora che vi siano pranzi anti-nazionali nelle sale dell'Opéra e che sua Maestà ancora esiti circa l'accettazione dei diritti dell'Uomo, e ponga delle condizioni e si mantenga indeciso, – Mirabeau sale i gradini e si avvicina al Presidente che era per caso il savio Mounier; e a voce bassa gli dice: <hi rend="italic">Mounier, Paris marche sur nous</hi> (Parigi marcia su noi) «Può darsi (<hi rend="italic">Je n'en sais rien!</hi>)». «Che voi lo crediate o non lo crediate, per me non monta; ma io vi dico che Parigi marcia su noi. Dite che v'è sopravvenuto un malore subitaneo; andate su, allo Château; e fate sapere questa cosa. Non v'è un momento da perdere». «Parigi marcia su di noi?», risponde Mounier, con un accento strabiliare; «ebbene, tanto meglio! Vuol dire che presto avremo la Repubblica». Mirabeau lo lascia, come si lascia un savio Presidente che va ciecamente per acque profonde; e l'ordine del giorno continua come prima.</p>
                     <p rend="justify">Sì, Parigi marcia su noi; e qualcos'altro oltre le donne di Parigi! Appena fu andato via Maillard, messaggi di Gouvion a tutti i Distretti, la campana d'allarme e lo stamburinare della <hi rend="italic">générale,</hi> cominciarono a produrre il loro effetto. Le Guardie Nazionali armate di tutti i Distretti, specialmente i Granatieri del Centro, che sono le nostre antiche Gardes Françaises, arrivano, seguendosi rapidamente, sulla Place de Grève. «Un immenso popolo» è là; Saint-Antoine con la picca e il fucile arrugginito si affolla in quel luogo, bene o male accolta che sia. I Granatieri del Centro sono ricevuti con acclamazioni. «Non sono acclamazioni che noi vogliamo», rispondono essi in tono triste: «la Nazione è stata insultata, prendete le armi e venite con noi a ricevere gli ordini!» Ah, è così che si mette il vento? Il Patriottismo e il Pattuglismo sono ormai una cosa!</p>
                     <p rend="justify">I Trecento tengono seduta; «tutti i Comitati sono in attività»; Lafayette è intento a dettare dispacci per Versailles, quando una Deputazione di Granatieri del Centro s'introduce da lui. La Deputazione fa il saluto militare; e così gli parla, non senza sentimento: «<hi rend="italic">Mon Général</hi>, noi siamo delegati di sei Compagnie di Granatieri. Noi non crediamo che voi siate un traditore, ma crediamo che il Governo ci tradisca; è tempo che ciò finisca. Non possiamo volgere delle baionette contro delle donne che gridano chiedendoci il pane. Il popolo è miserabile, la sorgente del male è a Versailles. Noi dobbiamo andare a cercare il Re per condurlo a Parigi. Noi dobbiamo sterminare (<hi rend="italic">exterminer</hi>) il <hi rend="italic">Régiment de Flandre</hi> e le <hi rend="italic">Gardes-du-Corps</hi> che osarono calpestare la coccarda nazionale. Se il Re è troppo debole e non è in grado di portare la corona, la deponga. Voi incoronerete suo figlio nominando un Consiglio di Reggenza; e tutto sarà pel meglio»<note xml:id="ftn232" place="foot" n="232"> «Deux Amis», III. pag. 161.</note>. Lo stupore e il rimprovero si dipingono sul volto di Lafayette; e si traducono in parole che escono eloquenti dalle sue labbra cavalleresche; ma invano. «Mio Generale, noi verseremo per voi fino all'ultima goccia del nostro sangue; ma la radice del male è a Versailles; noi dobbiamo andare per condurre il Re a Parigi; tutto il popolo lo desidera, <hi rend="italic">tout le peuple le veut.</hi>»</p>
                     <p rend="justify">Il mio Generale discende la scalinata esterna, e arringa, ancora una volta invano. «A Versailles, a Versailles!» Il Maire Bailly, che hanno mandato a chiamare, attraversando torrenti di Sanculottismo arrischia un'accademica orazione dalla sua dorata carrozza di gala; ma non ricava altro che infiniti gridi rochi di: «Pane! A Versailles» Ed è felice di svignarsela. Lafayette monta il suo bianco cavallo di battaglia; e arringa e torna ad arringare, con eloquenza, con fermezza, con accento d'indignazione, con tutto ciò che gli è dato di adoperare, meno che con la sua persuasione. «A Versailles!» E tutto ciò si prolunga d'ora in ora, – per lo spazio d'una mezza giornata.</p>
                     <p rend="justify">Il grande Scipione Americano non può far nulla, neppure fuggire. «<hi rend="italic">Morbleu, mon Général</hi>» gridano i Granatieri, stringendo le loro file, come il bianco corsiero fa un movimento in quel senso, «voi non ci lascerete, voi resterete con noi!» Una pericolosa congiuntura: Il Maire Bailly e i Municipali tremano nell'interno; il mio Generale è prigioniero fuori: la Place de Grève, coi suoi trentamila Regolari, e tutti i suoi Irregolari di Saint-Antoine e Saint-Marceau, è una massa minacciosa, di acciaio lucente ed arrugginito; tutti i Cuori mirano con una cupa attenzione ad un oggetto. Cupi, attoniti son tutti i cuori: nessun cuore è tranquillo, – se si eccettua quello del bianco corsiero, che zampetta e se ne sta col collo arcuato, rodendo con compostezza il suo freno; quasi che nessun Mondo con le sue Dinastie e le sue Ere fosse sul punto di precipitare nell'abisso. Il giorno piovigginoso volge all'occaso; il grido è sempre: «A Versailles!».</p>
                     <p rend="justify">Di più adesso giunge di lontano l'eco de' più sinistri gridi; gridi rauchi, che si ripercuotono in lunghi e cupi mormorii, con sillabe che purtroppo somigliano a quelle di «<hi rend="italic">Lanterne!</hi>», od altro. Il Sanculottismo irregolare può marciare da solo, di sua iniziativa, con le picche, o addirittura col cannone. L'inflessibile Scipio alla fine, per mezzo d'un aiutante di campo, fa domandare ai Municipali: può o non può andare? Gli viene passata una lettera di sopra alle teste degli armati; sessantamila sguardi si fissano sul suo volto; regna un silenzio profondo, e nessuno fiata finchè egli non abbia finito di leggere. Per Dio, egli impallidisce rapidamente! Che forse i Municipali permettano? «Permettono, non solo, ma ordinano». Quindi, egli deve sottomettersi. Applausi clamorosi lacerano l'aria. Alle vostre file, dunque: marciamo!</p>
                     <p rend="justify">Sono, secondo il nostro calcolo, circa le tre pomeridiane. Le Guardie Nazionali indignate possono per una volta almeno desinare con le provvigioni dei loro sacchi; ma, quand'anche non si possa mangiare, marciano con un sol cuore. Parigi spalanca le sue finestre, batte le mani, al passar dei Vendicatori coi loro tamburi squillanti e il loro scalpitio; dopo, essa resterà pensosa, preoccupata, e passerà una notte quasi senza sonno<note xml:id="ftn233" place="foot" n="233"> «Deux Amis», III. pag. 165.</note>. Sul bianco corsiero, Lafayette, come più lentamente può, va avanti e indietro, arringando eloquentemente tra le file, e procede innanzi coi suoi trentamila. Saint-Antoine, con la picca e il cannone, lo ha preceduto; una moltitudine varia con ogni specie d'armi e senza armi sta ai suoi fianchi e gli tien dietro; il paese una volta ancora si ferma e guarda a bocca aperta: <hi rend="italic">Paris marche sur nous</hi>.</p>
                  </div>
                  <div type="div4">
                     <head>
                        <label>Capitolo VI</label>
                        <lb/>ALLA VOLTA DI VERSAILLES</head>
                     <p rend="justify">Si può dire che quasi in questo momento Maillard ha fatto alto con le sue Menadi intrise di fango, sull'ultima collina; ed ora Versailles, il Castello di Versailles, e, in lungo e in largo, l'eredità della Dinastia si spiega su Marly e Saint-Germain-en-Laye; tutt'intorno verso Rambouillet, a sinistra; tutto è bello, delicatamente inquadrato, quasi soffuso di mestizia, con quel tempo fosco ed umido! Vicino, innanzi a noi, è Versailles, la Nuova e l'Antica, con quella larga e fronzuta <hi rend="italic">Avenue</hi> de Versailles nel mezzo, superbamente ombreggiata, larga trecento piedi, come si calcola, coi suoi quattro Filari d'Olmi; e poi lo <hi rend="italic">Château de Versailles</hi> che termina in parchi reali e luoghi ameni, luccicanti laghetti, pergolati, laberinti; poi la Ménagerie, e il Grande e il Piccolo Trianon. Abitazioni circondate da alte torri, deliziosi luoghi di verzura; dove le divinità di questo basso mondo dimorano; donde, per altro, le idee nere non possono essere escluse: dove la fame menadica tutt'ora s'avanza, armata della picca che fa da tirso!</p>
                     <p rend="justify">Sì, laggiù, o Signore, dove la nostra larga e fronzuta Avenue si congiunge, come vedete, a due altre fronzute Avenues sorelle che formano due bracci, e va a terminare nella Place Royale e nel Palazzo dell'Anticorte; laggiù è la <hi rend="italic">Salle des Menus</hi>. Laggiù un'Augusta Assemblea siede per rigenerare la Francia. Anticorte, Gran Corte, Corte di Marmo, una Corte nell'altra, che voi potrete presto discernere, o immaginare; alla estremità di tutto ciò, quella cupola di vetri, che si vede luccicare come una stella della speranza è – l'Œil-de-Bœuf! Laggiù, o in nessun altro luogo del mondo, è il pane cotto per noi. Ma, o Mesdames, non sarebbe bene che i nostri cannoni, con la Demoiselle Théroigne e tutto l'apparato di guerra, passassero alla retroguardia? La sommessione conviene ai petizionarî d'una Assemblea Nazionale; noi siamo stranieri a Versailles, – donde arriva troppo chiaramente un suono di campana a stormo e di <hi rend="italic">générale!</hi> Anzi non sarebbe il caso, se fosse possibile, di assumere un aspetto lieto, che nascondesse i nostri dolori? e potessimo magari cantare? il dolore, compatito dal Cielo, si rende odioso e sospetto alla Terra. – Tali sono i consigli dell'abile Maillard, che arringa le sue Menadi, sulle alture presso Versailles<note xml:id="ftn234" place="foot" n="234"> Vedi <hi rend="italic">Hist. Parl</hi>., III, pag. 70-117; «Deux Amis», III, pagine 166-177, ecc.</note>.</p>
                     <p rend="justify">Le disposizioni dell'astuto Maillard vengono adottate. Le insorte, tutte intrise di fango, si avanzano su per l'Avenue, «in tre colonne», fra i quattro filari d'olmi; «cantando <hi rend="italic">Henri Quatre</hi>», con quanta melodia è in loro, e con le acclamazioni di <hi rend="italic">Vive le Roi!</hi> Versailles, quantunque i filari d'olmi sgocciolino di pioggia, si affolla d'ambo i lati, gridando: <hi rend="italic">Vivent nos Parisiennes</hi>».</p>
                     <p rend="justify">Cacciatori a cavallo e esploratori sono stati mandati verso Parigi, come cresceva il rumore; in modo che Sua Maestà, andata a caccia nei Boschi di Meudon, è stata fortunatamente ritrovata, e ricondotta a casa, mentre la <hi rend="italic">générale</hi> e la campana a stormo suonano a tutto andare. Le Guardie del Corpo si sono già schierate di faccia alle grate del palazzo e guardano giù verso l'Avenue de Versailles, con aria annoiata e con le loro pelli di daino tutte bagnate. Anche il Fiandra è là, pentito del banchetto dell'Opéra. Vi si trovano del pari i Dragoni smontati. Infine il Maggiore Lecointre, e quanto egli può riunire della Guardia Nazionale di Versailles; quantunque sia da notare che il nostro Colonnello, quello stesso insonne Conte d'Estaing, senza dare nè ordini nè munizioni, s'era eclissato molto inopportunamente, si suppone, nell'Œil-de-Bœuf. Gli Svizzeri vestiti di rosso stavano di là delle Grate sotto le armi. Similmente, nella loro camera interna, «tutti i Ministri», Saint-Priest, Pompignon dalle Lamentazioni e gli altri, si trovano riuniti con Necker; essi sono disorientati, ed attendono ciò che il tempo vorrà apportare.</p>
                     <p>Il Presidente Mounier, quantunque avesse risposto a Mirabeau con un <hi rend="italic">tant mieux</hi>, e avesse ostentato di prendere alla leggiera la cosa, aveva anch'egli i suoi presentimenti. Senza dubbio, poichè in quelle quattro lunghe ore non s'era trovato adagiato fra le rose! L'ordine del giorno si svolge; una Deputazione a Sua Maestà il Re sembra opportuna, perchè gli piaccia di acconsentire all'«Accettazione pura e semplice» degli articoli della nostra Costituzione; «l'accettazione condizionata», con le sue incertezze, non soddisfa nè gli dèi nè gli uomini.</p>
                     <p rend="justify">Tutto ciò è chiaro. Eppure vi è qualcos'altro, che nessuno dice, e che tutti vagamente comprendono. L'agitazione, la preoccupazione si leggono su tutti i volti. I Membri pispigliano, vanno e vengono inquieti; evidentemente l'ordine del giorno non è la bisogna del giorno. Finchè dalle porte d'entrata si ode un vociare, uno strepito, qualche cosa che rivela la zuffa e che è attutita dai muri; tutto ciò attesta che l'ora è giunta! S'ode il rumore della calca e il suo incalzare; poi entra l'Usciere Maillard con una deputazione di quindici Donne, tutte bagnate e intrise di fango, avendo con una incredibile destrezza, e con l'aiuto di tutti i mazzieri, persuase le altre ad attendere di fuori.</p>
                     <p rend="justify">L'Assemblea Nazionale dovrà ormai guardare in piena faccia l'augusto compito suo; il Costituzionalismo rigeneratore ha un corporeo Sanculottismo non rigenerato di fronte ad esso, che grida: «Pane! Pane!».</p>
                     <p rend="justify">L'intelligente Maillard traduce la frenesia in qualche cosa d'articolato, un po' reprimendo, un po' esponendo le sue lagnanze, facendo insomma del suo meglio; e invero, quantunque non assuefatto a parlare in pubblico, se la cava piuttosto bene: «Nella presente orribile scarsezza di grano, una Deputazione di cittadine, come l'Augusta Assemblea può scorgere, viene da Parigi per presentare una petizione. Gl'intrighi degli Aristocratici in questa bisogna sono purtroppo evidenti; per esempio, un mugnaio è stato subornato «mediante, una banconota di lire 200», perchè non macini; – il nome non è noto all'Usciere, ma il fatto è provabile, o almeno indubitabile. Inoltre, pare che la Coccarda Nazionale sia stata calpestata; poi si veggono anche Coccarde Nere, o almeno si sono viste. Tutte queste cose non pensa forse un'augusta Assemblea Nazionale, speranza della Francia, di prendere nella sua immediata e savia considerazione?».</p>
                     <p rend="justify">E la Fame menadica, impressionabile, grida: «Coccarde nere», e poi «Pane, Pane», aggiungendo alla stessa maniera: Non si vuol fare così? Sì, signori, se una Deputazione a Sua Maestà, per «l'Accettazione pura e semplice», sembrava opportuna, – tanto più s'impone adesso, per «la dolorosa situazione di Parigi»; per calmare questa effervescenza! Il Presidente Mounier, con una Deputazione presto organizzata, in cui notiamo la rispettabile figura del dottor Guillotin, si mette in cammino incontanente. Il Vice-Presidente farà proseguire l'ordine del giorno; l'Usciere Maillard resterà presso di lui per contenere le donne. Sono le quattro del più miserabile dei pomeriggi, allorchè esce Mounier.</p>
                     <p rend="justify">O Mounier, uomo d'esperienza, qual pomeriggio, l'ultimo della tua esistenza politica! Quanto meglio sarebbe stato «accusare un subitaneo malore», quando era ancora tempo! Poichè, mirate, la Spianata in tutta la sua estensione è occupata da gruppi di donne squallide e sgocciolanti; dalla Canaglia maschile, dai lunghi capelli, armata di scuri, di picche arrugginite, di vecchi fucili, di bastoni ferrati (<hi rend="italic">bâtons ferrés</hi>, che terminano in coltelli, lame di spade e in una specie di falci improvvisate); – e questa rivolta non ha che l'aspetto della rivolta della fame. Piove dirottamente: le Guardie del Corpo caracollano di gruppo in gruppo «tra i fischi», irritando e agitando quelli che, dispersi in un sito, vanno a riunirsi in un altro.</p>
                     <p rend="justify">Innumerevoli donne squallide assediano il Presidente e la Deputazione, insistendo per andare con lui; non aveva forse Sua Maestà guardato dalla finestra, e poi mandato a domandare che cosa volevano? «Pane, volevano e parlare al Re (<hi rend="italic">Du pain et parler au Roi</hi>)» Questa era stata la risposta. Dodici donne vengono clamorosamente aggiunte alla Deputazione; e s'incamminano con essa attraverso la Spianata, fra i gruppi dispersi, le Guardie del Corpo che caracollano e la pioggia dirotta.</p>
                     <p rend="justify">Il Presidente Mounier, cui inaspettatamente si aggiungono le dodici donne, scortato da una miriade d'affamati e dalla canaglia, è scambiato pel condottiero d'un gruppo, ed egli e le sue donne vengono dispersi dai caracollanti; e si riuniscono con difficoltà, in tutta quella mota<note xml:id="ftn235" place="foot" n="235"> Mounier: <hi rend="italic">Exposé justificatif</hi> (citato in «Deux Amis», III, pagina 185).</note>. Finalmente le grate si aprono; la Deputazione ottiene accesso, comprese le dodici donne: cinque delle quali vedranno anche la faccia di Sua Maestà. Che il Menadismo grondante acqua aspetti il loro ritorno nelle migliori disposizioni.</p>
                  </div>
                  <div type="div4">
                     <head>
                        <label>Capitolo VII</label>
                        <lb/>A VERSAILLES</head>
                     <p rend="justify">Ma già Pallade Athena (sotto le sembianze di Demoiselle Théroigne) è occupata col Fiandra e i dragoni smontati. Ella ed altre donne parimenti in grado di farlo, vanno attraverso le file; parlano con un brio ardente, stringono fortemente al loro patriottico seno i rozzi soldati di cavalleria, abbassano con le loro braccia delicate gli spuntoni e i moschettoni: come può un uomo, realmente degno d'esser chiamato uomo, attaccare quelle patriotte affamate?</p>
                     <p rend="justify">Si legge che Théroigne avesse sacchi di danaro, che distribuiva tra il Fiandra; – ma forniti da chi? Ohimè, con dei sacchi pieni di danaro, raramente una persona va a sedere su un cannone insurrezionale. Calunnie del Realismo! Théroigne non possedeva che i guadagni limitati dalla sua professione di disgraziata femmina; danaro non ne aveva punto, ma aveva bruni capelli, la figura d'una dea pagana, una lingua eloquente, un cuore del pari eloquente.</p>
                     <p>Frattanto Saint-Antoine arriva continuamente, in gruppi, a frotte; esso è bagnato, arcigno, con le picche e altre armi improvvisate, tratto fin là dall'idea fissa popolare. Tante ruvide figure si trovano ivi allo stesso modo: figure che non sanno esse medesime quello che sono venute a fare, ed altre venute per vedere ciò che si era fatto! Chi è colui che si distingue fra tutti, allampanato, con una piccola corazza di piombo<note xml:id="ftn236" place="foot" n="236"> Vedi: Weber, II, pag. 185-231.</note>, dalla folta capigliatura rossa brizzolata, dalla lunga barba a tegola? È Jourdan, infido mercante di muli; che non fa più il mercante, ma il modello dei pittori, e che quest'oggi è in isciopero. Dalla necessità dell'arte proviene la sua lunga barba a tegola; ma come si spiega quella sua corazza di piombo (a meno che veramente egli non fosse un mercante patentato fornito di quella sorta di contrassegno?) forse rimarrà un problema per la Storia. Un altro Saulle noi discerniamo fra il popolo: «<hi rend="italic">Père Adam</hi>, Padre Adamo», come viene chiamato dai gruppi; a noi meglio noto come Marchese Saint-Huruge, dalla voce taurina, eroe del <hi rend="italic">Veto</hi>; un uomo che ha avuto delle perdite, e le ha meritate; uscito da alcuni giorni dal limbo, fissa il suo sguardo peripatetico su questa scena, di sotto al suo ombrello, non senza interesse. Quante persone e quante cose messe insieme: Pallade Athena affaccendata col Fiandra; le patriottiche Guardie Nazionali di Versailles, a corto di munizioni, abbandonate da D'Estaing, loro Colonnello, e comandate da Lecointre, loro Maggiore; poi le Guardie del Corpo, che caracollano di cattivo umore, coi loro attrezzi bagnati; e finalmente questa marea fluttuante di miseria sdegnata! – Non potrebbe tutto questo provocare qualche incidente?</p>
                     <p>Ecco frattanto che le dodici Deputatesse tornano dallo Château. Veramente senza il Presidente Mounier, ma raggianti di gioia e con le acclamazioni di «<hi rend="italic">Viva il Re e la sua famiglia!</hi>». A quanto pare, le notizie son buone, Mesdames? Quanto v'è di meglio! Cinque di noi furono ammesse agl'interni splendori, alla Presenza Regale. «Luisa Chabray, scultrice, dell'età di soli diciassette anni», fu da noi delegata a parlare, per via della sua figura e della sua maniera di presentarsi. Tanto con lei, come a dire il vero con tutte noialtre, Sua Maestà il Re non seppe che mostrarsi grazioso. Anzi, quando Luisa, rivolgendogli la parola, fu sul punto di svenire, egli la prese nelle sue braccia regali e disse con galanteria: «Ne vale la pena (<hi rend="italic">Elle en vaut bien la peine</hi>)». Considerate, o donne, che Re! Le sue parole furono parole di conforto, e di conforto soltanto: saranno mandate provvigioni a Parigi, finchè vi saranno provvigioni nel mondo; i grani circoleranno liberi come l'aria; i mugnai dovranno macinare finchè dureranno le loro macine; o altrimenti, saranno puniti; e nulla sarà lasciato andare storto di ciò che un Restauratore della libertà francese può raddrizzare.</p>
                     <p rend="justify">Eran buone novelle, queste; ma, per le Menadi bagnate, tutte incredibili! Ma dov'è la prova? Le <hi rend="italic">Parole</hi> di conforto – non sono che parole; che non servono di nutrimento ad alcuno. O popolo disgraziato, tradito dagli Aristocratici, che corrompono i tuoi stessi messaggeri! Nelle sue braccia regali, Mademoiselle Louison? Nelle sue braccia? Sfacciatella senza pudore, degna d'un nome.... che non si può pronunziare! Sì, la tua pelle è morbida; la nostra è indurita dalla fatica, e ben bagnata, mentre aspettiamo qui sotto la pioggia. Tu non hai i figliuoli a casa, che soffrono la fame; tu hai solo fantocci d'alabastro, che non piangono! Ah la traditrice! Alla Lanterna! – E così la povera Luisa Chabray, non giovandole nè asserzioni nè gridi, la bella e delicata fanciulla, dianzi nelle braccia della Regalità, si trova con una giarrettiera intorno al collo, e con due amazzoni furibonde da un lato e dall'altro; è sul punto di soccombere così, quando due Guardie del Corpo, indignate, sopravvengono galoppando, e la liberano. Le dodici discreditate si affrettano a tornare allo Château, per avere «una risposta scritta».</p>
                     <p rend="justify">Ed ecco un nuovo stuolo di Menadi, «con Brunot, Volontario della Bastiglia, alla testa». Anche queste vogliono avanzarsi fino alla grata della Grande Corte, e vedere quello che succede. L'umana pazienza in genere, e quella dei militari bagnati in ispecie, ha i suoi limiti. Il Luogotenente delle Guardie del Corpo, De Savonnières, per un momento dà libero corso al suo temperamento, dopo una lunga provocazione e una lunga compressione. Egli non solo disperde queste ultime Menadi; ma, caracollando ancora, ferisce, e indignato brandisce la spada contro Brunot, il comandante per forza; e trovando poi gran sollievo nel far questo, gli dà la caccia. Brunot fugge agilmente, quantunque a salti, ed ora anch'egli con la spada sguainata. Alla vista dell'ira e della vittoria, altre due Guardie del Corpo (giacchè l'ira è contagiosa, ma per la Guardie del Corpo che si sono lungamente contenute è addirittura un sollievo) del pari si lasciano trasportare e cominciano a dare la caccia con le sciabole brandite, facendo orribili circoli nell'aria. Per tal modo, il povero Brunot non ha niente di meglio a fare che ritirarsi con velocità accelerata, di fila in fila, schermendosi, nel fuggire, come uno dei Parti, e sopratutto gridando con quanto fiato aveva in gola: «<hi rend="italic">On nous laisse assassiner</hi>, ci fanno assassinare!»</p>
                     <p rend="justify">Vergogna! Tre contro uno! Vengono brontolii dalle file di Lecointre; poi muggiti – e infine fucilate. Il braccio di Savonnières si alza per colpire: la palla di un armato di Lecointre glielo sfracella, e la sciabola risuona a terra inoffensiva. Brunot l'ha scampata. Questo duello è finito bene; ma il selvaggio urlo di guerra comincia a farsi udire dappertutto!</p>
                     <p rend="justify">Le Amazzoni retrocedono: Saint-Antoine ha puntato il suo cannone (caricato a mitraglia); tre volte vi accostano la miccia accesa, che tre volte non riesce a dar fuoco, – i foconi sono così bagnati; e delle voci gridano: «<hi rend="italic">Arrêtez, il n'est pas </hi>
                        <hi rend="italic">temps encore</hi>, fermate, non è ancora tempo!<note xml:id="ftn237" place="foot" n="237"> «Deux Amis», III pag. 192-201.</note>» Signori della Garde-du-Corps, voi avevate ordine di non far fuoco; frattanto due di voi zoppicano smontati, e un cavallo da guerra giace ucciso. Non sarebbe bene di ritirarsi fuori della portata delle palle; vale a dire di filar via nell'interno? Se, filando via, qualche moschettone venisse a scaricarsi contro questi bottegai armati, che vi danno la baia e si ringalluzziscono, chi ne meraviglierebbe? Le vostre bianche coccarde di una enorme dimensione sono lordate; piacesse al cielo che voi le scambiaste con quelle tricolori! I vostri attrezzi sono bagnati, i vostri cuori sono grossi. Andate e non tornate più!</p>
                     <p rend="justify">Le Guardie del Corpo battono in ritirata, come noi suggerivamo, mandando schioppettate e ricevendone, senza spargimento di sangue, e lasciando un'indignazione senza limiti. Per tre volte nell'oscurità crescente si vede un luccichio che annunzia la loro presenza ad uno o ad un altro portone, sempre salutata da esecrazioni e da scariche di palle. Che una sola Guardia del Corpo mostri il suo volto, e la Canaglia le darà subito la caccia. Per esempio il povero De Moucheton, della Compagnia Scozzese, il padrone del cavallo da guerra ucciso, è sottratto e allontanato dai Capitani di Versailles. Ora i moschetti arrugginiti eruttano dietro di lui, spaccando in due parti il suo cappello. Infine, per ordine superiore, le Guardie del Corpo, tutte, meno poche in servizio immediato, scompaiono, o, per meglio dire, si nascondono, e marciano nelle tenebre della notte verso Rambouillet<note xml:id="ftn238" place="foot" n="238"> Weber, <hi rend="italic">ubi supra</hi>.</note>.</p>
                     <p rend="justify">Notiamo anche che i Versagliesi hanno ottenuto adesso le munizioni; per tutto il pomeriggio un funzionario officiale non potette trovarne; finchè, in quei critici momenti, un Sottoluogotenente gli pose una pistola all'orecchio, chiedendogli il favore di trovarne, e dopo di ciò finì col riuscirvi. Inoltre il Fiandra, disarmato da Pallade Athena, dichiara apertamente che non vuol combattere contro i cittadini; e come pegno di pace scambia le cartucce con quei di Versailles.</p>
                     <p rend="justify">Il Sanculottismo si trova ora fra amici; e può «circolare liberamente»; indignato delle Guardie del Corpo, – e lamentandosi assai della fame.</p>
                  </div>
                  <div type="div4">
                     <head>
                        <label>Capitolo VIII</label>
                        <lb/>MENSA COMUNE</head>
                     <p rend="justify">Ma perchè tarda Mounier, perchè non torna con la sua Deputazione? Arrivano le sei, poi le sette, e ancora Mounier non si vede, nè alcuna Accettazione pura e semplice.</p>
                     <p rend="justify">Ed ecco che le Menadi sgocciolanti, non più in deputazione, ma in massa, sono penetrate nell'Assemblea, interrompendo scandalosamente la pubblica discussione e l'ordine del giorno. Nè Maillard nè il Vice-Presidente possono oltre certi limiti tenerle a freno; e solo per qualche minuto vi può riuscire la voce leonina di Mirabeau, quantunque lo applaudano: onde esse a quando a quando interrompono la rigenerazione della Francia con grida di: «Pane, non tanti discorsi! <hi rend="italic">Du pain; pas tant de longs discours!</hi>» – Tanto insensibili erano queste povere creature agli scatti d'eloquenza parlamentare!</p>
                     <p>Si viene a sapere anche che le carrozze regali sono in ordine, come per una partenza per Metz. Delle carrozze infatti, regali oppur no, sono state viste agl'ingressi di dietro. Esse hanno anche prodotto o citato un ordine scritto della nostra Municipalità di Versailles – che è monarchica e non democratica. Frattanto, le Pattuglie di Versailles le hanno fatte rientrare, secondo le stringate istruzioni del vigilante Lecointre.</p>
                     <p rend="justify">Un uomo che ha veramente un gran da fare in queste ore è il Maggiore Lecointre. Giacchè il Colonnello D'Estaing resta invisibile nell'Œil-de-Bœuf; invisibile, o ancora più enigmaticamente <hi rend="italic">visibile</hi> a momenti; e poi una Municipalità troppo fedele richiede sorveglianza: nessun ordine civile o militare è dato intorno a migliaia di cose di questo genere! Lecointre trovasi al Palazzo Civico di Versailles; egli è alla grata della grande Corte, comunicando con gli Svizzeri e le Guardie del Corpo. Egli è tra le file del Fiandra; è qua e là: studioso d'impedire spargimento di sangue, d'impedire la fuga della Famiglia Regale a Metz; d'impedire alle Menadi di mettere a sacco Versailles.</p>
                     <p rend="justify">Al cader della notte noi lo vediamo avanzarsi verso i gruppi armati di Saint-Antoine, che vanno gironzando con aria truce presso la Salle des Menus. Essi lo ricevono disposti in semicerchio; dodici oratori stanno dietro ai loro cannoni con le torcie accese in mano, con le bocche dei cannoni volte <hi rend="italic">verso</hi> Lecointre; un quadro degno del pennello di Salvator! Egli domanda con linguaggio temperato ma coraggioso, che cosa vogliono con questo loro viaggio a Versailles. I dodici oratori rispondono con poche parole che racchiudono molto: «Pane, e la fine di questi affari, <hi rend="italic">Du pain, et la fin des affaires</hi>» Quando <hi rend="italic">les affaires</hi> finiranno, nè il Maggiore Lecointre nè alcun mortale può dirlo; ma circa il pane, egli s'informa: Quanti siete? – Apprende che sono seicento, e che una pagnotta per ciascuno sarà sufficiente; e va di galoppo al Municipio perchè gli siano date seicento pagnotte.</p>
                     <p rend="justify">Le quali pagnotte, frattanto, un Municipio di principii monarchici non vuol dare; e preferisce di dare piuttosto due tonnellate di riso; chi sa mai però se cotto o crudo. Ora, quando anche questo è accettato, i Municipali sono scomparsi – mettendosi sott'acqua come fecero a Parigi i ventisei dalle lunghe toghe; e senza lasciare il più piccolo vestigio di riso, cotto o crudo, scompaiono in quel momento dalla Storia!</p>
                     <p rend="justify">Il riso non viene; la speranza del cibo è delusa; come è delusa la speranza della vendetta: non s'è tratto fuori clandestinamente, come abbiam detto, il De Moucheton della Compagnia Scozzese? Mancando tutto, ecco che non resta che il cavallo ucciso di De Moucheton, che giace colà sulla spianata! Saint-Antoine, deluso, esaurito, piomba sul cavallo ucciso, lo scortica, lo arrostisce, servendosi, pel fuoco, di stecconate, di porte, di tutto il legname che gli capita sotto mano, – non senza gridi di plauso; e, alla maniera degli antichi eroi greci, <hi rend="italic">essi sporsero le mani verso il delicato pasto preparato</hi>, quale si fosse<note xml:id="ftn239" place="foot" n="239"> Weber, «Deux Amis», ecc.</note>. L'altra canaglia gironza per far bottino, cercando qualche cosa da divorare. Il Fiandra si ritira alle sue caserme; anche Lecointre si ritira coi suoi Versagliesi, – tutti si ritirano, meno le Pattuglie vigili, incaricate di essere doppiamente vigili.</p>
                     <p rend="justify">Così, scendono le tenebre della notte fra il tumulto e la pioggia, e tutte le strade divengono sempre più buie. La più strana notte che siasi mai veduta in quelle regioni – forse a partire da quella di San Bartolomeo, quando Versailles, come scrive Bassompierre, era uno <hi rend="italic">chétif château</hi>. Ci vorrebbe la lira di qualche Orfeo, per costringere, col tocco di corde melodiose, questa massa forsennata a tornare all'Ordine! Poichè qui tutto sembra caduto in pezzi in una infinita disintegrazione. Il più alto, come nel crollo precipitoso d'un mondo, è venuto in contatto del più basso: la Canaglia della Francia che assedia la Regalità della Francia; i «bastoni ferrati» sollevati intorno al diadema, non certo per proteggerlo! Insieme alle denunzie delle sanguinarie Guardie del Corpo, si odono sfavorevoli brontolii contro un nome di Regina.</p>
                     <p rend="justify">La Corte è trepidante, senza potere, e il suo umore varia col variare di quello dell'Esplanade, a seconda dei differenti toni dei rumori che giungono da Parigi. Rumori che si rincalzano l'un dopo l'altro che sono, ora di pace, ora di guerra. Necker e tutti i Ministri si consultano, senza trovare una via d'uscita. L'Œil-de-Bœuf è una tempesta di bisbigli. Fuggiamo a Metz; non fuggiamo. Le carrozze Regali di nuovo si presentano all'ingresso – tanto per provare; e di nuovo son fatte rientrare dalle pattuglie di Lecointre. In sei ore niente è stato deciso; neppure l'Accettazione pura e semplice.</p>
                     <p rend="justify">In sei ore? Ohimè, chi in tali circostanze non può risolversi in sei minuti, può rinunziare addirittura alla cosa: in quel caso il suo Fato ha già deciso per lui. Frattanto il Menadismo e il Sanculottismo prendono consiglio con l'Assemblea Nazionale, e il tumulto cresce vieppiù. Mounier non ritorna; l'Autorità non si mostra in nessun luogo: l'Autorità della Francia in questo momento è affidata a Lecointre e all'Usciere Maillard. È questo dunque l'abominio di quella desolazione venuta d'un subito, quantunque da molto tempo intravista come inevitabile! Infatti, pel cieco, tutte le cose sono subitanee. La miseria che per lunghe età non ha avuto la sua difesa. Parlerà da sè stessa, nel suo dialetto, uno dei più rozzi, come potrà, sarà il mezzo della sua difesa.</p>
                     <p rend="justify">Alle otto ritorna all'Assemblea, non la Deputazione, ma il Dottor Guillotin, ad annunziare il ritorno, e dice che v'è speranza d'Accettazione pura e semplice. Egli stesso ha portata una lettera regale che autorizza e ordina la più libera «circolazione dei grani». La quale lettera il Menadismo applaude con tutto il cuore. Conformemente a ciò, l'Assemblea approva incontanente un Decreto, del pari accolto con entusiastici applausi dalle Menadi: – Senonchè, non poteva un'Augusta Assemblea andare più oltre, fino a «fissare il prezzo del pane a otto soldi ogni mezza pagnotta, e la carne di beccheria a sei soldi alla libbra», prezzi che sembrano buoni? Tale è la mozione, che una moltitudine di uomini e di donne, che l'Usciere Maillard non riesce a contenere, ha fatta, e l'Assemblea Nazionale dovrà udire. Lo stesso Usciere Maillard non è sempre perfettamente corretto nel suo parlare, ma quando vien ripreso, si può giustamente scusare adducendo la peculiarità delle circostanze<note xml:id="ftn240" place="foot" n="240"> 
                           <hi rend="italic">Moniteur</hi> (nell'<hi rend="italic">Histoire Parlementaire</hi>, III, pag. 105).</note>.</p>
                     <p rend="justify">E alfine, approvato questo Decreto, mentre continua il disordine, i Membri si dileguano e il Presidente Mounier non torna; che resta a fare al Vice Presidente, se non scomparire alla sua volta? Sotto questa pressione, l'Assemblea si scioglie, si dilegua; o, come si dice officialmente, s'aggiorna. Maillard è spedito a Parigi col «Decreto relativo ai grani» in saccoccia, insieme ad alcune donne, in carrozze appartenenti al Re. A quella volta s'è diretta già la delicata Louison Chabray, con quella «risposta scritta» che le dodici Deputatesse andavano di nuovo a chiedere. La delicata silfide è partita attraverso la campagna nera e fangosa: ella ha tanto da raccontare, e i suoi poveri nervi sono così scossi; viaggia, per quella strada, come a dir vero fanno tutti oggi, con estrema lentezza. Il Presidente Mounier non è più venuto, nè la Accettazione pura e semplice; quantunque sei ore con tutti i loro eventi siano trascorse; quantunque un corriere dopo l'altro annunzii l'arrivo di Lafayette. Viene egli per la guerra o per la pace? È tempo oramai che lo Château si decida per una cosa o per un'altra; che anche lo Château si faccia vivo se vuol continuare a vivere!</p>
                     <p rend="justify">Vittorioso, lieto dopo una sì lunga assenza, Mounier arriva alfine, e con lui viene l'Accettazione ottenuta con tanta fatica; la quale, purtroppo, adesso ha poco valore. Figuratevi la sorpresa di Mounier nel trovare il suo Senato, che egli sperava d'entusiasmare con l'Accettazione pura e semplice, tutto partito, e in sua vece un Senato di Menadi! Poichè, come la scimmia di Erasmo imitava nella sua mimica, con un'assicella di legno, Erasmo nell'atto di radersi la barba; allo stesso modo fanno queste Amazzoni, con una grottesca maestà, la parodia confusa dell'Assemblea Nazionale. Esse presentano mozioni, pronunziano discorsi, votano leggi, produttive dopo tutto di fragorose risate. Tutte le gallerie e le panche sono occupate; una grossa Dama del Mercato è al seggio di Mounier. Non senza difficoltà, Mounier, coll'aiuto dei Mazzieri, e le parole persuasive, si apre la via fino al Presidente femminile; la grossa Dama, prima di abdicare, fa noto che sopra ogni cosa ella, e invero l'intero Senato maschile e femminile, soffrono assai la fame, poichè che cosa era mai un cavallo arrostito per tante persone?</p>
                     <p rend="justify">Il pratico Mounier, in tale frangente, prende due risoluzioni: di riconvocare i Membri della sua Assemblea a suon di tamburo, e poi di procurare una provvista di alimenti. Svelti messaggeri corrono a tutti i forni, a tutte le rosticcerie; alle pasticcerie, dai venditori di vino, alle trattorie; si batte il tamburo, accompagnandolo con un bando a voce alta per tutte le strade. Essi vengono, i Membri dell'Assemblea vengono, e, ciò che più importa, le provvigioni; queste ultime su vassoi e carretti: pagnotte, vino e salami in grande quantità. I panieri con le vettovaglie circolano con grande armonia lungo le panche; nè, secondo il Padre degli Epici, <hi rend="italic">ad alcuno mancò una buona porzione di vettovagl</hi>
                        <hi rend="italic">ie</hi>  (δαιτὸς εἳσης, <hi rend="italic">u</hi>
                        <hi rend="italic">guale porzione</hi>); la cosa più desiderata in quel momento<note xml:id="ftn241" place="foot" n="241"> «Deux Amis», III, pag. 208.</note>.</p>
                     <p rend="justify">A grado a grado un centinaio di Membri dell'Assemblea, o giù di lì, riescono ad introdursi, e le Menadi fanno loro un po' di largo, intorno al seggio di Mounier; essi ascoltano l'Accettazione pura e semplice; e si dà principio all'ordine della notte: la «discussione del Codice Penale». Tutte le panche sono affollate; nelle oscure gallerie, rese ancora più scure dalle teste sudice, è uno strano «balenare» di armi improvvisate<note xml:id="ftn242" place="foot" n="242"> 
                           <hi rend="italic">Courrier de Provence</hi> (giornale di Mirabeau). n. 50, pag. 19.</note>. Sono oggi precisamente cinque mesi dacchè queste stesse gallerie erano piene di Bellezze dalle alte piume e coperte di gioielli, che sfoggiavano la loro brillante influenza; ed ora? Fin qui siamo giunti omai nel rigenerare la Francia. Io penso che i dolori del parto sono i più acuti! Il Menadismo non perde l'occasione di fare le sue osservazioni, e domanda: «A che serve il Codice Penale? Quello che ci abbisogna è il pane». Mirabeau si volta e con la sua voce leonina redarguisce; il Menadismo lo applaude; e poi s'è daccapo.</p>
                     <p rend="justify">In tal modo si masticano i salami, e si discute il Codice Penale: la notte è orribile. Quale sarà la fine? Lafayette coi suoi trentamila uomini deve arrivare; egli non può essere lontano a quest'ora; tutti lo aspettano, come il messaggero del Destino.</p>
                  </div>
                  <div type="div4">
                     <head>
                        <label>Capitolo IX</label>
                        <lb/>LAFAYETTE</head>
                     <p rend="justify">Verso mezzanotte si veggono brillare dei fuochi sul colle, sono i fuochi di Lafayette! Il rullo dei suoi tamburi viene su per l'Avenue de Versailles. È la pace o è la guerra? Pazienza, amici! Nè l'una cosa nè l'altra. Lafayette è giunto, ma l'ora della catastrofe non è giunta ancora.</p>
                     <p rend="justify">Nella sua marcia egli ha fatto alto e arringato così spesso, che ha impiegato nove ore su quattro leghe di strada. A Montreuil, vicinissimo a Versailles, tutto l'esercito dovette far sosta, e con la destra levata in alto, fra le tenebre della notte, sotto il diluvio del cielo, giurare solennemente di rispettare la Dimora del Re; d'esser fedele al Re e all'Assemblea Nazionale. L'ira s'è dissipata totalmente per la lentezza della marcia; la sete di vendetta è stata affievolita dalla stanchezza e dagli abiti immollati. Il Fiandra è di nuovo sotto le armi; ma un Fiandra divenuto tanto patriottico non ha più bisogno d'«esterminio». I Battaglioni, estenuati dalla marcia, fanno alto nell'Avenue; pel momento essi non hanno altro desiderio più pressante di quello d'un ricovero e di riposo.</p>
                     <p rend="justify">Il Presidente Mounier è inquieto; e così pure lo Château. Viene un messaggio dallo Château, che prega il Mounier di tornare colà con una nuova Deputazione, al più presto; così almeno <hi rend="italic">si uniscono</hi> le nostre due inquietudini. Frattanto l'ansioso Mounier, di sua iniziativa, fa sapere al Generale che Sua Maestà s'è degnata di accordarci l'Accettazione pura e semplice. Il Generale, con una piccola colonna avanzata, risponde passando alcune parole vaghe, a bassa voce, al Presidente Nazionale; – non fa che dare un'occhiata a quella multiforme Assemblea Nazionale e poi procede oltre verso lo Château. Sono con lui due Municipali di Parigi, che furono scelti fra i Trecento per quella impresa. Egli è ammesso, passando pei cancelli chiusi a chiave ed a lucchetto, innanzi alle sentinelle e agli uscieri, fino agli Appartamenti Regali.</p>
                     <p rend="justify">I componenti della Corte, maschi e femmine, si affollano al suo passaggio per leggere la loro sentenza sulla sua faccia, che presenta, dicono gli storici, un misto «di dolore, di zelo e di bravura», strano a vedersi<note xml:id="ftn243" place="foot" n="243"> 
                           <hi rend="italic">Mémoires de M. le Comte de Lally-Tollendal</hi> (Janvier, 1790), pag. 161-165.</note>. Il Re con Monsieur, coi Ministri e coi Marescialli, lo aspetta per riceverlo. Egli «è venuto», nella sua iperbolica, cavalleresca maniera, «ad offrire la sua testa per la salvezza di Sua Maestà». I due Municipali espongono il desiderio di Parigi: quattro cose d'un assai pacifico tenore. Primo, che l'onore di guardare la sua sacra persona sia conferito alla patriottica Guardia Nazionale; – cioè ai Granatieri del Centro, che come Guardie Francesi erano nel diritto di godere di questo privilegio. Secondo, che si procurino provvigioni per quanto è possibile. Terzo, che i tanti delinquenti politici che popolano le prigioni abbiano dei giudici. Quarto, <hi rend="italic">che si compiaccia Sua Maestà di venire a vivere a Parigi</hi>. A tutti questi desiderati, eccettuato il quarto, Sua Maestà risponde prontamente: Sì, e si poteva prevedere che risponderebbe così. Al quarto egli può solo rispondere Sì o No; e tanto volentieri risponderebbe Sì e No!</p>
                     <p rend="justify">Ma, in ogni caso, non sono i loro propositi affatto pacifici, grazie al cielo? V'è tempo a decidersi. Il forte del pericolo pare sia passato!</p>
                     <p>Lafayette e D'Estaing situano le sentinelle; ai Granatieri del Centro spetta il Corpo di Guardia, che occupavano in altro tempo come Gardes Françaises; – poichè invero le Guardie del Corpo, le ultime maleavventurate occupanti, sono andate per la maggior parte a Rambouillet. Tale è l'ordine di questa notte: bastevole per tutto il male che ne può derivare. Dopo di che Lafayette e i due Municipali, con la più spiccata cavalleria, prendono congedo.</p>
                     <p rend="justify">Tanto breve è stata l'intervista, che Mounier e la sua Deputazione non ancora sono giunti. Tanto breve eppur tanto soddisfacente. S'era tolto un peso da ogni cuore. Le belle dame di Palazzo dichiarano pubblicamente che questo Lafayette, per quanto sia detestabile, è una volta almeno il loro salvatore. Anche le antiche e aspre <hi rend="italic">Tantes</hi> lo ammettono: le zie del Re, l'antica <hi rend="italic">Graille</hi> e sorelle, che noi da tempo conosciamo. La Regina Marie-Antoinette è stata udita parecchie volte a dire lo stesso. Ella sola, fra tutte le donne e tutti gli uomini, ha sul volto una espressione di coraggio, di nobile calma, di risolutezza, quest'oggi. Essa sola vede chiaramente ciò che <hi rend="italic">vuole</hi>; la figlia di Maria Teresa osa fare ciò che vuole, anche se tutta la Francia la minaccia; rimanere dove sono i suoi figliuoli, dov'è suo marito.</p>
                     <p rend="justify">Verso le tre del mattino tutto è sistemato; le sentinelle hanno preso posto, i Granatieri del Centro sono stati messi nel loro antico Corpo di Guardia; gli Svizzeri e poche Guardie del Corpo che ancora restavano, vengono arringati. I battaglioni di Parigi, stanchi del percorso, sono stati affidati «all'ospitalità di Versailles», e giacciono a dormire nei letti disponibili, nelle baracche vuote, nei caffè, nelle chiese vuote. Una delle loro compagnie, recandosi alla chiesa di Saint-Louis, sveglia il povero Weber dai suoi torbidi sogni, nella Rue Sartory. Weber ha avuto per tutta la giornata la tasca del suo panciotto piena di palle: «duecento palle e due pere di polvere!» Poichè coi panciotti d'allora non si scherzava, e avevano falde che scendevano svolazzanti fino a metà della gamba. Così tutte quelle palle egli aveva avuto indosso durante tutto il giorno; ma nessuna opportunità di servirsene; ora si volta e rivolta, esecrando i banditi sleali; fa udire qualche bestemmia e immediatamente si riaddormenta.</p>
                     <p rend="justify">Finalmente l'Assemblea Nazionale è arringata; e su mozione di Mirabeau, desiste dall'occuparsi del Codice penale, e si scioglie per questa notte. Il Menadismo e il Sanculottismo si sono ricoverati nei Corpi di Guardia, nelle caserme del Fiandra, alla fiammata di fuochi allegri; e, quando tutto manca, nelle chiese, negli uffici, nelle gadette delle sentinelle, dappertutto ove la miseria può trovare un ricettacolo. Il Giorno turbolento s'è conteso il suo riposo: eppure nessuna vita s'è perduta oltre quella d'un cavallo da guerra. Il Caos insurrezionale giace sonnecchiando intorno al Palazzo, come l'Oceano intorno a un apparato da palombaro – e nessun crepaccio si mostra ancora.</p>
                     <p rend="justify">Un sonno profondo è caduto promiscuamente sull'alto e sul basso, sospendendo molte cose, a cominciare dall'ira e dalla fame. L'oscurità copre la terra. Ma lontano, a Nord-Est, Parigi sprigiona il suo gran bagliore giallo, che risalta lontano nella notte umida e nera. Tutto è illuminato colà, come nelle antiche notti di Luglio; le vie sono deserte per l'allarme di guerra; tutti i Municipali sono in veglia; le Pattuglie gridano con la loro voce rauca il <hi rend="italic">chi va là</hi>. Veniamo a sapere che precisamente a quell'ora vi giunge la nostra povera e delicata Louison Chabry, coi suoi poveri nervi in sussulto. Arriverà l'Uscere Maillard, fra un'ora circa, «verso le quattro del mattino». Essi portano successivamente a un Hôtel-de-Ville insonne quel conforto che è dato loro di portarvi; e questo a sua volta, allo spuntar del giorno, con larghi affissi rassicura il popolo.</p>
                     <p rend="justify">Lafayette, all'Hôtel de Noailles, non lontano dallo Château, avendo finito di arringare, si sta consultando coi suoi ufficiali; alle cinque l'unanime e miglior consiglio è che un uomo così sballottato e rotto dalla fatica per ventiquattr'ore e più, si getti su di un letto, cercandovi un po' di riposo.</p>
                     <p>È finito così il primo atto dell'insurrezione delle donne. Che cosa avverrà la dimane? La dimane, come sempre, è in balia del Fato! Senonchè Sua Maestà, si può ben sperarlo, consentirà a venire onorevolmente a Parigi; dopo tutto, egli può visitare Parigi. Le antinazionali Guardie del Corpo, qui e altrove, debbono prestare il giuramento nazionale; dar soddisfazione al Tricolore; anche il Fiandra giurerà. Vi saranno molti giuramenti, molti pubblici discorsi saranno pronunziati senz'altro; e così, con le arringhe e i voti, la cosa si può comporre in un modo soddisfacente.</p>
                     <p rend="justify">Ma non potrebbe, purtroppo, essere tutt'altrimenti? Se la cosa non si componesse in modo soddisfacente? Se il consenso non fosse onorevole, ma estorto, ignominioso? Il Caos illimitato dell'Insurrezione, addormentato, fa pressione intorno al Palazzo, come l'Oceano intorno a un apparecchio da palombaro, che può penetrare da ogni crepaccio. Che questa massa insurrezionale accumulata trovi solo un'entrata, e sarà come uno scroscio infinito d'acqua, o piuttosto d'un fluido igneo per sè stesso combustibile, «per esempio olio di trementina e di fosforo», – fluido conosciuto da Spinola Santerre!</p>
                  </div>
                  <div type="div4">
                     <head>
                        <label>Capitolo X</label>
                        <lb/>LE GRANDI ENTRATE</head>
                     <p rend="justify">La triste alba d'un mattino piovigginoso e freddo era appena apparsa su Versailles, quando il Destino volle che una Guardia del Corpo venisse a guardare dalla finestra, sull'ala dritta dello Château, per vedere qual prospettiva era in Cielo e in Terra. La Canaglia maschile e femminile va gironzolando al cospetto di lui. Il suo stomaco digiuno è a buon diritto mal disposto; egli forse non può rattenere una imprecazione al loro indirizzo, nè tanto meno astenersi di rispondere a chi gliela rivolge.</p>
                     <p rend="justify">Le cattive parole danno luogo ad altre più cattive; finchè la parola più forte vien fuori, e allora si arriva a deplorevoli vie di fatto. Non può darsi che la maldicente Guardia del Corpo, ricevendo (come era purtroppo inevitabile) delle maledizioni più spinte delle sue, abbia caricato il suo moschettone, minacciando di far fuoco, anzi facendo fuoco addirittura? Chi sa mai! È stato asserito; ma per noi non è credibile. Sia come si voglia, la Canaglia minacciata, per dar sfogo allo sdegno, si dà a scuotere le grate; la chiusura d'una grata (che, come scrive qualcuno, era una semplice catena) cede, e la Canaglia irrompe nella Grande Corte, emettendo ruggiti ancora più forti.</p>
                     <p rend="justify">La malcapitata Guardia del Corpo, insieme ad altre Guardie, fa fuoco adesso; è fracassato il braccio d'un uomo. Lecointre deporrà<note xml:id="ftn244" place="foot" n="244"> Déposition de Lecointre (nell'<hi rend="italic">Histoire Parlementaire</hi>, III, pagine 111-115).</note> che «il Sieur Cardine, Guardia Nazionale senz'armi, fu pugnalato». Ma vedete, e questo è sicuro, il povero Jérôme l'Héritier, una Guardia Nazionale anche inerme, «ebanista, figlio d'un sellaio di Parigi», ancora imberbe, – che vacilla e cade colpito a morte, mentre schizzano al suolo il suo sangue e il suo cervello! – Alleluia! Più selvaggio di un grido irlandese, parte un urlo di pietà, di vendetta infinita. In pochi momenti la grata della corte più interna, chiamata Cour de Marbre, è anch'essa forzata, abbattuta e spalancata con violenza: la Cour de Marbre è a sua volta innondata. Su per la scala grande e per tutte le scale e le entrate dilaga il Diluvio vivente! Deshuttes e Varigny, le due sentinelle Guardie del Corpo, sono calpestati e massacrati da un centinaio di picche. Le donne danno di piglio ai loro coltellacci o a qualunque altra arma, ed entrano con furia da vere Menadi; – altre donne sollevano il corpo dell'ucciso Jérôme, lo depongono su gli scalini di marmo; quivi quel volto livido, quella testa sfracellata, muti per sempre, debbono <hi rend="italic">parlare</hi>.</p>
                     <p rend="justify">Guai a tutte le Guardie del Corpo, ormai non v'è più misericordia per alcuno di loro! Miomandre de SainteMarie implora con dolci parole sullo scalone, e «discende quattro scalini» – verso il turbine mugghiante. I suoi camerati l'afferrano per le falde e il cinturino, strappandolo alla lettera dalle fauci della Distruzione, e chiudono con violenza la loro porta; ma anche questa resta in piedi pochi istanti, e poi è ridotta in frantumi, come un vaso rotto. A nulla valgono le barricate. Presto, fuggite, Guardie del Corpo, l'insurrezione rabida, simile ai Cani Infernali, ulula alle vostro calcagna!</p>
                     <p>Le Guardie del Corpo, terrorizzate, fuggono, chiudendosi a catenaccio e barricandosi; e quelli tengono loro dietro. Dove si va? Di sala in sala, fino, oh sventura! in direzione dell'appartamento della Regina, in fondo al quale la Regina in questo momento dorme. Cinque sentinelle percorrono correndo la lunga fila di stanze e, giunte nell'anticamera, si danno a picchiare, gridando: «Salvate la Regina!». Le donne che tremanti cadono ai loro piedi tutte in lacrime, ricevono questa risposta: «Sì, noi morremo; ma voi salvate la Regina!».</p>
                     <p rend="justify">Non tremate, o donne, ma affrettatevi, poichè, ecco che un'altra voce più lontana, a traverso la porta esterna, grida: «Salvate la Regina!» e la porta si chiude. È la voce del bravo Miomandre, che grida questo secondo avvertimento. Per farlo, egli è andato incontro ad una morte imminente, ed ora che lo ha fatto, di nuovo gli tocca affrontare la morte. Il bravo Tardivet du Repaire, in atto di rendere lo stesso disperato servizio, fu atterrato dalle picche, e i suoi camerati a mala pena potettero trarlo di là ancora vivo. Miomandre e Tardivet: che i nomi di queste due Guardie del Corpo vivano a lungo come quelli di due bravi uomini!</p>
                     <p rend="justify">Le damigelle d'onore, tremanti, poichè una di lontano intravvide Miomandre e lo udì, vestono in fretta la Regina, e non certo con abiti di gala. Ella fugge, temendo per la vita, attraverso l'Œil-de-Bœuf, contro la cui porta principale l'Insurrezione fa udire i suoi colpi. Ella è nell'appartamento del Re, fra le braccia del Re, e si stringe ai suoi figliuoli, fra pochi fedeli. Il cuore della Sovrana scoppia in lacrime materne: «O amici, salvate me e i miei figliuoli! <hi rend="italic">O mes amis, sauvez moi et mes enfants!</hi>». I colpi delle scuri insurrezionali si fanno udire a traverso l'Œil-de-Bœuf. Quale momento!</p>
                     <p>Sì, amici, un orribile, uno spaventevole momento; del pari ignominioso pel Governato che pel Governante, poichè attesta che i loro rapporti volgono alla fine. La rabbia covata in ventimila cuori durante le ultime ventiquattr'ore, ha preso fuoco. Il corpo privo di cervello di Jérôme che giace colà, fa da combustibile. È, come abbiamo detto, l'Elemento infinito che ivi irrompe nella furia selvaggia dei marosi, che invade tutti i corridoi, tutte le entrate.</p>
                     <p rend="justify">Frattanto le povere Guardie del Corpo sono ricacciate per la maggior parte nell'Œil-de-Bœuf. Là possono morire sulla soglia della porta del Re, non essendo in grado di far molto per difenderla. Ammonticchiano <hi rend="italic">tabourets</hi> (sedili d'onore), panche e tutti i mobili che trovano, dietro la porta, contro cui echeggia la scure dell'Insurrezione. – Ma il bravo Miomandre non perì egli presso la porta esterna della Regina? No, fu bensì contuso, sfregiato, lacerato, abbandonato per morto; ma è riuscito a trascinarsi dentro e vivrà onorato dalla Francia fedele. Notate per altro, in contraddizione di quanto è stato detto e cantato, che l'Insurrezione non sfondò la porta che egli aveva difesa; ma corse altrove in cerca di nuove Guardie del Corpo<note xml:id="ftn245" place="foot" n="245"> Campan, II, pag. 75-87.</note>.</p>
                     <p rend="justify">Povere Guardie del Corpo, col loro Banchetto di Tieste dell'Opéra! Fortuna per loro che l'Insurrezione possegga solo picche e scuri e non abbia gli appositi ordigni per l'assedio! Essa tutto scuote, e rumoreggia come tuono. Dovranno dunque tutti perire miseramente e con essi la Regalità? Deshuttes e Varigny, massacrati nella prima irruzione, sono stati decapitati nella Corte di Marmo: sacrificio reso ai <hi rend="italic">mani</hi> di Jérôme. Jourdan dalla barba a tegola disimpegnò volontariamente questo ufficio; e domandò poi se v'era altro da fare. Un altro captivo è fatto girare intorno al corpo con canti che paiono mugolii: deve forse Jourdan rimboccarsi un'altra volta le maniche?</p>
                     <p rend="justify">E nell'interno, sempre più numerosa, infierisce l'Insurrezione, depredando, se non può uccidere; sempre più rumurosa tuona all'Œil-de-Bœuf: che mai può impedire il suo irrompere là dentro? D'un subito il rumore cessa col cessare dei colpi! Segue un precipitarsi selvaggio; le grida si affievoliscono; finchè succede il silenzio, poi il rumore di passi regolari, e infine si picchia amichevolmente: «Noi siamo i Granatieri del Centro, le vecchie «Gardes Françaises». Aprite, signori della Guardia del Corpo; noi «non abbiamo dimenticato come voi ci salvaste a Fontenoy!<note xml:id="ftn246" place="foot" n="246"> Toulongeon, I, pag. 144.</note>» Si apre la porta ed entrano il Capitano Gondran e i Granatieri del Centro: seguono abbracci tra militari: è la liberazione dalla morte e il ritorno alla vita.</p>
                     <p rend="justify">Strani figli di Adamo! Fu per «sterminare» queste Guardie del Corpo che i Granatieri del Centro si mossero; ed ora ecco che si slanciano par salvarle dallo sterminio. Il ricordo d'un pericolo comune, d'un antico aiuto, affratella i cuori esasperati; essi sono adesso nelle braccia l'un dell'altro, non più in guerra. Il Re si mostra per un momento alla porta del suo appartamento e dice: «Non fate alcun male alle mie Guardie!» «<hi rend="italic">Soyons frères</hi>, Siamo fratelli!» grida il Capitano Gondran, e si slancia fuori, con le baionette innastate per far sgombrare il Palazzo.</p>
                     <p rend="justify">Ora Lafayette, che s'è levato repentinamente, ma non tolto al sonno, poichè i suoi occhi non s'erano ancora chiusi, arriva con la sua eloquenza popolare piena di passione, con la pronta parola militare del comando. Le Guardie Nazionali, subitamente sorte in piedi al suono della tromba e del tamburo d'allarme, arrivano tutte. La mischia mortale cessa: la prima fiamma dell'Insurrezione che lambiva il cielo è domata; brucia, è vero, non estinta, ma senza fiamme, come il carbone di legna, e non è inestinguibile. Gli appartamenti del Re sono salvi. Ministri, ufficiali ed anche qualche fedele Deputato Nazionale circondano le Loro Maestà. La costernazione, tra i singhiozzi e la confusione, s'andrà a grado a grado mitigando, ed a essa seguiranno i progetti e i consigli, più o meno buoni.</p>
                     <p rend="justify">Ed ora date un'occhiata per un momento alle finestre regali! È tutto un mare tempestoso di teste umane che inonda ambo le corti e fa vortici a tutti i passaggi; Menadiche donne, uomini furiosi, ossessionati dalla mania della vendetta, dall'amore del male, dall'amore del bottino! La Canaglia ha gettato via la sua museruola, ed ora latra con tre gole come il Cane dell'Erebo. Quattordici Guardie del Corpo sono stato ferite, due massacrate, e come vedemmo, decapitate; talchè Jourdan domanda: «Valeva poi la pena di venire così lontano per due soli?» I disgraziati Deshuttes e Varigny! La loro sorte fu trista, invero. Travolti così repentinamente nell'abisso, con la stessa rapidità con cui gli uomini sono spinti dal tuono della valanga che precipita dalla montagna. Valanga, destata <hi rend="italic">non da loro</hi>, ma lontano e da altri! Quando l'orologio dello Château suonò l'ultima volta, entrambi passeggiavano languidamente coi moschettoni bilanciati, pensosi soltanto dell'ora che suonerebbe. Ed è poi suonata, ma essi non hanno potuto più udirla. I loro torsi giacciono mutilati, le loro teste servono di parata, così piantate sulle «picche dodici piedi lunghe», per le vie di Versailles, e verso mezzogiorno giungeranno alle barriere di Parigi – formando un troppo orrendo contrasto coi grandi manifesti rassicuranti che erano stati affissi colà!</p>
                     <p rend="justify">L'altra Guardia del Corpo, captiva, gira ancora intorno al corpo di Jérôme fra ululati di guerra da Indiani del Canadà; e il sanguinario <hi rend="italic">Barba-a-tegola</hi>, con le maniche rimboccate, tiene brandita la sua scure sanguinosa, quando Gondran e i Granatieri sopravvengono. «Camerati, volete vedere un uomo massacrato a sangue freddo?» «Via, beccai!» essi soggiungono, e la povera Guardia del Corpo è libera. Gondran corre, dandosi un gran da fare, e così le Guardie e i Capitani, che percorrono tutti i corridoi, disperdendo la Canaglia e la Rapina, sgomberano tutto il Palazzo. Il mutilato carcame vien tolto; il corpo di Jérôme è trasportato al Palazzo civico, per l'inchiesta; il fuoco dell'Insurrezione va sempre più estinguendosi, finchè diviene un calore moderato, maneggevole.</p>
                     <p rend="justify">Nelle cose eccessive d'ogni genere, come lo scoppio della passione delle moltitudini, si confondono insieme cose di ogni sorta: il buffo, anzi il ridicolo, con l'orribile. Al di sopra dell'ondeggiare delle teste si può vedere di lontano la Canaglia che fa capriole sui cavalli delle Scuderie Reali. Sono questi i predatori, giacchè il Patriottismo è sempre infettato d'una categoria di ladri e di malandrini. Gondran aveva strappata loro la preda nello Château, e fu allora che corsero alle stalle e vi presero i cavalli. Ma i generosi corsieri di Diomede, secondo Weber, sdegnarono quel fardello di miserabili, e, tirando calci colle loro zampe regali, presto lo scagliarono lontano con paraboliche curve, a una certa distanza, fra gli scoppi di risa; poi furono ripresi. Le Guardie Nazionali a cavallo ricuperarono gli altri.</p>
                     <p rend="justify">E anche ora dobbiamo constatare l'ultima e commovente comparsa dell'Etichetta; che non vuole affondare nel cimmerio naufragio d'un mondo, senza un segno, come il grillo domestico che non mancherebbe di trillare fra lo schiamazzo della Tromba del Giudizio Universale. «Monsieur», disse un Maestro delle cerimonie (e si spererebbe che fosse De Brézé), mentre Lafayette in quegli spaventevoli momenti correva verso gli appartamenti interni del Re, – <hi rend="italic">Monsieur, le Roi vous accorde les Grandes Entrées</hi>, Signore, il Re vi accorda le Grandi Entrate», – non trovando conveniente di rifiutarle!<note xml:id="ftn247" place="foot" n="247"> Toulongeon, I appendice, pag. 120.</note>.</p>
                  </div>
                  <div type="div4">
                     <head>
                        <label>Capitolo XI</label>
                        <lb/>DA VERSAILLES</head>
                     <p rend="justify">Frattanto, la Guardia Nazionale di Parigi, tutta sotto le armi, ha spazzato il Palazzo, e di più occupa i posti esterni più prossimi, ricacciando il miscellaneo Patriottismo, per la più parte nella Grande Corte oppure nell'Atrio.</p>
                     <p rend="justify">Le Guardie del Corpo, potete osservarlo, hanno ora sinceramente «inalberata la coccarda nazionale», poichè si fanno innanzi alle finestre e ai balconi tenendo alto il cappello su cui è una grande coccarda tricolore, e agitando le loro bandoliere in segno di resa, gridando <hi rend="italic">Vive la Nation</hi>. Alle quali, come potevano i cuori generosi rispondere altrimenti che con: <hi rend="italic">Vive le Roi, vivent les Gardes-du-Corps?</hi> Anche Sua Maestà il Re è comparso al balcone con Lafayette, e poi compare di nuovo: <hi rend="italic">Vive le Roi</hi> è il saluto che parte da tutte le gole, ma vengono anche udite le parole di qualcuno che grida: «<hi rend="italic">Le Roi à Paris</hi>, il Re a Parigi!»</p>
                     <p rend="justify">Anche Sua Maestà la Regina, a richiesta, si mostra al balcone, malgrado il pericolo: ella appare col fanciullo e la fanciulla. «Nessun fanciullo, <hi rend="italic">Point d'enfants!</hi>» gridano delle voci. Ella gentilmente respinge i suoi figliuoli, e resta sola con le mani serenamente incrociate sul petto: «Se anche dovessi morire», aveva detto, «io lo farei». Questa serenità d'eroismo ha il suo effetto. Lafayette, con la sua prontezza di spirito e la sua spiccata maniera cavalleresca, prende la bella mano della Regina, e, inginocchiandosi rispettosamente, gliela bacia; allora il popolo grida: <hi rend="italic">Vive la Reine</hi>. Eppure il povero Weber «vide» (o credette di vedere, poichè difficilmente la terza parte delle constatazioni del povero Weber in quegli isterici giorni potrebbe resistere all'indagine) «uno di quei briganti spianare il suo moschetto in direzione della Regina», chissà se con l'intenzione di tirare, poichè un altro dei briganti, con collera, glielo buttò giù».</p>
                     <p rend="justify">Per tal modo, tutti, e la Regina stessa, lo stesso Capitano delle Guardie del Corpo, sono divenuti Nazionali! E il Capitano delle Guardie del Corpo vien fuori con Lafayette. Sul cappello di quell'uomo pentito è un enorme tricolore largo come un piatto da zuppa, o un girasole, visibile dalle più lontane Avancorti. Egli pronunzia il Giuramento Nazionale a voce alta, sollevando il suo cappello; a tal vista tutto l'esercito innalza il keppì sulla punta della baionetta, con evviva. È dolce la riconciliazione pel cuore dell'uomo. Lafayette ha fatto giurare il Fiandra, ed ora fa giurare le altre Guardie del Corpo, giù nella Corte di Marmo, e il popolo se le stringe fra le braccia: – Fratelli, perchè volevate costringerci ad uccidervi? Ecco qual gioia si spande su voi, proprio come al ritorno del figliuol prodigo! – Le povere Guardie del Corpo, ora nazionali e tricolori, scambiano i keppì, scambiano le armi; tutto sarà pace e fraternità. E ancora: «<hi rend="italic">Vive le Roi</hi>»; e poi: «<hi rend="italic">Le Roi à Paris</hi>»; e non più da una gola, ma da tutte le gole all'unisono, poichè è questa l'aspirazione del cuore di tutti quei mortali.</p>
                     <p>Sì, <hi rend="italic">il Re a Parigi</hi>: che altro? I Ministri possono consultarsi e i Deputati nazionali scuotere la testa; ma non v'è altra via d'uscita. Voi lo avete forzato ad andarvi volontariamente. «All'una!» Lafayette ne dà l'assicurazione e ad alta voce; e tutta l'Insurrezione con un incommensurabile applauso ed una scarica di tutte le armi da fuoco, terse o arrugginite, grandi o piccole, che essa possiede, dà il suo assenso. Quel fragore, che si ripercuote per leghe e leghe: qualcosa di soprannaturale! Poi anche quel suono va a perdersi nel silenzio della Età. E lo Château di Versailles da allora resta vuoto e muto; con le sue Corti spaziose ove cresce l'erba, che vien distrutta soltanto dalla zappa del sarchiatore. I tempi e le Generazioni procedono confusi nella loro Corrente del Golfo; gli edifici come gli edificatori, hanno il loro destino.</p>
                     <p rend="justify">Fino all'una, adunque, vi saranno colà tre Partiti, l'Assemblea Nazionale, la Canaglia Nazionale, la Regalità Nazionale, tutti abbastanza affaccendati. La Canaglia si fa lieta e le sue donne si adornano di coccarde tricolori. Di più, la materna Parigi ha mandato ai suoi Vendicatori delle «carrette di pane», che sono ricevute con acclamazioni, e consumate con animo grato. I Vendicatori, in cambio, messisi alla ricerca dei depositi di grano, ne caricano cinquanta carrettoni; di maniera che un Re Nazionale, probabilmente precursore di tutte le benedizioni, possa essere dal canto suo, l'evidente apportatore dell'abbondanza.</p>
                     <p rend="justify">Così il Sanculottismo ha fatto prigioniero il suo Re, mancando egli alla sua parola. La Monarchia è caduta, e non onorevolmente, anzi, ignominiosamente; dopo una lotta, spesso ripetuta invero, ma che fu lotta insensata, sciupando la sua forza negli accessi del parossismo e che da ogni nuovo accesso di parossismo uscì sminuita più pietosamente di prima. Per tal modo la scarica della mitraglia di Broglie, che avrebbe potuto servire a qualche cosa s'era invilita nella prodezza d'una ubriacatura al banchetto dell'Opéra e nel <hi rend="italic">O Richard, O mon Roi</hi>. E di nuovo la rivedremo invilita in una cospirazione di Favras, una cosa che avrà il suo compimento con l'impiccagione d'un Chevalier.</p>
                     <p rend="justify">Povera Monarchia! Ma che altro se non la più vergognosa disfatta può aspettarsi quell'uomo che vuole e disvuole? Evidentemente, o il Re ha un diritto, ch'egli può affermare fino alla morte dinanzi a Dio e agli uomini; oppure non ha alcun diritto. Evidentemente, l'una cosa o l'altra; oh se potesse saperlo! Che il Cielo abbia pietà di lui! Se Luigi fosse stato savio, avrebbe abdicato quel giorno. – È strano; ma pochi Re abdicano, e nessuno, che si sappia, è ricorso al suicidio! Solo Federico Primo di Prussia lo tentò; e gli tagliarono la corda.</p>
                     <p rend="justify">Quanto all'Assemblea Nazionale, la quale decreta questa mattina che essa «è inseparabile da Sua Maestà» e che lo seguirà a Parigi, una cosa è da notare: il suo estremo bisogno di curarsi la salute del corpo. Dopo il quattordici di luglio si dovè constatare una certa infermità fra gli onorevoli Membri; poichè furono molti che domandarono il passaporto per motivi di salute. Ma ora, nei giorni che seguono, v'è addirittura un'epidemia: il Presidente Mounier, Lally Tollendal, Clermont Tonnerre, e tutti i Realisti Costituzionali delle due Camere hanno bisogno di cambiar d'aria, come molti di quei realisti che non appartengono a nessuna Camera hanno già fatto.</p>
                     <p rend="justify">In verità è la <hi rend="italic">seconda Emigrazione</hi> questa che s'è iniziata, e che si estende principalmente fra i Deputati dei Comuni, la Nobiltà e il Clero: al punto che «nella sola Svizzera se ne recano sessantamila». Essi ritorneranno nel giorno del rendiconto! Sì, ed avranno un caloroso benvenuto. Ma questo seguirsi delle Emigrazioni è la particolarità della Francia. Una Emigrazione segue l'altra, fondate su di una ragionevole paura, un'irragionevole speranza, e ancor più, su di un dispetto fanciullesco. Le più alte volate sono andate prima, ora vanno quelle un po' più basse, sempre più discendendo, giù fino ai rettili. Senonchè, non può la nostra Assemblea Nazionale fare la Costituzione tanto più comodamente, ora che i vostri Anglomaniaci delle due Camere sono al sicuro, in luogo lontano, su spiagge straniere? L'Abbé Maury è preso e costretto a tornare: egli, coriaceo come la pelle conciata, insieme all'eloquente Capitano Cazalès e ad altri, resisterà per un altro anno.</p>
                     <p rend="justify">Ma qui, frattanto, sorge una domanda: È stato visto Filippo d'Orléans, quest'oggi, «nel Bois de Boulogne, in <hi rend="italic">surtout</hi> grigio», ad aspettare sotto le foglie secche bagnate gli avvenimenti del giorno? Ohimè, sì, l'<hi rend="italic">idolo</hi> di lui v'è stato, nella mente di Weber e in altre menti simili. Lo Châtelet farà una larga inchiesta al proposito, esaminando centosettanta testimoni, e il Deputato Chabroud<note xml:id="ftn248" place="foot" n="248"> Rapport de Chabroud (<hi rend="italic">Moniteur</hi> del 31 dicembre 1789).</note> pubblicherà il suo rapporto; ma non si scoprirà nulla. Quale fu dunque la causa di quei due incomparabili giorni d'ottobre? Poichè di certo una rappresentazione drammatica di quel genere non s'è mai svolta senza il drammaturgo e il macchiettista. Il pulcinella di legno non viene fuori con tutto il seguito delle sue sventure domestiche, se qualcuno non tira la cordicella della marionetta; perchè non dovrebbe essere così delle moltitudini umane? Non fu dunque d'Orléans, o Laclos, o il Marchese Sillery, o Mirabeau, cioè quelli che pescano nel torbido, operando di ridurre il Re a Metz e raccogliere il bottino? O non fu, al contrario, l'Œil-de-Bœuf, il Colonnello de Guiche delle Guardie del Corpo, il Ministro Saint-Priest e i Realisti intransigenti, nella speranza di ricondurre il Re a Metz e tentare la vittoria con la strage della guerra civile? Il buon Marchese Toulongeon, Storico e Deputato, si vede costretto ad ammettere ambedue i fatti<note xml:id="ftn249" place="foot" n="249"> Toulongeon, I, pag. 150.</note>.</p>
                     <p rend="justify">Ohimè amici, l'incredulità credula è una strana cosa. Ma quando tutta una Nazione è ossessionata dal Sospetto, e vede un miracolo drammatico fin nell'operazione dei succhi gastrici, che scampo può trovare? Una tale Nazione è già tutto un ammasso di malanni ipocondriaci; par fatta di vetro; è atrabiliare; è decadente; è soggetta alle crisi. Non è il sospetto medesimo proprio la cosa di cui si deve sospettare, facendo come Montaigne che temeva solo di temere?</p>
                     <p rend="justify">Frattanto l'ora è suonata. Sua Maestà il Re è nella sua carrozza, con la Regina, con la sorella Elisabetta e i due fanciulli regali. Ci vorrà un'ora buona prima che l'infinita processione sia ordinata e si possa mettere in cammino. Il tempo è annebbiato e piovigginoso; la mente confusa; grande il frastuono.</p>
                     <p rend="justify">Non poche processioni in marcia ha visto il nostro mondo: i trionfi e le ovazioni dei Romani, il battere di cimbali dei Cabiri, i Corteggi regali, i funerali irlandesi; ma questa della Monarchia Francese che marcia verso la sua tomba era ancora da vedersi. Lunga delle miglia e larga a perdita d'occhio, poichè tutti i paesi circonvicini s'affollano per vedere; lenta, stagnante, come un lago senza spiaggia, eppure con un fragore pari a quello del Niagara, o a quello della Torre di Babele e a Bedlam, s'avanza guazzando nella mota, scalpitando, ed emettendo grida di evviva, urli, scariche di moschetti: – il più perfetto segmento del Caos visto in queste ultime Età! Finchè, lentamente, come le tenebre divengono più fitte, s'immette in Parigi che l'attende, a traverso una doppia fila di teste, per tutta la via da Passy all'Hôtel-de-Ville.</p>
                     <p rend="justify">Riflettete un po': all'avanguardia le truppe nazionali coi treni dell'artiglieria; uomini e donne armati di picche montati sui cannoni, sui carri, su carrozze da nolo, a piedi; – che tripudiano, coperti da capo a piedi di nastri tricolori, con dei panni infilati alla punta delle baionette e verdi ramoscelli conficcati nelle canne dei fucili<note xml:id="ftn250" place="foot" n="250"> Mercier: <hi rend="italic">Nouveau Paris</hi>, III, pag. 21.</note>. Poi, parte principale della marcia, cinquanta carri carichi di grano, che sono stati dati a prestito, per amore di pace, dai depositi di Versailles. Dietro a questi ultimi seguono sparpagliate Guardie del Corpo, tutte raumiliate, coi berretti dei granatieri sul capo. Immediatamente dopo vengono le carrozze dei Regali; poi vi sono anche un centinaio di Deputati Nazionali fra cui si trova Mirabeau, di cui non possediamo le osservazioni. E finalmente, alla rinfusa, come retroguardia, i reggimenti Fiandra, Svizzeri, Cento Svizzeri, altre Guardie del Corpo, Briganti e chiunque non s'era potuto mettere innanzi. Sparsi fra tutta quella massa si ritrovano Saint-Antoine e la Coorte Menadica. Le Menadi stanno di preferenza intorno alla carrozza regale, cui si riferiscono le allusioni; con l'altra mano indicano gli altri carri di provvigioni con queste parole: «Coraggio, amici! Ormai non ci mancherà il pane; noi vi portiamo il Fornaio, la Fornaia e il garzone del forno, <hi rend="italic">le Boulanger, la Boulangère et le petit Mitron</hi>»<note xml:id="ftn251" place="foot" n="251"> Toulougeon, I, pag. 134-161; «Deux Amis», III, c. 9, ecc.</note>.</p>
                     <p rend="justify">La giornata piovosa sciupa il tricolore, ma la gioia è inestinguibile. Non va tutto pel meglio adesso? «<hi rend="italic">Ah Madame, notre bonne Reine</hi>», disse qualcuna di quelle Forti donne pochi giorni dopo, «Ah, Signora, nostra buona Regina, non siate più traditori (<hi rend="italic">ne soyez plus traîtres</hi>), e noi tutti vi ameremo!».</p>
                     <p rend="justify">Il povero Weber s'avanza tutto inzaccherato, vicinissimo alla carrozza regale, con le lagrime agli occhi: «Le Loro Maestà mi facevano l'onore», o io pensava me lo facessero, «di manifestarmi, a quando a quando, sia con delle alzate di spalle, che con degli sguardi rivolti al cielo, la emozione che provavano». Così, come fragile conchiglia, fluttua il regale battello di salvataggio, senza timone sul nero diluvio della Canaglia.</p>
                     <p rend="justify">Mercier, alla sua maniera imprecisa, calcola che la processione e gli spettatori potevano ascendere al numero di duecentomila. Egli dice che era un infinito e inarticolato <hi rend="italic">Haha</hi>; un <hi rend="italic">trascendentale</hi> riso mondiale, paragonabile ai Saturnali degli Antichi. E perchè no? Qui, come abbiamo detto, è l'umana natura, più che mai umana, rabbrividisca al suo cospetto colui che è di natura da rabbrividire: eppure tutto ciò è umano; ha «inghiottito tutte le formule», ed anche in tale atteggiamento tripudia. Per questa ragione quelli che fanno collezione di vasi e d'antichità, con le figure di baccanti che danzano «in posizioni selvaggie e quasi impossibili», possono mettersi a guardare con qualche interesse.</p>
                     <p>Frattanto, il Caos dal lento andare, moderni <hi rend="italic">Saturnalia</hi> degli Antichi, raggiunge la Barriera, e deve fare alto, arringato dal <hi rend="italic">Maire</hi> Bailly. Di là deve procedere pesantemente, fra una doppia siepe di visi, in un frastuono trascendente che arriva fino al cielo, per due lunghe ore verso l'Hôtel-de-Ville. Giunto colà, dev'essere di nuovo arringato da parecchie persone: Moreau de Saint-Méry fra gli altri, Moreau dai tremila ordini, ora Deputato Nazionale di S. Domingo. A tutti costoro il povero Luigi, «che pareva provasse una certa emozione» nell'entrare nel Palazzo civico, può risponder solo che egli «viene con piacere, con fiducia fra il suo popolo». Il <hi rend="italic">Maire</hi> Bailly, nel riferire queste parole, dimentica la parola «fiducia», e la povera Regina dice vivamente: «Aggiungete fiducia». «Signori», soggiunge il <hi rend="italic">Maire</hi>, «voi siete più fortunati che se io non avessi dimenticato».</p>
                     <p rend="justify">Finalmente il Re si mostra su di un balcone, alla luce delle torcie, con un gran tricolore sul cappello, e «tutti del popolo», dice Weber, «si stringono la mano», pensando ormai che la nuova Èra sia certamente nata. A stento potettero i Sovrani alle undici della sera recarsi al loro palazzo delle Tuileries, vuoto e da molto tempo disabitato, per alloggiarvi quasi alla maniera dei commedianti girovaghi. È il martedì sei ottobre 1789.</p>
                     <p rend="justify">Povero Luigi, dovrà ancora pigliar parte a due altre processioni a Parigi: una comica e ignominiosa al pari di questa; l'altra nè comica nè ignominiosa, ma seria, anzi sublime.</p>
                     <trailer>FINE DEL PRIMO VOLUME</trailer>
                  </div>
               </div>
            </div>
            <div type="div2">
               <head>Volume secondo</head>
               <div type="div3" rend="P23">
                  <head>Liber Liber</head>
                  <p>Se questo libro ti è piaciuto, aiutaci a realizzarne altri. Fai una donazione: <ptr target="http://www.liberliber.it/online/aiuta/"/>.</p>
                  <p>Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ptr target="http://www.liberliber.it/"/>.</p>
                  <p rend="center">TOMMASO CARLYLE</p>
                  <p rend="center">La<lb/>Rivoluzione Francese</p>
                  <p rend="center">Traduzione dall'inglese di<lb/>Ernestina D'Errico Ciccotti</p>
                  <p rend="center">VOLUME SECONDO</p>
               </div>
               <div type="div3" rend="P15">
                  <head>
                     <label>Libro primo</label>
                     <lb/>La festa delle picche</head>
                  <div type="div4" rend="P16">
                     <head>
                        <label>Capitolo I</label>
                        <lb/>NELLE TUILERIES</head>
                     <p>Poichè la vittima ha ricevuto il suo colpo di grazia, la catastrofe può considerarsi quasi come avvenuta. V'è poco interesse ormai ad assistere ai suoi lunghi gemiti fiochi: resta solo degna di nota la sua acerba agonia, quali che siano gli sforzi convulsi che fa per sottrarsi alla tortura; e alfine l'ultimo distacco della vita; e come essa giace estinta, annientata, se si avvolge nobilmente come Cesare tra le pieghe del suo mantello, o s'abbatte indecorosamente, come una persona che non ebbe forza neppur di morire.</p>
                     <p>Quando la Regalità francese venne strappata a quel modo dalle sue tappezzerie, quel 6 di ottobre 1789, fu essa una tale vittima? La Francia intera e la Proclamazione regale a tutte le provincie rispondono ansiosamente: <hi rend="italic">No</hi>. Eppure si può temere di peggio. La Regalità era digià così decrepita, moribonda: le era rimasta così poca vitalità, che non era in grado di curare la sua ferita. Quanta di quella sua forza, nient'altro che immaginaria del resto, s'era dissipata, allorchè la Canaglia avea guardato il Re, apertamente in faccia, senza morire! Quando i corvi riuniti possono strappare il loro spauracchio e dirgli: Qui tu devi stare e non là; quando possono venire a patti con esso e renderlo, da infinito, un finito Spauracchio Costituzionale, che cosa bisogna dedurne? Non più nel finito Spauracchio Costituzionale risiede d'ora in poi la speranza; ma in quella forza ancora incommensurabile e in apparenza infinita, che può stringersi intorno ad esso. Poichè è ben vero che ogni efficace Autorità è <hi rend="italic">mistica</hi> nelle sue forme e viene «dalla grazia di Dio».</p>
                     <p>Più che seguire l'agonia della Regalità, sarà opportuno di tener dietro al crescere e allo sgambettare del Sanculottismo; poichè nelle umane cose in genere, e nella società umana in ispecie, ogni morte non è che una nuova nascita; onde se lo scettro si diparte da Luigi, è sol perchè, in altre forme, altri scettri, foss'anche sotto l'aspetto di picche, son chiamati ad avere il dominio. In un elemento effervescente, ricco d'influenze che l'alimentano, troveremo che il Sanculottismo cresce vigoroso e sgambetta, sollazzandosi non senza grazia, come la più parte delle giovani creature; e non è forse a notare che mentre il gatto adulto e in genere gli animali di quella razza, sono la più crudele cosa che si conosca, il più allegro è appunto il gattino o il gatto che cresce?</p>
                     <p>Ma figuratevi la Famiglia Reale al levarsi dai suoi letti mobili la dimane di quel giorno di furore; figuratevi la domanda del Municipio: «Come piacerebbe a Vostra Maestà di allogarsi?» e la brusca risposta del Re: «Ognuno si alloggia come può. Io sto bene abbastanza»; e il congedo e gl'inchini con espressivi sogghigni da parte dei Funzionarî dell'Hôtel-de-Ville, che hanno alle loro spalle ossequiosi tappezzieri: e come il castello delle Tuileries è ridipinto, rifornito, per essere un'aurea residenza regale; e Lafayette con la sua azzurra Guardia Nazionale lo circonda, come l'azzurro Nettuno (nel linguaggio dei poeti) fa di un'isola, avvolgendola carezzevolmente. Là dentro possono riunirsi i resti del riabilitato Lealismo, se diverrà Costituzionale; poichè il Costituzionalismo non pensa a male; e lo stesso Sanculottismo è lieto del contegno del Re. I rottami d'una Insurrezione Menadica, come ogni specie di rottami in questo buon mondo, possono e debbono essere spazzati via; e così sull'arena sgombrata, sotto nuove condizioni, con qualche cosa anche di più solenne, iniziano un nuovo corso d'azione.</p>
                     <p>Arturo Young è stato testimone della più strana scena: S. M. il Re che passeggia senza seguito nei giardini delle Tuileries, e dei crocchi di gente varia, in tricolore, lo applaudono, e rispettosamente gli aprono il passaggio: la Regina stessa impone, non foss'altro, un rispettoso silenzio, e tutt'al più è dolorosamente evitata<note xml:id="ftn252" place="foot" n="252"> 
                           <hi rend="italic">Viaggi di Arturo Young</hi>, I, 264-281.</note>. Le semplici anitre, in quelle acque regali, si sporgono per ricevere le briciole dalle giovani dita regali. Il piccolo Delfino ha un giardinetto contornato da una ringhiera, ove lo si vede zappare, con le guancia rosse e i capelli biondi e ricciuti; ha pure una casetta, ove depone i suoi utensili e si ripara dalla pioggia. Che pacifica semplicità! È la pace d'un padre restituito ai suoi figliuoli, o quella d'un padrone che ha perduta la sua frusta? Lafayette, la Municipalità e l'intero Costituzionalismo asseriscono la prima cosa, e fanno quanto è in loro per realizzarla. Quel Patriottismo che ringhia e mostra i denti pericolosamente, sarà soppresso dal Pattuglismo; o meglio la Regalità liscerà la sua capigliatura ribelle con delle gentili carezze; e, più efficacemente ancora, con un regolare nutrimento. Sì, non solo Parigi sarà nutrita, ma si vedrà in questo la mano del Re. Le masserizie domestiche del povero saranno, fino a un certo limite, spegnorate dalla bontà regale, e quell'insaziabile <hi rend="italic">Moint de Pitié</hi> sarà costretto a vomitare; non mancheranno le passeggiate in carrozza per la città con i relativi <hi rend="italic">Vive le Roi</hi>; per tal modo, in sostanza e in apparenza la Regalità diverrà popolare, se l'arte dell'uomo può popolarizzarla.<note xml:id="ftn253" place="foot" n="253"> «Deux Amis», III, c. 10.</note>
                     </p>
                     <p>Oppure, ohimè! non è nè il Padre recuperato, nè il Padrone privato della frusta quello che passeggia ivi; ma un complesso anomalo dell'uno e dell'altro e ancora d'infinite altre cose eterogenee, non riducibili a nessuna rubrica, so non a questa di nuova invenzione: <hi rend="italic">Re Luigi. Restauratore della libertà francese</hi>. L'uomo invero, e Re Luigi al pari degli altri uomini, vive in questo mondo per conformare ad una regola ciò che è privo di una regola: con la sua viva energia egli costringerà l'assurdo stesso a divenire meno assurdo. Ma, e se non vi fosse nessuna energia vitale e solo una passività vivente? Il Re Serpente, lanciato nel suo inatteso dominio acquatico, si dette almeno a mordere, e attestò così, in maniera credibile, che egli era là; ma, quanto al povero Re Travicello, egli andò ballonzolando qua e là, dove lo spingevano mille accidenti e una volontà che non era la sua; buon per lui, ch'era veramente di legno, e, non facendo nulla, potè anche non vedere e non soffrir nulla! È una faccenda da matti.</p>
                     <p>Per Sua Maestà Francese, intanto, una delle peggiori cose è che non può recarsi a caccia. Ohimè, non più caccia, d'ora in poi: solo una caccia fatale data a lui! Appena gli sarà concesso nelle prossime settimane di Giugno di tornare a gustare la gioia del distruttore di selvaggina; nel Giugno prossimo, e poi mai più. Egli si fa portare i suoi utensili da fabbro, e nel corso della giornata, terminati che siano gli affari officiali e le cose del cerimoniale, «dà qualche colpo di lima, <hi rend="italic">quelques coups de lime</hi>»<note xml:id="ftn254" place="foot" n="254"> Le Chtâeau des Tuileries, ou récit. ecc. par Roussel (in <hi rend="italic">Histoire Parlementaire</hi>, ivi, 195-219).</note>. Innocente fratello mortale, perchè non fosti tu un oscuro, vero costruttore di serrature, anzichè venir condannato a quest'altro mestiere così in vista, per essere nient'altro che un artefice di follie umane, d'irrealità: cose che si distruggono da sè e che nessun umano martello può ridurre a coerenza?</p>
                     <p>Il povero Luigi non è privo di penetrazione e neppure degli elementi della volontà; a volte qualcosa di tagliente vien fuori da un carattere stagnante. Se l'inerzia inoffensiva potesse salvarlo, sarebbe bene; ma egli sonnacchierà e farà sogni penosi, e non è in lui di fare una qualsiasi cosa. Antiquari realisti ancora mostrano le camere dove Sua Maestà e il seguito alloggiavano in quelle straordinarie circostanze. Qui sedeva la Regina leggendo, – poichè ella s'era fatta portare la sua libreria, quantunque il Re avesse ricusata la sua; accettando consigli veementi da veementi sconsigliati; deplorando il mutamento dei tempi, con la speranza sicura di tempi migliori; quel suo giovane e roseo fanciullo non era per lei l'emblema vivente della speranza? Il cielo è fosco, agitato, e nello stesso tempo ha dei bagliori dorati; ma sono essi forieri dell'aurora, o d'una cupa notte meteorica? Qui poi, in questa camera, dall'altra parte dell'entrata principale, abitava il Re; qui Sua Maestà faceva colazione e sbrigava il lavoro officiale; qui tutti i giorni dopo colazione riceveva la Regina, a volte con patetica amicizia, a volte di cattivo umore, poichè la carne è debole; e quando ella gli domandava degli affari, le rispondeva: «Signora, i vostri affari sono i bimbi». Eppure, Sire, non sarebbe stato meglio che voi, proprio Vostra Maestà, aveste preso cura dei bimbi? Questa domanda rivolge la Storia imparziale; sdegnata che il vaso <hi rend="italic">più spesso</hi> non fosse il più forte: presa da pietà per la creta di porcellana della umanità, più che per la creta della tegola, – quantunque in verità <hi rend="italic">entrambe</hi> fossero rotte!</p>
                     <p>Così, in ogni modo, in queste Medicee Tuileries, risiederanno il Re e la Regina di Francia per quarantuno mesi, ed assisteranno al selvaggio fermento della Francia in atto di elaborare il proprio destino e il loro. Mesi squallidi, senza genialità, di rapide vicende, e nello stesso tempo con qualche dolce e pallido splendore qua e là, come un Aprile che conduce a una Estate frondosa, o un Ottobre che mena a un gelo incessante. Le Medicee Tuileries, come sono mutate da che erano un pacifico campo di tegole! O forse il suolo stesso è colpito dal fato, è maledetto: una Casa d'Atreo; poichè è sempre là quella finestra del Louvre, donde un Capeto, in preda alle furie, accese il suo segnale della notte di S. Bartolomeo! Tenebrosa è la via dell'Eterno, che si rispecchia in questo mondo del Tempo; la via di Dio è nel mare, e il Suo sentiero nel più profondo.</p>
                  </div>
                  <div type="div4" rend="P18">
                     <head>
                        <label>Capitolo II</label>
                        <lb/>NELLA SALLE DE MANÈGE</head>
                     <p>Pei Patrioti che hanno fede, frattanto, ormai è chiaro, che la Costituzione dovrà camminare, <hi rend="italic">marcher</hi>, – dato che abbia gambe per stare in piedi. Su dunque, o patrioti, mettetevi all'opera; formate queste gambe! Prima, nell'<hi rend="italic">Archevêché</hi>, o Arcivescovado, giacchè Sua Grazia in persona ne è fuggito, poi nella sala dell'Equitazione, detta Manège, presso alle Tuileries; ivi un'Assemblea Nazionale intraprenderà il lavoro miracoloso. Con successo, se fra loro vi fosse un Prometeo capace di dare la scalata al cielo; senza successo, dacchè questo non v'è! Là, nel rumoroso dibattito, poichè le sedute sono a volte «scandalose», al punto che si veggono fino a tre oratori in una volta nella Tribuna, continueremo a immaginarci quell'Assemblea Nazionale che si trascina così, per lunghi mesi!</p>
                     <p>Ostinato, dommatico, di lunga lena, è l'Abbé Maury; Ciceroniano patetico è Cazalès. Acuto, tagliente, dall'altra parte, brilla il giovane Barnave, che aborre il sofisma, e taglia in due fendenti, come un'acuta spada di Damasco, ogni sofistica, dandosi poco pensiero di quant'altro recide con essa. Tu sembri semplice, o solido Pétion tagliato all'olandese; solido ma di certo noioso. Nè è fatto per rianimare il tuo tono polemico, vivace Rabaut. Con una serenità ineffabile annusa il gran Sieyès, solo, in alto; la sua Costituzione voi potete discuterla, criticarla, emendarla mai: non è la politica una scienza che egli ha esaurita? Freddi, lenti appaiono i due militari Lameth, con la loro aria canzonatoria, o quasi canzonatoria; essi galantemente rimborseranno la pensione della loro Madre, quando sarà prodotto il Libro Rosso; galantemente saranno feriti in duello. Un Marchese Toulongeon, la cui Penna noi ancora ringraziamo, siede là, e con un'aria meditabonda da stoico, spesso silenzioso, accetta ciò che il Destino vorrà mandare. Thouret e il Parlamentare Duport producono montagne di Riforme Legislative, liberali, anglomaniache, utili e inutili. I mortali salgono e cadono. Per esempio quell'oca di Gobel – o Göbel, poichè è di Strasburgo, di stirpe tedesca – sarà dunque un Arcivescovo costituzionale?</p>
                     <p>Solo fra tutti quegli uomini Mirabeau può cominciare a discernere chiaramente ove tutto ciò tende. Onde il patriottismo deplora che il suo zelo si vada raffreddando. In quella famosa Notte di Pentecoste dal Quattro Agosto, quando la nuova fede d'un subito assurse in una fiamma miracolosa e la vecchia Feudalità fu bruciata, si notò che Mirabeau non vi prese parte; poichè effettivamente capitò ch'egli per fortuna si trovasse assente. Ma non difese egli il <hi rend="italic">Veto</hi>, anzi il <hi rend="italic">Véto absolu</hi>? Non disse al veemente Barnave che seicento senatori irresponsabili creerebbero la più insopportabile delle tirannie? Inoltre, come era ansioso che i Ministri del Re sedessero e votassero nell'Assemblea Nazionale – senza dubbio con l'intento di divenire Ministro egli stesso! E l'Assemblea Nazionale decide, ciò che è assai importante, che nessun Deputato debba essere Ministro. Ed egli con la sua maniera altera e veemente, consiglia di correggere: «nessun Deputato chiamato Mirabeau»<note xml:id="ftn255" place="foot" n="255"> 
                           <hi rend="italic">Moniteur</hi>, Nos. 66, 86 (29 settembre, 7 novembre 1789).</note>. Uomo forse d'un feudalismo inveterato; uomo di stratagemmi; che spesso inclina visibilmente verso la parte realista: un uomo sospetto, che il Patriottismo smaschererà! Onde, in quei giorni di Giugno, quando sorge la domanda: <hi rend="italic">Chi avrà il diritto di dichiarare la guerra?</hi> voi udite dei rauchi strilloni che gridano tristamente per le strade: «il Grande Tradimento del Conte Mirabeau, per un soldo solamente»; – perchè egli sostiene che non debba essere l'Assemblea, ma il Re! Lo sostiene; vince anche; poichè, malgrado i rauchi strilloni e una grande massa di plebaglia montata da loro e pronta a ricorrere agli estremi, non esclusa la «<hi rend="italic">Lanterne</hi>», egli sale alla Tribuna il giorno seguente, aggressivo, risoluto; susurrando in disparte ai suoi amici che parlano di pericolo: «Lo so; io debbo uscire di qua in trionfo o fatto a pezzi»: ed uscì in trionfo.</p>
                     <p>Uomo dal cuore gagliardo; la cui popolarità non è costituita dalla plebaglia, <hi rend="italic">pas populacière</hi>; tale che, al di fuori, nessun clamore di turbe non lavate, o, al di dentro, nessun clamore di plebe lavata può stornarlo dalla sua via! Dumont ricorda d'averlo udito mentre presentava un rapporto su Marsiglia; «ogni parola era interrotta dal <hi rend="italic">Côté Droit</hi> con epiteti ingiuriosi: «calunniatore, mentitore, assassino, scellerato (<hi rend="italic">scélérat</hi>)» Mirabeau si ferma un momento e con una voce dolce, rivolgendosi ai più furiosi, dice: «Aspetto, Signori, che queste amenità siano esaurite»<note xml:id="ftn256" place="foot" n="256"> Dumont, <hi rend="italic">Souvenirs</hi>, p. 278.</note>.</p>
                     <p>Uomo enigmatico, difficile a smascherare! Per esempio, donde proviene il suo danaro? Si può supporre che il profitto di un giornale, così ben roso dalla Dame Le Jay, insieme alle diciotto lire al giorno che ha il vostro Deputato Nazionale siano adeguati alle sue spese? Una casa alla Chaussée d'Antin: una casa di campagna ad Argenteuil, splendori, sontuosità, orgie; – una maniera di vivere come se possedesse una zecca! Tutti i saloni, sbarrati contro l'Avventuriero Mirabeau, si spalancano dinanzi al Re Mirabeau, divenuto la cinosura dell'Europa, che la Francia femminile guarda turbata, – quantunque l'Uomo Mirabeau sia uno e sempre lo stesso. Quanto al danaro, si può congetturare che la Regalità lo fornisca; e sia pure la Regalità, il denaro non è forse il benvenuto, come sempre, per lui?</p>
                     <p>«Venduto», checchè ne pensi il Patriottismo, egli non può dirsi tale alla lettera: il fuoco spirituale che è in quest'uomo e che, splendendo fra tanta confusione, è pur sempre convinzione e lo rende forte, quel fuoco senza il quale egli non avrebbe più forza – non è soggetto nè a compera, nè a vendita; nel trasferimento del baratto, svanirebbe e cesserebbe di esistere. Forse «pagato e non venduto», <hi rend="italic">payé, pas vendu</hi>; l'inverso del povero Rivarol che si diceva «venduto e non pagato»! Un uomo che, come la cometa, compie il suo viaggio tra lo splendore e le nebulose; un uomo che il telescopico Patriottismo può bene a lungo contemplare, ma che senza le più alte matematiche non riuscirà ad intendere. Un uomo discutibile, assai biasimevole; eppure per noi il più notevole di tutti. In una generazione dalla vista assai corta, munita di occhiali, e filosofeggiante, la Natura, con ricca munificenza, ha fatto il dono di un occhio a quest'uomo. La sua parola è sempre bene accolta, laddove egli parla ed opera; ed è sempre più la benvenuta, poichè essa sola sa andare al cuore della questione; il ragnatelo della logica si raggrinza; e tu vedi una <hi rend="italic">cosa</hi>, la vedi qual'è e quale può essere usata.</p>
                     <p>Disgraziatamente, la nostra Assemblea Nazionale ha molto da fare: una Francia da rigenerare, mentre alla Francia mancano tanti requisiti, a cominciare dai quattrini. Queste stesse finanze danno assai da pensare; nè è possibile colmare il Deficit, che a gola aperta par che dica: <hi rend="italic">Date, date! </hi>Per mitigare il Deficit noi ci avventuriamo in un passo arrischiato, cioè nella vendita delle Terre e degli Edifizi superflui del Clero. Molto arrischiato è il passo. E poi, data la vendita, chi mai comprerà, essendo fuggito via il denaro contante? Onde il 19 dicembre, è decretata l'emissione d'una carta-moneta di «<hi rend="italic">Assignats</hi>», di Boni garentiti, od Obbligazioni <hi rend="italic">assegnate</hi> su quella Proprietà Clerico-Nazionale e incontrastabilmente almeno in pagamento di quella: è questa la prima di una lunga serie di riforme finanziarie di simil genere, che costituiranno lo stupore del genere umano. Di maniera che, ora, fino a quando rimarranno dei vecchi cenci, non mancherà un medio circolante; quanto poi alle merci che dovevano circolare con esso, è un altro paio di maniche. Ma dopo tutto, questo Assegnato non sarà forse materia di volumi per la scienza moderna? La bancarotta, possiamo dirlo, era venuta, come deve venire per necessità la <hi rend="italic">fine</hi> di tutte le illusioni; eppure in che maniera gentile s'era diffusa, dolcemente, con un lento incalzare, finchè era precipitata – non come una valanga che tutto distrugge, ma come un delicato pulviscolo di neve, impalpabile, nevicata su nevicata, finchè tutto fu sepolto; e invero poco fu distrutto che non si potesse ricostruire, di cui non si potesse fare a meno! A tanto è giunto il meccanismo moderno. La Bancarotta, come dicevamo, fu grande; ma a dir vero, il Denaro stesso è un miracolo permanente.</p>
                     <p>Dopo tutto, è una cosa d'una difficoltà immensa, questa del Clero. La proprietà ecclesiastica può rendersi proprietà della Nazione, e il Clero può divenire un salariato dello Stato; ma in questo caso non sarebbe una Chiesa trasformata? Molte sono le riparazioni, e del genere più confuso, che si sono rese inevitabili. Le vecchie distinzioni territoriali, in ogni senso, non valgono più in una nuova Francia. Anzi, alla lettera, il Suolo stesso è diviso in una maniera nuova; le vostre vecchie e variegate <hi rend="italic">Provinces</hi> divengono nuovi <hi rend="italic">Départements</hi> uniformi, nel numero di ottantatre; – e così, come in un subitaneo spostamento dell'asse terrestre, nessun mortale conosce a prima giunta la sua nuova latitudine. E dei Dodici Vecchi Parlamenti che cosa si farà? I Vecchi Parlamenti sono tutti dichiarati in «vacanze permanenti» – finchè la nuova giustizia uguale, delle Corti dipartimentali, della Corte d'Appello Nazionale, dei Giudici eletti, dei Giudici di pace e altri apparecchi Thouret-Duport siano pronti. A questi Vecchi Parlamenti tocca di sedere, in un'attesa penosa, quasi avessero la corda al collo, gridando come possono: <hi rend="italic">Non v'è qualcuno che venga a liberarci?</hi> Ma poichè, fortunatamente, la risposta è: <hi rend="italic">Nessuno, nessuno,</hi> sono divenuti assai maneggevoli questi Parlamenti. Essi possono magari essere forzati al silenzio; il Parlamento di Parigi, savio più che altro mai, non ha mosso un lamento. Debbono, volere o no, sedere là in una vacanza forzata, e la loro Camera delle Vacanze distribuisce nell'intervallo quel po' di giustizia che si può. Con la corda intorno al collo: il loro destino può essere così riassunto! Il 13 novembre 1790, il Maire Bailly s'incamminerà verso il <hi rend="italic">Palais de Justice</hi>, notato da pochi, col timbro municipale e un po' di cera calda, per sigillare gli Archivî parlamentari, – e il temuto Parlamento di Parigi sparisce nel caos, dolcemente, come un Sogno! Così periranno i Parlamenti, sommariamente; e innumerevoli occhi rimarranno asciutti.</p>
                     <p>Non così il Clero. Poichè ammettendo anche che la Religione sia morta, morta mezzo secolo addietro con l'ineffabile Dubois, o emigrata negli ultimi tempi in Alsazia col Rohan, il Cardinale dalla Collana; o che vaghi come un <hi rend="italic">fantasma</hi> col Vescovo Talleyrand di Autun: non restano ancora l'ombra, il Convenzionalismo della Religione, ancora erranti? Il Clero dispone di mezzi e di materiale; mezzi di numero, di organizzazione, di valore sociale; e possiede il materiale, non foss'altro, della pubblica ignoranza, che, com'è noto, è la madre della devozione. Di più, è incredibile che vi possa essere nei semplici cuori, latente qua e là, come granelli d'oro sulla riva fangosa, della vera Fede in Dio, così singolare, così tenace che possano vederne il simbolo anche in un Maury, anche in un Talleyrand? Basta: il Clero ha la forza, il Clero ha l'astuzia, il Clero ha l'indignazione. È la cosa più fatale questa del Clero. Un'idra raggomitolata, che l'Assemblea Nazionale è venuta stuzzicando intorno alle orecchie; che sibila e punzecchia; che viva non può esser domata, e che non è possibile schiacciare dopo morta! Fatale dal principio alla fine! A stento dopo quindici mesi di dispute può essere messa in carta una <hi rend="italic">Costituzione Civile del Clero</hi>; ma, e per tradurla poi in realtà? Ohibò, questa Costituzione Civile non è che un accordo per discordare. Essa divide la Francia da un estremo all'altro con un nuovo crepaccio che complica all'infinito tutti gli altri crepacci. Il Cattolicismo, ciò che rimane di esso, col <hi rend="italic">gergo del Cattolicismo</hi> che freme da un lato, e l'Ateismo scettico dall'altro lato: entrambi nel loro contendere divengono fanatismo. Che interminabile conflitto di odiati Preti Refrattarii, di Preti Costituzionali disprezzati; di coscienze tenere come quella del Re, di coscienze inaridite come quelle di alcuni del suo Popolo: tutto destinato a finire nelle Feste della Ragione e nella guerra della Vendée! A tal punto radicata è la Religione nel cuore dell'uomo, e contiene passioni infinite! Se l'eco morta di esse ha ancora tanto potere, che doveva esser mai un tempo della sua viva voce?</p>
                     <p>Finanza e Costituzione, Legge e Vangelo, sarebbe già abbastanza; eppure non è tutto. Infatti, il Ministero e lo stesso Necker, al quale il popolo «ha attaccato sull'architrave della porta» una iscrizione in bronzo che lo qualifica «<hi rend="italic">Ministre adoré</hi>», si dissolvono in una nullità sempre più evidente. L'esecuzione o la legislazione, il generale o il particolare, tutto cade incompiuto dalle loro dita snervate, tutto va a poggiarsi sulle spalle savraccariche di un augusto corpo rappresentativo. Un'Assemblea Nazionale gravata di un gran peso! Le tocca udire d'innumerevoli rivolte nuove, di spedizioni di Briganti, di Châteaux nell'Ovest, e specialmente di Archivî, <hi rend="italic">Chartiers</hi>, messi in fiamme; poichè anche là l'Asino sovraccarico ricalcitra spaventevolmente. Le tocca udire di città del Mezzogiorno piene di odio e di gelosia, che finiranno coll'incrociare la spada; Marsiglia è contro Tolone, Carpentras è bloccata da Avignone; udire di tante collisioni realiste in una carriera di Libertà; anzi di collisioni patriottiche, che una mera differenza di <hi rend="italic">velocità</hi> farà sorgere! Udire d'un Jourdan <hi rend="italic">Coupe-têtes</hi>, che s'è slanciato verso quelle regioni meridionali, uscito dalle branche dello Châtelet, per formare reggimenti di ribaldi.</p>
                     <p>Deve occuparsi ancora del Realista <hi rend="italic">Camp de Jalès</hi>: la pianura di Jalès circondata da monti fra le rocce delle Cevennes, donde il Realismo, come si teme e si spera, può precipitarsi al pari d'una valanga, sommergendo tutta la Francia! Una strana cosa questo Camp di Jalès; che non esiste in massima parte se non sulla carta; poichè i soldati, a Jalès, tutti contadini o Guardie Nazionali, erano nell'intimo Sanculotti giurati; e i Capitani realisti non potevano far altro che trattenerli con parole false o piuttosto far mostra della loro presenza in quel sito, visibile a tutte le immaginazioni come un segno e una cosa terrorizzante, – se per avventura la Francia potesse essere riconquistata dal meccanismo teatrale, dalla <hi rend="italic">pittura</hi> d'un esercito realista, richiamato in vita!<note xml:id="ftn257" place="foot" n="257"> 
                           <hi rend="color(#000000)">Dampmartin, </hi>
                           <hi rend="color(#000000)italic">Evénemens,</hi>
                           <hi rend="color(#000000)">  I, 208.</hi>
                        </note> Non prima che trascorresse la terza estate, questo prodigio fu spento alfine; il vecchio Castello di Jalès, nessun campo essendo visibile ad occhio mortale, fu demolito da alcune Guardie Nazionali.</p>
                     <p>Inoltre l'Assemblea deve non solo occuparsi di Brissot e dei suoi <hi rend="italic">Amici dei Neri</hi>, ma di tutto San Domingo, le cui fiamme a poco a poco salgono al cielo; divampando di vero fuoco, e di qualche cosa di peggio metaforicamente, illuminando come un faro l'immensità della notte. Deve occuparsi ancora degl'interessi marittimi, degli interessi terrestri, d'ogni sorta d'interessi, in somma, ridotti a mal partito, dell'industria dappertutto inceppata, stremata, mentre la sola Ribellione prospera. Dei sotto ufficiali, dei soldati, dei marinai, in rivolta per terra e per mare. Dei soldati a Nancy che, come vedremo, dovettero essere cannoneggiati da un bravo Bouillé. Dei marinai, anzi addirittura dei galeotti, a Brest, che del pari occorre di cannoneggiare, peraltro senza che vi sia un Bouillé per farlo. Poichè, per dirla con una parola, in quei giorni non v'era <hi rend="italic">Re in Israele</hi>, ed ognuno faceva quello che ai propri occhi pareva giusto.<note xml:id="ftn258" place="foot" n="258"> Vedi «Deux Amis», III, c. 14; ivi, c. 2, 3, 4, 7, 9, 14: «Expédition des volontaires de Brest sur Lannion»; «Les Lyonnais Sauveurs des Dauphinois, Massacre au Mans»; «Troubles du Maine» (Pamphlets ed Estratti nell'<hi rend="italic">Hist. Parl.</hi>, III, 251; ivi, 162-168), ecc.</note>
                     </p>
                     <p>Di tali cose un'augusta Assemblea Nazionale deve occuparsi, mentre persegue la rigenerazione della Francia. È triste, è duro; ma come rimediarvi? Che la Costituzione sia subito pronta e tutti gli uomini presteranno giuramento: non arrivano forse a carrettate gl'«Indirizzi di Adesione»? Per tal modo, con la benedizione del Cielo e una Costituzione compiuta, il baratro di fuoco senza fondo sarà colmato con della cartaccia; l'Ordine sposerà allora la Libertà, e vivranno là insieme – fin che quel sito non diverrà troppo caldo per loro. O Côté Gauche, tu sei degno, come in genere è detto negli Indirizzi d'adesione, di «attirare gli sguardi dell'Universo», o almeno gli sguardi di questo povero Pianeta!</p>
                     <p>Di più, bisogna confessarlo, il <hi rend="italic">Côté Droit</hi> fa una figura ancora più pazzesca, Generazione irrazionale; irrazionale e imbecille, con l'ostinazione veemente che caratterizza questi difetti; generazione che non imparerà. Bastiglie che cadono, Insurrezioni di Donne, migliaia di Castelli in fumo; un paese ove non si raccoglie altra messe che l'acciaio dei Sanculotti; eran queste lezioni parecchio didattiche; ma essi non le hanno imparate. Vi sono tuttora uomini, di cui fu scritto in antico: Pestateli in un mortaio! O, con linguaggio più dolce, si dirà che essi hanno <hi rend="italic">sposato</hi> le loro illusioni; e non il ferro, nè il fuoco, nè le rudezze dell'Esperienza romperanno il legame fino alla <hi rend="italic">morte!</hi> Che il Cielo almeno ne abbia pietà; giacchè la Terra, con le sue rigorose Necessità, non ne avrà.</p>
                     <p>Bisogna riconoscerlo, peraltro, che ciò era molto naturale. L'uomo vive di Speranza. Pandora, quando la sua scatola di doni divini s'aprì, e quei doni si mutarono in divine maledizioni, ritenne ancora la Speranza. Come può un irragionevole mortale, allorchè la sua alta posizione è atterrata più evidentemente che mai – ed egli, essendo irragionevole, rimane senza risorse – abbandonare la credenza che debba essere riedificata! Si potrebbe rimetterla in piedi di nuovo, è una cosa tanto desiderabile, tanto ragionevole – per poco che vi poniate mente! Poichè, non deve la cosa che fu continuare ad essere, – o altrimenti bisogna che il solido Mondo si dissolva? Sì, persistete, o infatuati Sanculotti di Francia! Rivoltatevi contro le Autorità costituite, perseguitate i vostri legittimi Seigneurs, che dopo tutto v'amarono tanto, e che furono pronti a spargere il loro sangue per voi – nelle battaglie della patria come a Rossbach e altrove; e che anche quando proteggevano la selvaggina, proteggevano <hi rend="italic">voi</hi>, per poco che lo aveste compreso; date loro la caccia, come a lupi selvaggi; appiccate il fuoco ai loro Castelli e ai loro Archivi, come a tane di lupi; e poi? Ebbene, ogni uomo allora levi la mano contro il suo simile! Nella confusione, nella fame, nella desolazione, rimpiangerete i giorni che furono; rammentateli nell'angoscia e rammentate allora anche noi. Alle preghiere dei pentiti noi non saremo sordi.</p>
                     <p>Così, con coscienziosità più o meno incerta o chiara, la Destra deve ragionare ed agire. Una posizione inevitabile forse; ma delle più false per essa. O Male, sii tu il nostro Bene: questa, d'ora in poi, dev'essere virtualmente la sua preghiera. Come più feroce si sviluppa l'effervescenza, più presto passerà, poichè, dopo tutto, non è che una folle effervescenza; il Mondo è solido e non può dissolversi.</p>
                     <p>Del resto, se essa ha qualche attività positiva, si esplica nei complotti e nei conclavi clandestini. Complotti che non possono essere eseguiti, e che sono in massima parte teorici da parte sua; – per cui nondimeno un pratico come un altro, un Sieur Augeard, un Sieur Maillebois, un Sieur Bonne Savardin, si trovano in imbarazzi, vengono imprigionati, o sfuggono con difficoltà. E v'è un povero pratico Chevalier Favras, che non senza qualche passeggero riflesso sullo stesso Monsieur, è impiccato per loro con grande rumore del mondo. Povero Favras, egli passa il tempo dettando il suo testamento «all'Hôtel-de-Ville per tutto il resto del giorno», un'uggiosa giornata di Febbraio. Offre di rivelare dei segreti, se lo salvano; generosamente si esime dacchè non hanno voluto, poi muore al bagliore delle torcie, con la più corretta compostezza, osservando più che esclamando, con le mani protese: «Popolo, io muoio innocente; prega per me»<note xml:id="ftn259" place="foot" n="259"> Vedi: «Deux Amis», IV, c. 14, 7: <hi rend="italic">Hist. Parl.,</hi> VI, 384.</note>. Povero Favras; – tipo di tanti che hanno depredata con lena infaticabile la Francia nei giorni che volgono alla fine; e in campo più libero avrebbero <hi rend="italic">guadagnato</hi> invece di depredare, – per te non è questione di teoria!</p>
                     <p>Al Senato, ancora, l'attitudine della Destra è di una calma incredulità. Che un'augusta Assemblea Nazionale il Quattro di Agosto abolisca la Feudalità; dichiari il Clero Servitore dello Stato, col debito salario; voti di Veto Sospensivo, le nuove Corti di Giustizia; voti o decreti ciò che le pare; che abbia plauso dai quattro angoli della Francia; che ottenga pure la Sanzione del Re, e qualsiasi altro Consenso concepibile, la Destra persiste, come vediamo, con la più imperturbabile tenacia, a considerare, e di quando in quando mostra che ancora considera – tutti questi cosiddetti Decreti, come meri capricci temporanei, che stanno sulla carta, ma che in pratica e in fatto non esistono e non possono esistere. Immaginate la testa di bronzo d'un Abbé Maury che su questo tono versa a torrenti la sua eloquenza gesuitica: figuratevi che il fosco d'Espréménil, Mirabeau-barile (probabilmente di liquori), e parecchi altri lo applaudono dalla Destra; immaginate, per esempio, con quale sembiante un Robespierre verdemare lo guarda dalla Sinistra. E come Sieyès arriccia il naso verso di lui, o non degna neppur di arricciarlo; e come le Gallerie eccitate fanno sentire dei grugniti, o abbaiano rabbiose all'indirizzo di lui; onde per isfuggire alla Lanterna, nell'uscire di là, gli occorrono della presenza di spirito e un paio di pistole alla cintola! Egli è uno degli uomini più energici!</p>
                     <p>Qui invero diviene notevole una grande differenza tra le nostre due specie di guerra civile: la moderna guerra <hi rend="italic">linguale</hi> o logico-parlamentare, e la guerra antica o <hi rend="italic">manuale</hi> combattuta col ferro sul campo di battaglia; – con grande svantaggio della prima. In quella manuale voi andate contro il vostro nemico con l'arma sguainata, e un colpo bene assestato è la fine; poichè, fisicamente parlando, quando il cervello è fuori, l'uomo onestamente muore e vi toglie il disturbo. Ma com'è diverso quando voi combattete con gli argomenti! In questo caso, niuna vittoria, per quanto decisiva, può dirsi finale. Voi battete il nemico con l'invettiva parlamentare fino a renderlo esanime; lo dividete in due parti, appiccandone ciascuna ad ogni corno del dilemma; lo private del cervello o della facoltà intellettiva pel momento; poco monta: egli si rialza e rivive la dimane, e la dimane riaccende i suoi fuochi d'oro! La cosa che logicamente lo <hi rend="italic">abbatterà</hi> è forse ancora un <hi rend="italic">desideratum</hi> nella Civiltà Costituzionale. Poichè fino a quando un uomo sa in qualche modo, a qual punto, egli diviene logicamente defunto, come possono le Cose Parlamentari aver corso, e il parlare cessare o affievolirsi?</p>
                     <p>Senza dubbio fu una qualche idea di questa difficoltà e la chiara consapevolezza che tale cognizione scarseggiasse ancora nella Francia, nuova alla carriera costituzionale; fu il pensiero che i defunti Aristocratici continuerebbero a camminare durante periodi illimitati, come Partridge, l'autore dell'almanacco; – fu tutto ciò che s'era impresso profondamente nella mente dell'Amico del Popolo Marat, una mente eminentemente pratica; ed in quel terreno così ricco di putredine s'era venuto maturando nel più originale piano d'azione mai sottoposto a un popolo. Non ancora questo piano ha raggiunto il suo pieno sviluppo, ma è germinato ed è sulla via della crescenza, mettendo le sue radici nel Tartaro, lanciando i suoi rami verso il Cielo. Al sopravvenire della seconda stagione, lo vedremo sbucar fuori dalle Tenebre infinite, in tutta la sua pienezza, sotto una disastrosa luce crepuscolare; – un albero della Cicuta grande quanto il mondo; sui rami o alla cui ombra tutti gli amici del Popolo di questo mondo potranno avere stanza: «Duecentosessantamila teste di Aristocratici», è il calcolo più preciso, quantunque non si tenga conto di qualche centinaio; pure, noi non andiamo fino a raggiungere la cifra tonda di trecentomila. Rabbrividisci, o Popolo; eppure ciò è vero, come è vero che tu e il tuo Amico del Popolo siete vivi. Questi tuoi Senatori ciarlieri s'indugiano senza scopo sulla sterile lettera, e mai salveranno la Rivoluzione. Un Marat-Cassandra non può farlo col suo unico braccio rattrappito; ma con pochi uomini volonterosi, sarebbe possibile. «Datemi», disse con la sua solita freddezza l'Amico del Popolo, quando il giovane Barbaroux, un tempo suo allievo in un corso che fu detto d'Ottica, venne a vederlo, «datemi duecento Bravi di Napoli, armati ognuno di un buon pugnale, e un manicotto sul braccio sinistro a mo' di scudo: con costoro io attraverserò la Francia e compirò la rivoluzione»<note xml:id="ftn260" place="foot" n="260"> 
                           <hi rend="italic">Mémoires de Barbaroux</hi> (Paris, 1822), p. 57.</note>. Piglialo sul serio o, giovane Barbaroux, poichè, lo vedi, non v'è nessun'aria di celia in quegli occhi arrossati, in quel viso sudicio e cisposo, il più serio delle cose create; nè qui vi è della follia, di quella che ha bisogno della camicia di forza.</p>
                     <p>Tale è il prodotto che il Tempo maturerà nel cavernoso Marat, l'uomo ripugnante, che vive nelle cantine di Parigi, solitario come il fatidico Anacoreta nella sua Tebaide, anzi un Simone Stilita veduto di lontano sulla sua Colonna, donde gli riesce di guardare le cose da un peculiare punto di vista. I Patrioti possono sorridere fin che vogliono; e servirsene come un mastino, ora mettendogli la museruola, ora lasciando che abbai, e lo chiamano come fa Desmoulins, «Maximum del Patriottismo e Cassandra-Marat»; ma non sarebbe strano se questo suo piano di pugnale e di manicotto (con modificazioni superficiali) mostrasse coi fatti d'essere precisamente quello adottato?</p>
                     <p>In questo modo, in queste circostanze, augusti Senatori rigenerano la Francia. Infatti <hi rend="italic">si crede</hi> veramente che essi stiano rigenerandola; onde, per via di questo grande fatto, il fatto principale della loro istoria, non può esser mai permesso all'occhio stanco d'ignorarli completamente.</p>
                     <p>Ma guardando adesso lontano da questi recinti delle Tuileries, dove la Regalità Costituzionale, per quanto innaffiata da Lafayette, langue purtroppo come un ramo reciso; mentre gli augusti Senatori sono immersi nel perfezionare la loro «teoria dei verbi difettivi», – come si sviluppa la giovine Realtà, il giovane Sanculottismo? L'attento osservatore può rispondere: Esso prospera a meraviglia, mettendo nuovi germogli, mentre i vecchi germogli si espandono in foglie, in rami. La vita della Francia, sempre oltremodo stimolante, tutta <hi rend="italic">scompaginata</hi>, non è forse quanto mai nutriente per esso? Il Sanculottismo ha la proprietà di trovare alimento ove altre cose trovano la morte: nell'agitazione, nella discordia, nel tumulto; in una parola, in ciò che è simbolo e frutto di tutto questo: nella Fame.</p>
                     <p>In una tale Francia, la Fame, come già notammo, difficilmente fa difetto. Le Province, le Città del Mezzogiorno la provano alla loro volta, con tutte le conseguenze: l'Esasperazione, il Sospetto Soprannaturale. A Parigi alcuni giorni alcionici, di abbondanza, seguirono all'Insurrezione Menadica, coi relativi carichi di grano di Versailles e col recuperato Restauratore della Libertà; ma non potettero continuare. S'è ancora al mese di ottobre, quando l'affamato Saint-Antoine, in un momento d'ira, afferra un povero fornaio, l'innocente «Francesco il Fornaio»<note xml:id="ftn261" place="foot" n="261"> 21 ottobre 1789 (<hi rend="italic">Moniteur</hi>, N. 76).</note>, e lo impicca come si fa a Costantinopoli; – ma anche questo, per quanto strano possa parere, non fa diminuire il prezzo del pane! È purtroppo chiaro che nessuna munificenza regale, nessuna destrezza municipale possono adeguatamente nutrire una Parigi distruttrice della Bastiglia. In conseguenza, alla vista del fornaio impiccato, il Costituzionalismo, preoccupato e in preda all'ira, domanda la «<hi rend="italic">Loi Martiale</hi>», una specie di legge contro gli ammutinamenti; e invero l'ottiene immantinente, quasi prima del tramonto.</p>
                     <p>È questa la famosa <hi rend="italic">Legge Marziale</hi>, con la sua bandiera rossa, il suo «<hi rend="italic">Drapeau Rouge</hi>», in virtù della quale il Maire Bailly, o qualsiasi altro Sindaco, non bada d'ora innanzi che a spiegare questo suo nuovo <hi rend="italic">Orifiamma</hi>; poi a leggere o mormorare qualche cosa intorno all'ordine pubblico, e dopo un certo intervallo, a disperdere qualunque riunione a colpi di moschetto, a colpi di qualsiasi altra cosa atta a disperderla. Una legge decisiva e molto giusta, a una condizione: che ogni specie di Pattuglismo provenga da Dio e ogni riunione di popolino dal Diavolo – altrimenti non può dirsi giusta. O Sindaco Bailly, non essere proclive ad usarla! Non ispiegarlo questo nuovo orifiamma, <hi rend="italic">fiamma</hi> non di <hi rend="italic">oro</hi> ma di penuria d'oro! La Rivoluzione tre volte benedetta è fatta, lo credi tu? Se così è, meglio per te.</p>
                     <p>E d'ora in poi che nessun mortale dica che un'augusta Assemblea Nazionale ha bisogno d'ammutinamenti: quello di cui ebbe sempre bisogno fu d'una certa quantità di ammutinamenti per controbilanciare i complotti della Corte; quello di cui ora abbisogna, dal Cielo o dalla Terra, si è di perfezionare la sua teoria dei verbi difettivi.</p>
                  </div>
                  <div type="div4" rend="P18">
                     <head>
                        <label>Capitolo III</label>
                        <lb/>LA RIVISTA</head>
                     <p>Con la Fame e con una teoria costituzionale dei verbi difettivi che procede innanzi, ogni altro eccitamento è concepibile. Questo è uno scotimento universale, una cernita della Vita francese; nel cui corso, qual moltitudine di gente posta in basso, è spinta, per una sola cosa, alla sommità, ove si pone a lavorare alacremente!</p>
                     <p>Il veterinario Marat, oramai in vista come Simone Stilita, noi già lo conosciamo; conosciamo lui ed altri saliti in alto. Questi sono i semplici campioni di ciò che viene, che sta venendo incessantemente dal regno della Notte! – Chaumette, presto Anassagora Chaumette, fa già la sua apparizione: mellifluo tra i gruppi delle strade; non come un mozzo sull'albero alto e vertiginoso, ma come un mellifluo tribuno della plebaglia, dai lunghi capelli ricciuti, che arringa ad ogni angolo di via; abile sub-direttore di giornali anche; che s'eleverà – fino al patibolo. Lo scrivano Tallien, anch'egli sub-direttore di giornali, diverrà un abile direttore e qualcos'altro ancora. Il bibliopola Mormoro, il tipografo Prudhomme, vedono aprirsi nuovi commerci; Collot d'Herbois, calpestando una passione, si ferma sul margine della carriera di Tespi; ascolta con la sua testa nera e folta il rumore del dramma del mondo: che la Mimetica stia per divenire Reale? Voi lo fischiaste, o uomini di Lione?<note xml:id="ftn262" place="foot" n="262"> Buzot, <hi rend="italic">Mémoires</hi> (Paris, 1823), p. 90.</note> Meglio avreste fatto ad applaudirlo!</p>
                     <p>Felici davvero, per ogni specie di Mimetica, gli uomini semi-originali! Il parlar gonfio e spavaldo, con più o meno di sincerità, che non ha bisogno di essere in tutto sincero, ma che val meglio quanto più è sincero, ha probabilità d'andare lontano. Dovremo noi dire che l'elemento rivoluzionario si rende sempre più raro, in modo che i corpi sempre più e più leggeri vi galleggeranno; finchè non resterà a nuotare che una vescica gonfia! La ristrettezza di mente e poi la veemenza, l'improntitudine, l'audacia, tutto sarà buono; bisognerà solo aggiungere queste due cose: la scaltrezza e dei buoni polmoni. Va presupposta la buona fortuna. Onde, di tutte le classi noi osserviamo che quella che più si distingue è la classe degli Avvocati; ad esempio, Bazire, Carrier, Fouquier-Tinville, il Capitano Bourdon della Basoche; ed è più che abbastanza. Queste figure la Notte emetterà dal suo seno gravido di meraviglie, uno sciame dopo l'altro. Di un altro sciame, più e più fitto, che sorge dalle cavità più profonde e che non ancora si è presentato all'occhio meravigliato, composto di Ladruncoli di sgoccioli di candele, di Servi ladri, di Frati sfratati e di tanti Hébert, Henriot, Ronsin, Rossignol, permetteteci di parlarne quanto più tardi è possibile.</p>
                     <p>Così, sulla Francia produce movimento ogni cosa che ha in sè ciò che i Fisiologi chiamano <hi rend="italic">irritabilità</hi> e viemaggiormente coloro la cui irritabilità si è perfezionata in vitalità, in visione reale, in forza di volontà! Tutto è in movimento; e quelli che non sono a Parigi si affollano a quella volta. Sempre più e più grande diviene il Presidente Danton nella sua Sezione dei Cordeliers; i suoi tropi rettorici sono tutti «giganteschi»: l'energia si sprigiona dai suoi neri sopraccigli, minaccia nella sua atletica figura, romba nel tono della sua voce, che «echeggia sotto le volte»: anche quest'uomo, come Mirabeau, ha un naturale <hi rend="italic">occhio</hi>, e comincia a scorgere ove tende il Costituzionalismo, quantunque con un'aspirazione diversa da quella di Mirabeau.</p>
                     <p>Notate, d'altra parte, come il Generale Dumouriez ha lasciato la Normandia e le Dighe di Cherbourg, per venire – si può indovinar dove. È la sua seconda od anche la terza prova a Parigi, dacchè incominciò questa nuova Èra; ma ora fa proprio sul serio, poichè egli ha lasciato ogni altra cosa. Uomo a scatti, elastico, infaticabile, la cui vita non era che una battaglia e una marcia! No, <hi rend="italic">non</hi> una creatura di Choissul: «la creatura di Dio e della mia spada», egli rispondeva fieramente in altri tempi. Scagliandosi sulle batterie corse, sotto una mortale grandine di fuoco; districandosi invincibile di sotto il suo cavallo a Closterkamp nei Paesi Bassi, quantunque «avvinto dal ferro della sua staffa, schiacciato e con diciannove ferite»; inflessibile, minaccioso, ridotto agli estremi come una sentinella avanzata, sui confini della Polonia; intrigando, battagliando nel gabinetto e sul campo; ramigando lontano, oscuro, come spia del Re, o chiuso, ammaliato nella Bastiglia; duellando, scrivendo <hi rend="italic">pamphlets,</hi> facendo progetti e lottando fin dal giorno della sua nascita<note xml:id="ftn263" place="foot" n="263"> Dumouriez: <hi rend="italic">Mémoires</hi>, I, 28, ecc.</note> – l'uomo era giunto a quel punto. Come frenato e come irrefrenabile! Al pari di uno spirito incarnato in prigione, qual'era difatti, forava i muri di granito per la liberazione, e da quei muri uscivano guizzi di fuoco. Ed ora il terremoto generale è venuto a squarciare anche la sua caverna? Più giovane di venti anni, che non avrebbe mai fatto! Ma la sua capigliatura si adombra di grigio; la via del suo pensiero è tutta tracciata, militarmente. Egli non può più <hi rend="italic">divenire</hi>, e il nuovo mondo è in pieno sviluppo. Noi lo chiameremo, dopo tutto, uno degli Svizzeri del Cielo; senza fede; desideroso sopratutto di operare, <hi rend="italic">da un lato</hi> o<hi rend="italic">dall'altro</hi>. E v'è lavoro per lui, ed egli lo compirà.</p>
                     <p>Non solo dal suolo di Francia, turbe agitate muovono verso Parigi, ma da tutte le parti d'Europa. Ov'è la carogna, verso quel punto convergono le aquile. Pensate quanti, come lo Spagnolo Guzman, come Fournier della Martinica detto «Fournier l'<hi rend="italic">Américain</hi>», come l'Ingegnere Miranda venuto fin dalle Ande, accorrevano od erano già accorsi.</p>
                     <p>Il Vallone Pereyra potrebbe vantarsi della più strana parentela; dicono, che il Principe Kaunitz, il diplomatico, l'abbia lasciato cadere distrattamente, come un uovo di struzzo, per essere covato dal Caso – e mutato in un <hi rend="italic">mangiatore</hi> di struzzi! Gli Ebrei o i Tedeschi Frey fanno affari nella grande cloaca dell'<hi rend="italic">Aggio</hi>, la quale, per via dell'<hi rend="italic">Assignat </hi>a corso forzoso, s'è trasformata in una matrice di cani morti. Lo Svizzero Clavière non potrebbe fondare nessuna Colonia Sociniana di Ginevrini in Irlanda; ma anni addietro egli si fermò, profetico, innanzi al palazzo del Ministero a Parigi, e disse, che gli era sorto in mente il pensiero che <hi rend="italic">egli</hi> un giorno sarebbe stato Ministro, e si pose a ridere<note xml:id="ftn264" place="foot" n="264"> Dumont: <hi rend="italic">Souvenirs sur Mirabeau</hi>, p. 399.</note>. Lo Svizzero Pache, inoltre, dal cranio lucido e dal vivere frugale, è la meraviglia del suo vicolo ed anche dei vicoli circonvicini, per la sua umiltà di animo e il pensiero più profondo di quello della maggior parte degli uomini. Resta là, <hi rend="italic">Tartuffe,</hi> finchè è necessario! O italiano Dufourny, o Fiammingo Proly, migrate tutti qua dentro, voi tutti bipedi da preda! Venga chiunque ha la testa calda. Oh! tu dall'animo <hi rend="italic">sbrigliato;</hi> sia il caos di ciò che non si è svolto ancora o il caos della ruina; venga chi non può rendersi noto e chi è già molto noto; se tu hai qualche facoltà vendibile; se tu non hai che edacità o loquacità, vieni! Ed essi vengono; con un caldo entusiasmo nel cuore; come pellegrini verso un altare miracoloso. Quanti anzi ve ne sono che vengono come Oziosi girovaghi, senza uno scopo determinato; n'è piena l'Europa di costoro, che vengono in cerca di <hi rend="italic">qualche cosa!</hi> Allorchè voi battete la frasca su cui stanno gli uccelli sorpresi dalla notte, essi si precipitano verso qualche luce. Così, anche il Barone Federico Trenck è qui, sbalordito, mezzo accecato dalle celle di Magdeburgo; minotauriche celle; ed ha perduto la sua Arianna! Cosa strana: Trenck, in questi tempi, vende vino; a dir vero, non in bottiglie, ma in legno.</p>
                     <p>Nè la nostra Inghilterra manca dei suoi missionari. Essa ha il suo salvatore Needham; al quale fu solennemente offerta una «spada civica» – che da tempo è arrugginita nell'inerzia. Ha il suo Paine, il ribelle Fabbricante di busti; spettinato; il quale pensa che egli solo, un semplice cucitore, fece libera l'America, col suo pamphlet il <hi rend="italic">Senso Comune</hi>; e che egli può e vuole render libero tutto questo Mondo e forse anche l'altro. L'Associazione costituzionale Price-Stanhope manda le sue congratulazioni<note xml:id="ftn265" place="foot" n="265"> 
                           <hi rend="italic">Moniteur,</hi> 10 novembre, 7 dicembre 1789.</note>; bene accolte dall'Assemblea Nazionale, quantunque non si tratti che di un semplice club di Londra, che Burke e il Torismo guardano bieco.</p>
                     <p>Anche su te, per amore del paese, o Cavalier Paul Jones, si spenda o si sprechi una parola! In una scolorita uniforme navale, Paul Jones appare qui, nella sua lenta andatura; come un otre da vino dal quale tutto il vino sia stato tolto! Come il fantasma di sè stesso! La sua voce, alta un tempo, è fioca; appena udibile, eccetto che, con tedio estremo, nelle anticamere ministeriali, e in una o in un'altra sala da pranzo, ove si è caritatevolmente memori del passato. Quale mutamento: essere giunti al vertice e poi declinare! Non ora, povero Paolo, tu appari pensoso alla riva del Solway a piè del nativo Criffil, fra le azzurre montagne del Cumberland, nell'azzurro Infinito; circondato dalla parsimonia, dall'umile amicizia; tu stesso giovane e folle, anelante d'andar lontano, o almeno di partirti di là. Sì sì, oltre quel Promontorio di zaffiro che è chiamato St. Bees, per poco che <hi rend="italic">ci si avvicini</hi>, v'è un mondo. Un mondo che anche tu dovrai gustare! Di lontano White Haven innalza i suoi nugoli di fumo; terribile ma innocuo. L'orgoglioso Forth trema sotto il gonfiarsi delle sue vele, se il vento non cambia d'un subito. I mietitori di Flamborough, rincasando, si fermano a lato del monte: che cosa è mai quella nuvola sulfurea che sprizza lingue di fuoco? È un combattimento di galli in mare e dei più ardenti; ove il Britannico <hi rend="italic">Serapis</hi> e il Franco-americano <hi rend="italic">Bon Homme Richard</hi> si avvincono e si strozzano a vicenda, alla loro maniera; ed ecco che il valore disperato ha soffocato il valore risoluto, e Paul Jones anch'egli è fra i Re del Mare!</p>
                     <p>Le acque Eusine e quelle della Meotide ti provarono prima, e i Turchi dalla lunga sottana, o Paolo; e la tua anima fiera s'è sciupata in tante contraddizioni: – per nulla. Poichè nelle terre lontane, con lo scarlatto Nassau-Siegens, con le imperiali Caterine peccatrici, non s'è forse spezzato il tuo cuore, precisamente come a casa, nella mediocrità? Povero Paolo! La fame e l'avvilimento danno l'impronta ai tuoi passi cadenti; una o due volte al più, in questo tumulto di Rivoluzione emerge la tua figura, muta, spettrale, «come alla luce incerta delle stelle». E alfine quando la luce è addirittura scomparsa, una Legislatura nazionale ti accorda «un funerale solenne!» Sarebbe stato lo stesso la campana della chiesa presbiteriana, e sei piedi di terra scozzese fra la polvere dei tuoi cari. <hi rend="italic">Tale</hi> è il mondo che si trova di là del Promontorio di St. Bees. Tale è la vita dell'umanità peccatrice quaggiù.</p>
                     <p>Ma di tutti gli stranieri, di gran lunga il più notevole per noi è il Barone Giovanni Battista de Clootz; – o, mettendo da parte i nomi di battesimo e il feudalismo, Anacarsi Clootz da Cleves, cittadino del mondo. Poni mente a lui, giudizioso Lettore. Tu hai conosciuto suo Zio, l'astuto e profondo Cornelius de Pauw, che senza pietà distrugge le più care illusioni, e dice che quei bellissimi Spartani antichi altro non sono che i moderni scannatori Mainoti<note xml:id="ftn266" place="foot" n="266"> De Pauw: <hi rend="italic">Recherches sur les Grecs</hi>, ecc.</note>. Della stessa stoffa è Anacarsi: metallo infuocato pieno di scorie, che avrebbero dovuto e potuto essere fuse, e non saranno. Egli è andato vagando in questo Pianeta terraqueo; in cerca, si può dire, di quel Paradiso, che da molto tempo abbiamo perduto. Egli ha visto l'Inglese Burke; è stato visto dall'Inquisizione del Portogallo; ma è andato ramingo, ha combattuto, ha scritto, e scrive tuttora, fra le altre cose, l'«Evidenza della Religione <hi rend="italic">Maomettana</hi>». Ma ora, come lo Scita suo padrino adottivo, egli si ritrova nella Parigi-Atene, che sarà, alfine, il rifugio della sua anima. Aggressivo, bene accetto nei pranzi Patriottici; uomo gaio, anzi di spirito; avventato, mordace, largo di borsa; vestito inappuntabilmente, quantunque non vi fosse mortale che disprezzasse più di lui il vestire. Sotto ogni veste Anacarsi cerca l'uomo; nè lo Stilita Marat calpesta più liberamente i vestiti, se essi non contengono un uomo. Tale è la fede di Anacarsi: che vi sia un Paradiso da scoprire; che ogni costume deve racchiudere un uomo. O Anacarsi, è questa la tua fede arrischiata e che va troppo in là! Su questo piede, a me sembra tu hai spiccato il salto per la Città di <hi rend="italic">In-nessun-Luogo; e vi perverrai!</hi> Almeno, diciamo, arriva <hi rend="italic">in attitudine di buon cavaliere</hi>; il che al postutto è qualche cosa.</p>
                     <p>Tante nuove persone e tante nuove cose sono venute ad occupare questa Francia. Il suo antico Linguaggio e il suo pensiero, e l'Attività che emana da essi vanno subendo un mutamento, fermentando verso uscite ignote. Al contadino più indolente quando siede sopraffatto dal lavoro, di sera, presso il suo focolare è venuta un'idea: quella degli Châteaux bruciati, degli Châteaux combustibili. Come sono mutati i Caffè nella Provincia o nella Capitale! L'<hi rend="italic">Antre de Procope</hi> ha ora altre questioni da risolvere oltre quella delle Tre Unità Stagirite; non le controversie del teatro, ma una controversia mondiale. Colà nell'antica moda del codino, o con le moderne teste alla Bruto, i logici della chioma arricciata tumultuano e il Caos siede arbitro. L'incessante melodia dei salnoi di Parigi ha preso un nuovo tono profondo: ininterrotta; che è stata udita anche dal Cielo in ascolto, fin dal tempo di Giuliano l'Apostata, e prima ancora: folle ora come per lo innanzi.</p>
                     <p>L'Ex-censore Suard, <hi rend="italic">ex</hi>, perchè abbiamo la libertà della Stampa, lo si può vedere là, imparziale ed anche neutrale. Il tiranno Grimm volge gli occhi a un problematico Tempo a venire. L'Ateo Naigeon, prediletto discepolo di Diderot, canta, con la sua voce sottile e stentata, l'avvento d'una felice aurora<note xml:id="ftn267" place="foot" n="267"> Naigeon: <hi rend="italic">Adresse à l'Assemblée Nationale</hi> (Paris, 1790), <hi rend="italic">sur la liberté des opinions.</hi>
                        </note>. Ma d'altra parte quanti Morellet, quanti Marmontel, che avevano seduto tutta la loro vita covando uova filosofiche, che ora schiamazzano in uno stato che confina con la follìa innanzi alla covata che hanno fatto schiudere!<note xml:id="ftn268" place="foot" n="268"> Vedi Marmontel, <hi rend="italic">Mémoires, passim</hi>; Morellet, <hi rend="italic">Mémoires</hi>, ecc.</note> Era così piacevole vedere coronato nei saloni il proprio Teorema Filosofico dimostrato, ed ora della gente infatuata non vuole più appagarsi del metodo speculativo, ma avere la Pratica.</p>
                     <p>Osservate anche là la precettrice Genlis, o Sillery, o Sillery-Genlis – poichè nostro marito è nello stesso tempo Conte e Marchese ed abbiamo più d'un titolo. Pretenziosa, vacua, puritana, eppure senza fede; consigli oscuri con parole senza saggezza! Giacchè, è nel sottile elemento delle donne sentimentali e distinte che Sillery-Genlis opera; essa di buon grado vorrebbe esser sincera, eppure non può divenire più sincera del Convenzionalismo sincero, Convenzionalismo di varie forme, che va a finire nella forma devota. Pel momento, su di un collo ancora di moderata bianchezza, ella porta come gioiello una Bastiglia in miniatura, incisa in semplice pietra bigia, ma pietra bigia della Bastiglia. Il signor Marchese è una delle creature di D'Orléans, nell'Assemblea Nazionale e altrove. Madama, dal canto suo, educa una giovane generazione di D'Orléans nella più sopraffina moralità che le è possibile; frattanto dà conto alquanto enigmaticamente della bella Mademoiselle Pamela, la Figliuola che ella ha <hi rend="italic">adottata.</hi> E ella, nel salone del Palais Royal; – dove notiamo lo stesso D'Orléans, che a dispetto di Lafayette è tornato da quella sua «missione» inglese, di certo non piacevole per lui; perchè gl'Inglesi non volevano parlargli, e Santa Hannhah More d'Inghilterra, a differenza di Santa Sillery-Genlis di Francia, lo vide schivato, nei giardini del Vauxhall, come un appestato<note xml:id="ftn269" place="foot" n="269"> 
                           <hi rend="italic">Hannah More's Life and corrispondence</hi>, II, c. 5.</note>, col suo impassibile volto rosso-violaceo, reso per quanto era possibile più cupo.</p>
                  </div>
                  <div type="div4" rend="P18">
                     <head>
                        <label>Capitolo IV</label>
                        <lb/>GIORNALISMO</head>
                     <p>Quanto al Costituzionalismo, con le sue Guardie Nazionali, fa quello che può; ed ha abbastanza da fare: esso deve, come sempre, far aleggiare l'una mano in segno di persuasione per contenere il Patriottismo; e serrare il pugno dall'altra in segno di minaccia contro i complotti Realisti.</p>
                     <p>Per esempio se l'Amico-del-Popolo Marat si trova oggi tra capo e collo il suo ordine di «<hi rend="italic">prise de corps</hi>», o mandato d'arresto, e si eclissa, domani è lasciato al largo; o magari incoraggiato, come una specie di mastino il cui abbaiare può riuscire utile. Il Presidente Danton, in una pubblica Aula, dichiara, con voce vibrata, che in un caso come quello di Marat, «alla forza si può resistere con la forza». Dopo di ciò lo Châtelet gratifica anche Danton di un mandato d'arresto; – se non che, dichiaratosi a lui solidale tutto il Distretto dei Cordeliers, dove trovare l'Agente pronto ad eseguirlo? Due volte ancora, in altre occasioni, lo Châtelet somministra il suo mandato; e due volte sempre invano; il corpo di Danton non può essere preso dallo Châtelet; egli, imprendibile, se pure dovrà fuggire per alcun tempo, vedrà lo Châtelet medesimo sprofondarsi nel limbo.</p>
                     <p>Frattanto la Municipalità e Brissot sono assai innanzi con la loro Costituzione Municipale. I Sessanta <hi rend="italic">Districts</hi> diverranno Quarantotto <hi rend="italic">Sections</hi>; molte cose saranno aggiustate, e Parigi avrà la sua Costituzione. Una Costituzione completamente Elettiva; quale veramente tutto il Governo Francese deve essere, e sarà. Eppure un elemento fatale è stato introdotto: quello del <hi rend="italic">citoyen actif</hi>. Nessun uomo che non paghi il <hi rend="italic">marc d'argent</hi>, o tassa annuale equivalente a tre giorni di lavoro, può essere altro che un cittadino <hi rend="italic">passif</hi>; il più piccolo voto non gli è concesso, quantunque egli spieghi durante tutto l'anno la sua attività col martello del fabbro, con la scure del boscaiolo! Cosa inaudita! gridano i Giornali Patriottici. Sì, davvero, Amici Patrioti, se per Libertà passione e preghiera di tutte le anime umane, s'intende la Libertà di mandare la vostra cinquantamillesima parte di un Nuovo schermidore della parola nel Club parlamentare Nazionale, chiamo gli dei in testimonianza, voi difficilmente la conseguirete. Oh, se questa benedizione realmente si trovasse, in un Palaver Nazionale (come lo chiamano gli Africani), quale tiranno dovrebbe mai negarla al Figlio d'Adamo? Anzi, non vi potrebbe essere anche un Parlamento Femminile coi relativi «strilli dai banchi dell'opposizione» e «relativa sortita dell'onorevole Membro, preso da un attacco isterico?» Io consentirei volentieri a un Parlamento di Fanciulli od anche a qualche cosa di più basso, se voi lo desideraste, amati fratelli! La Libertà è da temere, ormai non si trova veramente che nel Cielo, come dicevano gli antichi saggi. Su questa Terra, dove crede il pubblico illuminato, che una brava, piccola Dame de Staal (non la figliuola di Necker, ma una più perspicace di lei) potè trovare qualcosa che più si avvicinava alla Libertà? Dopo un maturo calcolo, freddo come quello di Dilworth, la sua risposta fu: nella <hi rend="italic">Bastille</hi>
                        <note xml:id="ftn270" place="foot" n="270"> De Staal: <hi rend="italic">Mémoire</hi>, (Paris, 1821), I. 169-280.</note>. «Del Cielo?» rispondono domandandolo molti, e il male è che si debba <hi rend="italic">domandarlo;</hi> qui sta la maggiore disgrazia! «Del Cielo»: ciò ha un largo significato; forse si estende al Palaver Nazionale o probabilmente no.</p>
                     <p>Un ramo sanculottico che non può mancare di fiorire è il Giornalismo. <hi rend="italic">Essendo</hi> la voce del Popolo la voce di Dio, questa voce divina non si farà udire? Sì, fino all'estremo della Francia; in tanti dialetti, come al tempo in cui si doveva costruire la <hi rend="italic">prima</hi> grande Babele! Son voci poderose come quella del leone; voci esili come quella del giovane colombo. Mirabeau stesso ha il suo, Journal o i suoi Journaux istruttivi, in cui lavorano operai Ginevrini; e inoltre gli tocca spesso bisticciarsi con la signora Le Jay, suo editore di sesso femminile, così ultra-compiacente in tutt'altro<note xml:id="ftn271" place="foot" n="271"> Dumont: <hi rend="italic">Souvenirs</hi>, 6.</note>.</p>
                     <p>L'<hi rend="italic">Amico del Re</hi> di Royou, si stampa ancora. Barrère versa lagrime di vera sensibilità nel giornale <hi rend="italic">Lo spuntare del giorno</hi> (<hi rend="italic">Point du jour</hi>), quantunque la vendita vada declinando. Ma perchè Fréron, il nipote dell'Amico del Re, è un così caloroso democratico? Egli l'ha ereditato quel calore; la <hi rend="italic">vespa</hi> Fréron lo generava; il <hi rend="italic">Frélon</hi> di Voltaire, che combattette a punture, finchè gli rimasero il pungiglione e il sacco di veleno, fors'anche come redattore di riviste, come revisore di bozze di stampa. Costante, illuminando come il lampionaio notturno, esce l'utile <hi rend="italic">Moniteur</hi>, che ora è divenuto quotidiano: con fatti e pochi commenti; officiale, eccetto che nel mezzo; – i suoi abili editori si sprofondarono da tempo nelle tenebre più fitte, con o senza speranza di ritorno. L'acido Loustalot, dal «vigore» pari a quello delle giovani prugnole selvatiche, non maturerà mai, ma morrà prematuramente; il suo Prudhomme, d'altronde, non permetterà che muoiano quelle <hi rend="italic">Révolutions de Paris</hi>, e se ne farà egli stesso editore insieme a tante altre cose, – quantunque sia un editore noioso e rumoroso.</p>
                     <p>Di Cassandra-Marat abbiamo parlato spesso; eppure la verità più sorprendente resta ancora a dirsi: che egli pel momento non manca di buon senso; e dalla sua gelida gola, insieme al suo gracchiare, vien fuori una massa di verità, su parecchie cose. Anzi, qualche volta si può immaginare che egli abbia un certo senso di lepidezza, e che rida un po' nel più profondo di sè stesso. Camillo è più spiritoso che mai, sempre più franco e più cinico, ma più che mai geniale. Creatura luminosa e melodiosa; «nata», com'egli stesso dirà con lagrime amare, «per scrivere versi»; luminoso Apollo, così chiaro, così dolcemente brillante, lanciato in questa guerra di Titani, dove egli non trionferà!</p>
                     <p>Giornali piegati e messi in vendita esistono in ogni paese; ma in un elemento giornalistico come questo di Francia, c'è da ripromettersi le più strane specie. Che cosa dice il lettore inglese d'un <hi rend="italic">Journal-affiche</hi>, o giornale affisso, leggibile da chi non possiede un soldo, in vivaci colori prismastici, che attirano lo sguardo di lontano? Questi giornali, nei mesi a venire, a misura che le Associazioni Patriottiche pubbliche e private progrediscano e siano in grado di sottoscrivere fondi, appariranno esposti in gran copia; fogli, fogli impaniati per acchiappare tutto quello che ponno! Il Governo stesso avrà il suo Giornale Incollato. Louvet, occupato ancora in un nuovo «piacevole romanzo», scriverà le <hi rend="italic">Sentinelles</hi>, e le incollerà con successo; Beltrand de Moleville, ridotto agli estremi, ci si proverà ancora con più abilità<note xml:id="ftn272" place="foot" n="272"> Vedi Bertand-Moleville: <hi rend="italic">Mémoires</hi>, II, 100, ecc.</note>. Il Giornalismo è grande. Non è forse ogni abile Editore un Condottiero del Mondo, essendo un precettore? Un precettore che, quantunque sia eletto da sè, ha la sanzione della vendita dei Numeri del suo giornale. Per disfarsi di costui il mondo ha il più pronto dei rimedii, quando occorra: quello semplicissimo di non fargli <hi rend="italic">nulla</hi>; il che va a finire alla fame.</p>
                     <p>Nè crediate che sia cosa di poco momento il còmpito degli Attacchini a Parigi: son circa una sessantina, con le loro pertiche, le loro bisacce, le loro pentole con la colla; nè mancano della marca di piombo, poichè debbono avere la licenza del Municipio. Un Sacro Collegio questo degli Araldi dei Condottieri del mondo; quantunque non rispettato come tale, in un'Èra ancora incipiente e immatura. I muri di Parigi per opera loro divennero didattici, persuasivi, di una letteratura periodica sempre nuova; ove anche chi passava correndo poteva leggere: Affissi-Giornali, Affissi-Satire, Ordinanze Municipali, Proclami Regali; tutto il resto, cioè il reparto volgare degli affissi, poteva essere aggiunto – od omesso per disprezzo! Quali cose indicibili dissero i muri di pietra, durante quei cinque anni! Ma tutto è passato; poichè l'Oggi ingoia l'Ieri, e, a sua volta, è ingoiato dal Domani, e così è delle parole. E veramente, o tu immortale Uomo di lettere, lo Scritto è forse altro che una Parola conservata per un tempo? Il Giornale-Affisso la conservava per un giorno; alcuni Libri la conservavano per dieci anni; alcuni anche per tremila; ma, e poi? <hi rend="italic">Poi</hi>, allorchè gli anni sono trascorsi, anch'essi muoiono, e il mondo se ne sbarazza. Oh, se non vi fosse uno spirito nella parola dell'uomo, come nell'uomo stesso; uno spirito che sopravvive alla parola materiata e fatta udibile, e che tende in eterno a Dio o al Diavolo; per che altro mai l'uomo dovrebbe darsi tanta pena della verità o della falsità di essa, se non per ragioni commerciali? La sua immortalità, invero, e se essa debba durare la metà d'una vita o una vita e mezzo, non è una cosa degna di grande considerazione? Immortalità, mortalità: – Federico il Grande fece tornare dei fuggitivi al campo di battaglia con queste parole: – «<hi rend="italic">R..., wollt ihr ewig leben?</hi> Innominabile feccia di malandrini, vorreste voi vivere in eterno?»<note xml:id="ftn273" place="foot" n="273"> Dulaure: <hi rend="italic">Histoire de Paris,</hi> VIII, 483; Mercier, <hi rend="italic">Nouveau Paris</hi>, ecc.</note>
                     </p>
                     <p>Questa è la Comunicazione del Pensiero; fortuna quando v'è un Pensiero da comunicare! Nè i più semplici e vecchi metodi sono trascurati nella loro sfera. La tenda del Palais-Royal è stata rimossa da un Pattuglismo tirannico; ma esso rimuove i polmoni dell'uomo? Vedemmo Anassagora Chaumette salito su qualche blocco di pietra, mentre Tallien lavorava, sedentario, al tavolino di sotto-direttore. In ogni angolo del mondo civile si può rovesciare un tino, e può montarvi su un bipede dal linguaggio articolato. Anzi, con un po' di maniera, si può procurarsi un palco portatile, o uno sgabello pieghevole, per amore, o per danaro; l'oratore peripatetico può tenerlo in mano, e scacciato da un luogo, può piantarlo in un altro, dicendo dolcemente con Savio Biante: <hi rend="italic">Omnia mea mecum porto</hi>.</p>
                     <p>Tale è il giornalismo, venduto in istrada, incollato, parlato. Qual cambiamento, da che un vecchio Métra attraversava questo stesso giardino delle Tuileries, col cappello guarnito di dorature, col giornale sul naso, o spiegato dietro la schiena, ed era una notabilità a Parigi, «Métra il Notiziario»; e Luigi stesso era solito a dire <hi rend="italic">Qu'en dit Métra</hi>? finchè il primo Foglio di notizie veneziane fu venduto per una <hi rend="italic">gazza</hi>, o mezzo soldo, e chiamato <hi rend="italic">Gazzetta!</hi> Noi viviamo in un mondo fertile.</p>
                  </div>
                  <div type="div4" rend="P18">
                     <head>
                        <label>Capitolo V</label>
                        <lb/>CLUBISMO</head>
                     <p>Quando il cuore è pieno, cerca per mille ragioni, in mille modi di espandersi. Com'è dolce, com'è indispensabile in tali casi la compagnia; un'anima che misticamente rafforza un'anima! I meditativi Tedeschi, al dire di alcuni, sono stati d'opinione che l'Entusiasmo in genere non significhi altro che eccessiva Riunione – <hi rend="italic">Schwärmen</hi> o <hi rend="italic">Schwärmerei</hi>. Dopo tutto non vediamo noi come dei residui di fuoco semispento, messi insieme, producono la più viva incandescenza?</p>
                     <p>In una Francia siffatta, le Riunioni di gregarî necessariamente si moltiplicheranno, s'intensificheranno. La Vita francese uscirà fuori di casa e, da domestica che era, diverrà la Vita pubblica del Club. I vecchi Clubs, germogliati prima, crescono e fioriscono; di nuovi ne spuntano ovunque; è questo il simbolo sicuro dell'Inquietudine sociale; in tal maniera, ch'è la più infallibile di tutte, l'Inquietudine sociale si mette in mostra, trovando conforto e quindi nutrimento. In ogni testa francese ondeggia ora, vuoi pel terrore, vuoi per la speranza, una qualche profetica pittura d'una Nuova Francia: profezia che trae seco il suo compimento, o che è già il suo stesso compimento; e in tutti i modi, consapevolmente, opera verso questo fine.</p>
                     <p>Osservate frattanto, come il Principio Associativo, per poco che abbia preso terreno, va sempre diramandosi, e con progresso geometrico; osservate come nel mentre tutto il mondo, in un tal tempo plastico, si va formando in clubs, il più forte o il più fortunato, per attrazione favorevole, per azione vittoriosa diviene sempre più forte, finchè diviene incommensurabilmente potente; e tutti gli altri allora, con la loro forza, o sono amorevolmente assorbiti in esso, o ostilmente aboliti per opera sua. Ciò se lo spirito clubistico è universale, se l'epoca è plastica. Abbastanza plastica è l'epoca, universale lo spirito clubistico. Un club per eccellenza che tutto assorba non può mancare.</p>
                     <p>Qual progresso dal primo punto saliente del Comitato Breton! Esso lavorò lungamente in segreto, e non languidamente; è venuto con l'Assemblea Nazionale a Parigi; si dà il nome di <hi rend="italic">Club</hi>, forse per imitare, come si crede, quei generosi Inglesi del Price Stanhope che mandarono le loro congratulazioni; si chiama <hi rend="italic">Club della Rivoluzione Francese</hi>, e presto, con più originalità, si chiamerà <hi rend="italic">Club degli Amici della Costituzione</hi>. Di più esso ha preso in affitto per una grossa pigione l'Aula del convento dei Giacobini, uno dei nostri «edifizî superflui»; e di là, adesso, in questi mesi di primavera, comincia a risplendere su Parigi in ammirazione. E così a grado a grado col titolo popolare più breve di <hi rend="italic">Club dei Giacobini</hi>, resterà memorabile in ogni tempo, in ogni paese. Date un'occhiata all'interno: banchi e sedie solidi, ma modesti; Milletrecento patrioti scelti; non pochi membri dell'Assemblea. Si veggono colà Barnave, i due Lameth; occasionalmente Mirabeau, immancabilmente Robespierre; anche il viso di furetto di Fouquier-Tinville con altri legali; Anacarsi della Scizia prussiana, e una miscellanea di Patrioti, quantunque tutto sia ancora nel più perfetto stato di pulizia, decente, anzi dignitoso. Non mancano il Presidente sulla piattaforma, il campanello presidenziale, la Tribuna degli oratori posta in alto, nè le tribune pel pubblico, dove prendono posto anche le donne. Ha qualche Società francese di antiquarî osservato quel contratto scritto di locazione dell'Aula nel Convento dei Giacobini? O fu esso, più sfortunato della Magna Charta, ritagliato da sacrileghi sarti? La Storia universale non è indifferente a questo.</p>
                     <p>Questi amici della Costituzione si sono riuniti principalmente, come il loro nome può far presentire, per prender parte alle Elezioni quando una Elezione ha luogo, e per trovare le persone idonee; e ancora per consultarsi in genere, perchè la Cosa pubblica non abbia a soffrir danno; non si sa per ora in che modo. E invero fate che due o tre persone si trovino riunite in qualsiasi luogo, che non sia la Chiesa, ove tutti sono tenuti a uno stato <hi rend="italic">passivo</hi>, nessun mortale potrà dire con precisione, e al pari degli altri essi medesimi, per che cosa si trovino riuniti. Quante volte il barile sturato è stato causa, in cambio di gioia e di effusione, di duelli, di rottura di teste; e la festa promessa è divenuta una Festa di Lapiti! Questo Club dei Giacobini, che in sulle prime brillò di splendore, e fu creduto un nuovo Sole celeste venuto ad illuminare le Nazioni, dovette, come tutte le cose, attraversare le sue fasi segnate; arse sfortunatamente più livido, sempre più sulfureo, folle; – e infine si librò attraverso il Cielo stupido, come un Prodigio Infernale, come una fosca Prigione fiammante di Spiriti in pena.</p>
                     <p>E la sua forma di eloquenza? Rallegrati, Lettore, che non la conoscesti, che non potrai mai conoscerla perfettamente. I Giacobini pubblicarono un <hi rend="italic">Journal des débats</hi>, dove quelli cui basta l'animo, possono riscontrarvi: un'Eloquenza patriottica appassionata e uggiosa; implacabile e infeconda, eccetto per la Distruzione, che fu realmente l'opera sua; un'opera delle più tediose, quantunque delle più letali. Felicitiamoci che l'Oblio copra tante cose; che ogni carogna è tosto sepolta nel seno della Terra verde, la quale diviene per ciò stesso più verde. I Giacobini sono sepolti; ma non è sepolta la loro opera; essa continua, come può, a «fare il giro del mondo». E si potè vederla di recente, per esempio, col petto nudo e l'occhio sfidante la morte lassù nel greco Missolungi; strana cosa, l'antica Ellade addormentata è stata risuscitata, in un <hi rend="italic">sonnambulismo</hi> che presto diverrà completo risveglio, da una voce della Rue St.-Honoré! Tutto muore, noi sogliamo dire, meno lo spirito dell'uomo e di ciò che l'uomo <hi rend="italic">fa</hi>. Così, non è forse svanita la stessa Casa dei Giacobini, restandone un fievole ricordo nella mente, dei vecchi? Il Mercato St.-Honoré l'ha spazzata via, ed ora là, dove una fosca eloquenza, come una tromba del Destino, una volta scosse il mondo, è un pacifico mercanteggiare sul pollame e sulla verdura. La stessa Aula sacra dell'Assemblea Nazionale è divenuta suolo pubblico! La piattaforma del Presidente è solcata dai carri e dalle carrette, poichè vi corre la Rue de Rivoli. In realtà, al canto del gallo (di questo o di quel gallo), <hi rend="italic">ogni</hi> Apparizione si fonde e si dissolse nello spazio.</p>
                     <p>I <hi rend="italic">Giacobini</hi> di Parigi diverranno «la Società Madre, <hi rend="italic">Société Mère</hi>», ed ebbero fino a «trecento» figliuole, dalla lingua squillante, in «diretta corrispondenza con lei». Di corrispondenti indirette, che noi potremmo dire figlie delle sue figlie e minuta progenie, essa ne contava «quarantaquattromila!» – Ma pel momento noi non facciamo che notare due cose: la prima delle quali è un semplice aneddoto. Una notte due confratelli Giacobini stanno a guardia della porta, poichè i Membri prendono questo posto di dovere e di onore per turno, e non ammettono alcuno che non abbia il biglietto; una delle guardie della porta era il degno Sieur Laïs, un patriota cantante dell'Opéra, che ora è sovraccarico d'anni e la cui trachea è da lungo chiusa senza risultato; l'altro, giovane, chiamato Luigi Filippo, è il primogenito di D'Orléans, che di recente, dopo casi inauditi, è divenuto Cittadino-Re, e lotta per regnare un po' di tempo. Ogni carne è erba: erba che cresce alta come la canna, o rasenta il suolo.</p>
                     <p>La seconda cosa che dobbiamo notare è storica; cioè. che la Società Madre, anche in questo suo rifulgente periodo, non può contentare tutti i suoi Patrioti. Già essa deve mettere fuori, per così dire, due sciami insoddisfatti, uno di destra e uno di sinistra. Un partito giudica i Giacobini troppo tiepidi, e si costituisce in <hi rend="italic">Club dei Cordeliers</hi>; un club più ardente è l'elemento di Danton, con cui va Desmoulins. L'altro partito, al contrario, che crede i Giacobini troppo focosi, fugge a destra, e diviene «Club del 1789, degli Amici della Costituzione <hi rend="italic">Monarchica</hi>». È chiamato poi «Club dei <hi rend="italic">Feuillants</hi>», essendo il loro punto di ritrovo il Convento dei Feuillants. Lafayette è, o diviene, il loro capo, sostenuto dai Patrioti rispettabili d'ogni luogo, dalla massa della Proprietà e dell'Intelligenza, con la più brillante prospettiva. Essi in questi dì di giugno del 1790 fanno un solenne banchetto nel Palais Royal con le finestre aperte; acclamati dal popolo, con brindisi e con canzoni eccitanti – con una canzone almeno delle più miserevoli che si siano mai cantate<note xml:id="ftn274" place="foot" n="274"> 
                           <hi rend="italic">Histoire Parlementaire</hi>, VI, 334.</note>. Essi saranno poi nel tempo debito fischiati, scagliati oltre i confini, nella notte Cimmeria.</p>
                     <p>Un altro Club essenzialmente Monarchico o Realista, il «<hi rend="italic">Club des Monarchiens</hi>», quantunque sia un club fornito di larghi fondi, e tutti seggano sui divani di damasco, non riesce a raccogliere neppure il più piccolo e momentaneo applauso; suscita solo scherni e grugniti; – finchè, in ultimo, alcuni patrioti, disordinatamente e in buon numero, vi penetrano una notte o più notti, e gli danno il colpo di grazia. Solo prospera sarà la Società Madre e la sua famiglia. Gli stessi <hi rend="italic">Cordeliers</hi> possono, per così dire, rientrare nel suo seno, che sarà divenuto caldo abbastanza.</p>
                     <p>Aspetto fatale! Non sono queste Società un Nuovo ordine incipiente della Società stessa? È il principio aggregativo che opera di nuovo in una società antiquata che cade in rovina, che si dissolve in macerie e negli atomi primitivi?</p>
                  </div>
                  <div type="div4" rend="P18">
                     <head>
                        <label>Capitolo VI</label>
                        <lb/>«JE LE JURE»</head>
                     <p>Con questi segni dei tempi, qual maraviglia che il sentimento dominante per tutta la Francia fosse ancora, sempre, la Speranza? O Speranza benedetta, unico favore dell'uomo, per cui sulle mura della sua angusta prigione si dipingono lunghe distese di bei paesaggi; e nelle tenebre della Morte stessa si spandono i più santi albori! Tu sei per tutti un possesso indistruttibile in questo mondo di Dio; pel savio una sacra bandiera di Costantino, scritta nei cieli eterni; sotto cui essi dovranno conquistare, poichè la battaglia stessa è una vittoria; pel folle, una specie di <hi rend="italic">miraggio</hi> secolare, un'ombra d'acque chete, dipinta sulla Terra adusta; mercè la quale il loro polveroso pellegrinaggio diviene più lieto, diviene possibile.</p>
                     <p>Nel tumulto mortale d'una Società che si sommerge, la Speranza Francese non vede che gli sforzi della nascita di una nuova Società indicibilmente migliore; e canta con perfetta sicurezza di fede la sua allegra Melodia, che qualche violinista ispirato ha proprio in questi giorni composta per lei – il <hi rend="italic">Ça-ira </hi>di fama mondiale. Sì, «ciò andrà»; e poi <hi rend="italic">verrà</hi> – ?</p>
                     <p>Tutti sperano; anche Marat spera – che il Patriottismo prenda il manicotto e la daga. Il Re Luigi non è senza speranza: spera nel capitolo degl'imprevisti, in una fuga verso qualche Bouillé; nella possibilità di divenir popolare a Parigi. Ma qual popolo pieno di speranza è il suo Popolo giudicatelo dal fatto, e dalla serie dei fatti, che saranno ora narrati.</p>
                     <p>Il povero Luigi, coi migliori propositi, ma con poca intuizione e più scarsa risolutezza da parte sua, è costretto a seguire, in quel fosco viaggio, quel segnale che gli viene indicato dal Realismo clandestino, Costituzionalismo officiale o clandestino, da chiunque nel mese in corso può giungere a guidare la mente del Re. Se la fuga presso Bouillé, e (orribile a pensare!) l'idea di <hi rend="italic">sguainare</hi> la spada della guerra civile stanno in sospeso come teoria, portentoso nel retroscena, più prossimo è il fatto di questi Milleduecento Re, che siedono nella <hi rend="italic">Salle de Manège.</hi> Re non soggetti al suo controllo e non ancora irriverenti verso di lui. Se si riuscisse a guadagnarsi l'animo di costoro con buone maniere, quanto ciò sarebbe più giovevole degli Emigranti armati, degli intrighi di Torino, dell'aiuto dell'Austria! Ma, son forse inconsistenti le <hi rend="italic">due</hi> speranze? Le passeggiate in carrozza nei sobborghi, lo abbiamo notato, costano così poco; eppure sempre apportarono <hi rend="italic">evviva</hi>
                        <note xml:id="ftn275" place="foot" n="275"> Vedi Bertrand-Moleville: I, 241, ecc.</note>. Ancora a più buon mercato è una parola dolce, una di quelle parole che molte volte sono riuscite a dissipare la collera. In quei giorni tumultuosi, in cui tutta la Francia è sul punto d'esser divisa in Dipartimenti, il Clero presso ad essere riformato, le Società Popolari in via di progresso, e il Feudalismo e tante altre cose sono sul punto di venir gettate nella fonderia – non si potrebbe tentare?</p>
                     <p>Per conseguenza il 4 Febbraio M. le <hi rend="italic">Président</hi> legge all'Assemblea Nazionale un breve autografo, con cui si annunzia che Sua Maestà vi andrà senza cerimoniale, probabilmente a mezzodì. Pensate, dunque, Messieurs, al significato che può avere questa cosa e sopratutto fate in modo che l'Aula possa essere un po' decorata. Il Bureau dei Segretarî si può rimuoverlo dalla piattaforma; sulla sedia del Presidente si può gettare questa copertura di velluto, «di color violetto cosparso di gigli d'oro»; – giacchè, a dir vero, il Presidente ha avuto un previo avviso segretamente, e si è consultato col Dottor Guillotin. Poi qualche frammento del «tappeto di velluto», dello stesso tessuto e dello stesso colore, non si può spiegarlo di fronte al posto dove di solito seggono i Segretarî? Questo ha consigliato il giudizioso Guillotin, e l'effetto si trova soddisfacente. D'altronde, poichè è probabile che Sua Maestà, malgrado il velluto a fiori di gigli, vorrà stare in piedi e non sedere affatto, il Presidente medesimo, nell'intervallo, presiederà in piedi. E così, mentre uno degli onorevoli Membri sta discutendo la divisione di un Dipartimento, gli Uscieri annunziano: «Sua Maestà!» Entra Sua Maestà in persona con un piccolo seguito: l'Onorevole Membro s'interrompe; l'Assemblea sorge in piedi; i Milleduecento Re, «quasi tutti», non escluse le tribune, salutano con applausi sentiti il Restauratore della Libertà Francese.</p>
                     <p>Il Discorso di Sua Maestà, nella diluita fraseologia convenzionale, esprime principalmente questo: Che egli, più di ogni Francese, è lieto di assistere alla rigenerazione della Francia; nello stesso tempo è sicuro che in questo processo di rigenerazione la Francia sarà trattata gentilmente e non rigenerata con <hi rend="italic">rudezza.</hi>
                     </p>
                     <p>Tale fu il discorso di Sua Maestà, che non ebbe altro pensiero che venire a pronunziarlo e poi tornarsene. Senza dubbio, eccetto che su un popolo animato da grande speranza, non v'era da edificare gran fatto. Eppure che cosa non edificarono! Il fatto che il Re ha parlato, che è venuto volontariamente a parlare, non può dirsi quanto rincori! Lo splendore che emanava dal suo aspetto regale, come raggi di sole concentrati, non aveva infiammati tutti i cuori in un'augusta Assemblea, e per conseguenza in tutta una Francia infiammabile, entusiasta? Quella di proporre «una Deputazione pei ringraziamenti» può essere la sorte fortunata d'un solo uomo; il far parte di questa Deputazione la sorte di pochi. I Deputati sono andati e son tornati colmi dei complimenti più lusinghieri; hanno anche incontrata la Regina col Delfino per mano. Eppure i nostri cuori non ardono ancora d'insaziabile gratitudine; e in un altro uomo sorge una idea felice anche più alta: proporre che tutti rinnoviamo il Giuramento Nazionale.</p>
                     <p>Felicissimo onorevole Membro, che potè dire una parola così opportuna come assai raramente si udì; magico Campione di tutta un'Assemblea Nazionale che sedeva anelante di fare qualche cosa; Campione di tutta una Francia che guardava! Il Presidente giura, e dichiara che ognuno deve giurare con le parole distinte <hi rend="italic">je le jure</hi>. Anzi anche la Galleria manda giù una striscia scritta e firmata col Giuramento; e come l'Assemblea dà un'occhiata in quella direzione, il pubblico della Galleria sorge tutto in piedi e giura un'altra volta. Poi, all'esterno, osservate come, all'Hôtel-de-Ville, Bailly, il grande giuratore della Pallacorda, giura di nuovo al cader della notte con tutti i Municipali, e i Capi dei Distretti colà riuniti. E «M. Danton suggerisce che il pubblico sarebbe lieto di parteciparvi»: al che Bailly, con una scorta di dodici, si avvia per lo scalone e con la mano protesa fa cenno alla moltitudine bollente, e riceve il suo giuramento, fra un tonante «rullar di tamburi» e fra applausi che squarciano la volta celeste. E per tutte le strade il popoli giubilante, con gli occhi umidi e ardenti, «spontaneamente si forma in gruppi, prestandosi l'un l'altro giuramento»<note xml:id="ftn276" place="foot" n="276"> Giornali (nell'<hi rend="italic">Histoire Parlementaire</hi>, IV, 445).</note> – e tutta la città era illuminata. Questo accadeva il quattro Febbraio 1790: giorno degno d'essere segnato in bianco negli Annali Costituzionali!</p>
                     <p>Nè l'illuminazione è per una notte sola, ma, parziale o totale, dura parecchie notti. Poichè in ogni Distretto gli Elettori debbono giurare specialmente; e sempre che i Distretti giurano, s'illuminano. Mirateli: un Distretto dopo l'altro, nelle piazze aperte, dove i non Elettori possono vedere e unirsi agli altri: con le loro destre alzate, mentre pronunziano <hi rend="italic">je le jure,</hi> con rullare di tamburi, con abbracci, e gl'infiniti evviva de' rivendicati in libertà, ciò che ogni tiranno il quale si trovi là può considerare! Fedele al Re, alla Legge, alla Costituzione che l'Assemblea Nazionale farà.</p>
                     <p>Immaginate, per esempio, i Professori d'Università in processione per le strade con la loro giovane Francia, che giurano in una maniera entusiastica, non senza tumulto. Con un più largo esercizio di fantasia espandete questa breve parola: l'uguale parola era ripetuta in ogni Città, in ogni Distretto della Francia! Una madre patriota, a Lagnon in Brettagna, riunisce i suoi dieci figliuoli, e con la sua vecchia mano, ella stessa fa pronunziar loro il giuramento: venerabile donna dall'animo grande. Di tutto ciò intanto un'Assemblea Nazionale deve essere eloquentemente informata. E tali sono le tre settimane di giuramento! Vide mai il sole un popolo così intento a giurare? Sono stati forse colpiti da una tarantola giurante? No; ma essi sono uomini e son Francesi; hanno Speranza, e, strano a dirsi, hanno Fede, foss'anche in un vangelo secondo Jean Jacques. O Fratelli miei, se il Cielo avesse voluto che le cose fossero andate secondo le vostre idee e secondo il vostro giuramento! Ma vi sono i Giuramenti degl'Innamorati, che, siano stati pur veri quanto l'amore istesso, <hi rend="italic">non possono</hi> essere mantenuti; senza parlare dei Giuramenti dei giuocatori, una specie ben nota.</p>
                  </div>
                  <div type="div4" rend="P18">
                     <head>
                        <label>Capitolo VII</label>
                        <lb/>PRODIGI</head>
                     <p>A tal punto era giunto il <hi rend="italic">Contrat Social</hi>, nei cuori credenti. L'uomo, ben si dice, vive per la fede; ogni generazione ha una fede sua propria, più o meno intensa, e ride della fede professata dalla generazione precedente, – assai poco saggiamente. Bisogna ammettere per altro che la fede nel Contratto Sociale è delle più strane; di tal sorta, che la generazione non ancora nata potrebbe saviamente, se non riderne, fermarsi a considerarla con uno sguardo pietoso. Poichè, che cosa vuol dir mai <hi rend="italic">Contratto?</hi> Se tutti gli uomini fossero di tal natura che un semplice Contratto pronunziato o giurato valesse a legarli, tutti gli uomini sarebbero allora veri uomini, e un Governo diverrebbe una cosa superflua. Non è ciò che tu ed io ci siamo promessi reciprocamente, ma ciò che la bilancia delle nostre forze ci può far ottenere l'uno dall'altro; in un mondo peccaminoso come il nostro questa è la cosa su cui si deve contare. Figurarsi poi un Popolo e un Sovrano che si fanno l'un l'altro delle promesse; quasi che tutto un Popolo, che cambia di generazione in generazione, anzi d'ora in ora, possa con un metodo qualsiasi essere messo in grado di <hi rend="italic">parlare</hi>, di promettere e di esprimere meri solecismi: «Noi, che il Cielo ci sia testimone, quel Cielo che ora non fa miracoli; noi, Milioni in continua trasformazione, <hi rend="italic">permettiamo</hi> a te, Unità mutevole, di <hi rend="italic">costringerci con la forza</hi> o di governarci!» Il mondo ha forse vedute poche fedi comparabili a questa.</p>
                     <p>Eppure in questo modo il mondo aveva allora foggiate le cose. E se <hi rend="italic">non</hi> le avesse foggiate così, come sarebbero state diverse le loro speranze, i loro tentativi, i loro risultati! Ma così e non altrimenti i Poteri Supremi vollero la libertà mediante il Contratto sociale: questo era invero il Vangelo di quell'Èra. E tutti gli uomini avevano creduto in esso, come si crederebbe in una buona novella del Cielo; vi si erano attaccati coi cuori traboccanti di fede, e con voce esaltata e poggiati su di esso, fronteggiavano il Tempo e l'Eternità. No, non sorridete, o soltanto con un sorriso più triste delle lagrime! Questa fede era d'altronde migliore di quella che aveva surrogata; di una fede in un Nulla Sempiterno e nei Poteri Digestivi dell'uomo; <hi rend="italic">al disotto della quale </hi>nessuna fede può andare.</p>
                     <p>Non già che questo sentimento di speranza che dominava universalmente, e universalmente giurava, potesse essere unanime. S'era lontani da ciò. Il tempo era fatale: la dissoluzione sociale era prossima e certa; il rinnovamento sociale ancora un problema difficile e lontano, se anche di sicura soluzione. Ma se appariva fatale agli osservatori più chiaroveggenti la cui fede non pencolava o non poggiava su di una parte o sull'altra, nè nella eterna contesa di Greco con Greco, come doveva essere terribilmente fatale pei Realisti dalla mente annebbiata che partecipavano alla lotta; per cui il Realismo era il palladio del Genere umano e per cui, con l'abolizione della Regalità Cristianissima e del Talleyrandissimo Episcopato, ogni leale obbedienza, ogni fede religiosa era destinata a tramontare, e la Notte finale doveva avviluppare i Destini dell'Uomo! Nei cuori seriamente impressionati da questa persuasione, la cosa doveva far breccia profonda; stimolando, come abbiamo visto, ai complotti segreti, alla Emigrazione che implorava la guerra, ai Clubs monarchici, alle imprese sempre più folli.</p>
                     <p>Lo Spirito di Profezia, per esempio, s'era considerato estinto da più secoli; pure quest'epoca che volge alla fine, come è tendenza delle epoche che muoiono, risuscita lo spirito di profezia; onde, delle follie francesi, è questo il più folle dei campioni. Nei remoti Distretti rurali dove il Filosofismo non ha ancora proiettato i suoi raggi, dove una Costituzione eterodossa del Clero porta la contesa fino intorno all'altare e fin le campane delle chiese si fondono per farne moneta minuta, pare probabile che la fine del Mondo non può esser lontana. I vecchi musoni strabiliari, e specialmente le vecchie, insinuano in maniera oscura che essi sanno quel che sanno. La Madonna, da tanto tempo silenziosa, non è divenuta muta; – ed ora invero più che mai in questo mondo sarebbe per lei il tempo di parlare. Una Profetessa, quantunque gli Storici trascurati abbiano omesso il suo nome, la sua condizione e il suo luogo di dimora, diviene udibile alle orecchie di tutti; per non pochi degna di fede; degna di fede per il monaco Gerle, povero patriota Certosino nella stessa Assemblea Nazionale! Essa con un tono da Pitonessa, con gli occhi impetriti, canta che vi sarà un Segno; che lo stesso sole celeste inalbererà un Segnale o un Sole contraffatto – su cui, molti dicono, sarà impressa la testa dell'impiccato Favras. Ascolta, povero Dom Gerle, dalla povera zucca rasata; ascolta, oh ascolta; – e non udrai nulla.<note xml:id="ftn277" place="foot" n="277"> «Deux Amis», V, 7.</note>
                     </p>
                     <p>Degna di nota fu, peraltro, quella «magnetica pergamena, <hi rend="italic">vélin magnétique</hi>», dei Sieurs d'Hozier e Petit-Jean, Parlamentari di Rouen. Dolce giovane quel D'Hozier, «educato alla fede del suo Messale, delle pergamene genealogiche», e della pergamena in genere; e quel Petit-Jean, adusto, melanconico, di mezza età. Perchè mai vennero essi a Saint-Cloud dove Sua Maestà si trovava per la caccia nella festività dei santi Pietro e Paolo; e attesero nelle anticamere un'intera giornata, suscitando le meraviglie e i mormorii degli Svizzeri; e attesero ancora fuori i Cancelli quando dovettero uscire, rimandando i loro valletti a Parigi, quasi col proposito d'un'attesa interminabile? Hanno una <hi rend="italic">pergamena magnetica</hi> quei due, su cui la Vergine, meravigliosamente rivestita da Masmeriana Cagliostrica Filosofia Occultista, li ha ispirati perchè scrivessero istruzioni e predizioni per un Re messo in quelle distrette. Al quale, per Ordini venuti dall'Alto, dovranno presentarla oggi, salvando la Monarchia e il Mondo. Indefinibile coppia di esseri percettibili alla vista! Voi dovreste essere uomini del Secolo Decimottavo; ma il vostro vello magnetico c'impedisce di considerarvi tali. Dite, siete voi qualche cosa? Questa è la domanda che rivolgono loro i Capitani del Corpo, di Guardia, il Sindaco di Saint-Cloud; e finisce col domandarlo insistentemente il Comitato delle Ricerche, non già quello Municipale, ma quello dell'Assemblea Nazionale. Ma per settimane non si ha nessuna risposta chiara. Alfine diviene evidente che la vera risposta è <hi rend="italic">negativa.</hi> Andate via, o Chimere, col vostro magnetico vello: tu, dolce e giovane Chimera; e tu, adusta e matura! Le porte della Prigione sono aperte. Difficilmente voi presiederete un'altra volta la Camera dei Conti a Rouen; ma svenirete oscuri nel Limbo.<note xml:id="ftn278" place="foot" n="278"> Vedi «Deux Amis», V, 199.</note>
                     </p>
                  </div>
                  <div type="div4" rend="P18">
                     <head>
                        <label>Capitolo VIII</label>
                        <lb/>LEGA SOLENNE E CONVENZIONE</head>
                     <p>Queste fosche masse, e le tinte di nero ancor più profondo, operano nella fiamma incandescente dell'anima francese, ora tutta in fusione e confusione. Qua vecchie donne che fanno giurare i loro dieci figliuoli sul nuovo Vangelo di Jean Jacques; là vecchie donne che cercano la testa di Favras nella luminaria celeste; sono segni soprannaturali, che fanno presagire qualchecos'altro.</p>
                     <p>Infatti, gli stessi patrioti figli della Speranza non possono negare che delle difficoltà esistano: Signori che emigrano; Parlamenti che si ammutinano di soppiatto, ma con molta malizia (quantunque abbiano la corda al collo); e sopratutto la più costante «deficienza di grano». Condizione dolorosa; ma per una Nazione che spera, non irrimediabile. Per una Nazione che è in una fusione, in una comunione ardente di pensiero, che, per esempio, al segnale d'un Capofila alzerà la sua mano destra come un reggimento disciplinato e giurerà e illuminerà, finchè ogni villaggio dalle Ardenne ai Pirenei abbia fatto sentire il rullo del suo tamburo, abbia pronunziato il suo piccolo giuramento e illuminato a candele di sego qualche spanna del regno della Notte!</p>
                     <p>Se i grani sono deficienti, la colpa non è nè della Natura, nè dell'Assemblea Nazionale, ma dell'Arte e degli intriganti Antinazionali. Questi maligni individui, razza di malandrini, hanno il potere di crearci imbarazzi, mentre si sta facendo la Costituzione. Sopportate, sopportate, o eroici Patrioti; o piuttosto, perchè non vi ponete rimedio? Il grano abbonda, ed è lasciato a giacere nei covoni e nei sacchi; solo gl'incettatori e i cospiratori realisti, per provocare il Popolo e farlo uscire dalla legalità, ne impediscono il trasporto. Presto, o Autorità Patriottiche organizzate, Guardia Nazionale armata, unitevi; unite le vostre buone volontà; l'unione decupla la forza: fate che il fulgore concentrato del vostro patriottismo colpisca di soppiatto, repentinamente, di cecità, di paralisi la Scelleratezza, come un <hi rend="italic">coup de soleil</hi>.</p>
                     <p>Sotto qual cappello o qual berretto da notte dei Venticinque Milioni sorse prima questa feconda idea, perchè bisogna proprio che sia sorta in una testa, nessuno potrebbe dirlo ormai. Una ben piccola idea, alla portata di tutti: ma una idea viva, pratica che cresce se non in elevatezza, in incommensurabile dimensione. Quando una Nazione è arrivata al punto che il Capoccia può esercitare la sua azione su di essa, di che non sarà mai capace una parola opportuna, un atto compiuto a tempo debito! Essa farà in una notte come la pianta di fave del fanciullo della fiaba, che crebbe in una notte alta fino al cielo e su di essa dimorarono abitanti e si svolsero avventure. Essa, per altro, resta disgraziatamente sempre una fava (poichè la vostra annosa quercia <hi rend="italic">non</hi> cresce così) e la notte seguente può giacere rasa al suolo, abbattuta, calpestata nel fango. – Ma, notate almeno, come è naturale in ogni Nazione agitata che ha una Fede, questo fatto dell'Adunarsi. Gli Scozzesi, credendo in un Cielo giusto al disopra di loro e quindi in un Vangelo ben diverso da quello di Jean Jacques, giurarono nel loro estremo bisogno una Lega Solenne e una Convenzione, – come fratelli che, impegnati a combattere all'ultimo sangue, nell'imminenza della battaglia, si abbracciano con lo sguardo volto a Dio; e fecero giurare tutta l'Isola ed anche alla loro ostinata maniera sassone antica, ebraica presbiteriana, ottennero che il giuramento fosse più o meno mantenuto; – poichè la cosa, come in genere sono tutte queste cose, fu udita in Cielo ed ivi parzialmente ratificata; e non è ancora morta, se ben si consideri, nè è sul punto di morire. I Francesi anche, con la loro eccitabilità, ed effervescenza gallico-etnica, hanno, come abbiamo veduto, una specie di Fede vera; essi sono messi a dura prova, quantunque nel fiore della Speranza; una solenne Lega Nazionale e una Convenzione possono bene esservi anche in Francia; ma in quali differenti condizioni; con quale differente sviluppo e risultamento!</p>
                     <p>Notate, pertanto, il piccolo inizio; la prima scintilla d'un potente fuoco pirotecnico; poichè se non si può additare sotto quale primo <hi rend="italic">cappello</hi>, si può dire in quale primo Distretto. Il giorno 29 dello scorso Novembre furono viste sfilare migliaia di Guardie Nazionali, giunte da lungi e da presso, con la musica militare, con ufficiali municipali cinti di fasce tricolori; avanti e indietro lungo il corso del Rodano, verso la piccola città d'Étoile. Colà con evoluzioni e manovre di prescrizione, a suon di fanfara, con salve di moschetteria e quant'altro il genio patriottico poteva architettare, essi fecero giuramenti e proteste di mantenersi reciprocamente fedeli sotto la Legge e il Re; e particolarmente, dacchè il grano v'era, di far circolare liberamente grani di ogni specie, a dispetto dei ladri e degli incettatori. Questo fu il comizio d'Étoile in quella mite fine del Novembre 1789.</p>
                     <p>Ora, se una qualunque insignificante Rivista, seguìta da un pranzo di festeggiamento, dal ballo ed altri simili esercizî e trastulli, interessa la fortunata città di provincia, e la fa segno d'invidia da parte delle città di provincia circonvicine; che dovette esser mai di questa? Dopo quindici giorni, la più grande Montélimart, quasi vergognandosi di sè, vuol fare lo stesso, e più ancora. Nella Pianura di Montélimart, o ciò che è ugualmente sonoro, «sotto le Mura di Montélimart», il 13 Dicembre vede una nuova accolta e nuove attestazioni; sono seimila forti; e per di più ora con queste tre notevoli aggiunte, approvate unanimemente. Primo, che gli uomini di Montélimart debbano confederarsi con gli altri già confederati d'Etoile. Secondo, che, facendosi salva senza dirlo la circolazione del grano, essi «giurano innanzi a Dio e al loro Paese», con la più grande enfasi e con la più grande chiarezza, «di obbedire a tutti i decreti dell'Assemblea Nazionale, e di far prestare ad essi obbedienza fino alla morte, <hi rend="italic">jusqu'à la mort</hi>». Terzo, e più importante, che ciò dev'esser consacrato solennemente in un documento officiale e rimesso all'Assemblea Nazionale, a Lafayette, e «al Restauratore della Libertà Francese»; i quali ne trarranno il conforto che potranno. In questo modo la più grande Montélimart rivendica la sua importanza patriottica, e conserva il suo rango nella scala municipale<note xml:id="ftn279" place="foot" n="279"> 
                           <hi rend="color(#000000)italic">Hist. Parl.</hi>
                           <hi rend="color(#000000)">, VII, 4.</hi>
                        </note>.</p>
                     <p>Per tal modo, col Nuovo anno, è inalberato il segnale: poichè non è un'Assemblea Nazionale, ed una solenne comunicazione fatta là, almeno un Telegrafo Nazionale? Non solo il grano circolerà, finchè ve ne sia, sulle vie maestre e sulle acque del Rodano in tutta quella regione del Sud-Est – dove, se anche Monseigneur d'Artois credesse conveniente di darvi una capatina da Torino, incontrerebbe un caldo ricevimento; ma ogni provincia di Francia che ha penuria di grano o è vessata da un Parlamento sedizioso, da complotti anticostituzionali, Clubs Monarchici, o da altre molestie patriottiche – può andare e fare lo stesso, e meglio anche. Ed ora specialmente che il giuramento di Febbraio li ha messi tutti in uzzolo! Dalla Brettagna alla Borgogna, su tante Pianure della Francia, sotto le mura di tante Città, è un frastuono di trombe, un ondeggiar di bandiere, un seguito di manovre costituzionali; sotto il cielo invernale, mentre anche la Natura affaccia le sue <hi rend="italic">verdi</hi> Speranze, sotto i brillanti raggi del sole, turbati dal tempestoso vento di levante; come il Patriottismo che esce vittorioso, quantunque con difficoltà, dalla lotta con l'Aristocrazia e la scarsezza del grano! Là marciano e girano costituzionalmente col motivo del<hi rend="italic">Ça-ira</hi> suonato dai pifferi e dai tamburi, sotto i loro tricolori Municipali, le nostre brillanti Falangi; e fanno alto, con la destra levata, e le salve dell'artiglieria che imitano il tuono di Giove; e tutto il paese, anzi metaforicamente tutto l'«Universo», sta a guardarli. I bravi uomini, vestiti dei loro migliori abiti, e le belle donne tutte adorne di gingilli, le quali per la maggior parte hanno i loro innamorati fra essi, son là a giurare per gli eterni Cieli e per questa Terra verde e feconda che tutti ci nutre, che la Francia è libera!</p>
                     <p>Giorni dolcissimi, quando (strano a dirsi) i mortali si riuniscono in comunione e fratellanza; e l'uomo, fors'anche per una volta dopo l'abbiezione di lunghi secoli, è per alcuni istanti veramente il fratello dell'uomo! – E poi le Deputazioni all'Assemblea Nazionale con una gonfia arringa descrittiva; le Deputazioni a Lafayette e al Restauratore, e frequentemente anche alla Madre del Patriottismo che siede sui suoi solidi banchi nell'Aula dei Giacobini. Gli orecchi di tutti son pieni della parola Federazione. Emergono nuovi nomi di patrioti che un giorno dovranno divenire familiari: Boyer-Fonfrède, eloquente denunciatore d'un ribelle Parlamento di Bordeaux; Massimiliano Isnard, eloquente relatore della Federazione di Draguignan; coppia eloquente, divisa da tutta la larghezza della Francia, ma che pure dovrà incontrarsi. Sempre più dilaga la fiamma della Federazione, e si estende e diviene più viva. Così i fratelli della Brettagna e d'Anjou esprimono l'idea d'una fratellanza fra <hi rend="italic">tutti</hi> i veri Francesi e arrivano fino ad invocare «morte e perdizione» su ogni rinnegato; inoltre, se nelle arringhe all'Assemblea Nazionale accennano lamentosamente al <hi rend="italic">marc d'argent</hi> che rende passivi tanti cittadini, essi, innanzi alla Società Madre, domandano di essere d'ora in poi considerati. «nè come Brettoni nè come Angevins, ma come Francesi». Perchè tutta la Francia non ha una Federazione, un giuramento di fratellanza universale, una volta per tutte?<note xml:id="ftn280" place="foot" n="280"> 
                           <hi rend="italic">Resoconti,</hi> ecc (in <hi rend="italic">Histoire Parlamentaire</hi>, IX, 122-147).</note> Un suggerimento de' più convenienti, che data dalla fine di Marzo. E questo opportuno suggerimento non può a meno di attaccarsi a tutto il mondo patriottico, che l'accoglierà e l'agiterà finchè non divenga un alto grido; e allora i Municipali del Palazzo Civico faranno bene ad adattarvisi e meditare.</p>
                     <p>Qualche cosa come una Federazione universale appare inevitabile: il Luogo è stabilito; Parigi senza dubbio; ma il Quando e il Come? A questo provvederà il Tempo sempre provvido, e forse vi sta già provvedendo. Poichè a misura che il lavoro della Federazione procede, si viene perfezionando, e il genio patriottico aggiunge contribuzione a contribuzione. Per tal modo, a Lione, alla fine del mese di Maggio, noi vediamo fino a cinquantamila, e alcuni dicono sessantamila uomini riuniti in Federazione, circondati da una moltitudine che sarebbe difficile enumerare. Dall'alba al tramonto! Poichè le nostre guardie di Lione si posero in riga alle cinque d'un bel mattino rugiadoso e irruppero col loro brillante scintillio nel Quai du Rhône, per marciare poi al campo della Federazione, fra l'agitare dei cappelli degli uomini e lo sventolare dei fazzoletti delle donne, acclamate da duecentomila voci e cuori di Patrioti: quanto v'è di bello e di bravo! Tra la folla, senza volere attirare l'attenzione, eppure più notevole di tutte, non vedete quella figura da Regina scortata dal suo seguito e da Champagneux, il patriottico Editore; venuta di lontano coi primi arrivati? Raggianti d'entusiasmo son quegli occhi neri, quel viso energico di Minerva, che spira dignità e gioia ardente; lietissima ove tutti sono lieti. È la moglie di Roland de la Platrière!<note xml:id="ftn281" place="foot" n="281"> Madame Roland: <hi rend="italic">Mémoires</hi>, I (<hi rend="italic">Discours Préliminaires</hi>, p. 23).</note> Il rigido Roland, uomo attempato, Regio Ispettore delle Manifatture in questo luogo, ed ora del pari, per voto popolare, il più rigido dei nostri nuovi Municipali di Lione: un uomo che ha molto guadagnato, se possono dirsi guadagni il merito e le attitudini; ma, più d'ogni altra cosa, ha guadagnato d'aver per moglie la figliuola di Phlipon, intagliatore di Parigi. O Lettore, prendi nota di questa borghese dall'aspetto di Regina, bella a vedersi nella sua grazia di amazzone, e più ancora nella grazia dello spirito. Inconscia del suo merito (come è d'ogni merito) della sua grandezza, della sua purità di cristallo; genuina; creatura della Sincerità e della Natura, in un'epoca d'Artificio, d'Impurità, d'Ipocrisia; nella sua integrità calma, nella sua placida invincibilità, essa, se tu non lo sai, è la più nobile donna della Francia, – e si vedrà un giorno. O quanto più felice mentre era ignorata, anche da sè stessa! Frattanto essa guarda tutt'intorno, senza sospetto, questo grande apparato teatrale, e pensa che i suoi sogni giovanili stanno per avverarsi.</p>
                     <p>Dall'aurora al crepuscolo, come abbiamo detto, si prolunga lo spettacolo; e invero è uno spettacolo come ve ne sono pochi. I suoni dei tamburi e delle trombe sono qualche cosa; ma figuratevi una «Roccia artificiale alta cinquanta piedi», tutta a scaglioni, non senza l'apparenza di «cespugli»! Nella cavità interna, poichè in realtà è fatta d'abete, si erge solenne un «Tempio della Concordia»; sulla sommità esterna, una «Statua della Libertà», colossale, visibile alla distanza di più miglia, con la sua lancia e il suo Berretto Frigio, e la colonna civica; ai suoi piedi un Altare della Patria, «<hi rend="italic">Autel de la Patrie</hi>». E nel far tutto questo non s'è risparmiato nè legname, nè assicelle, nè gesso, con pitture a varî colori. E poi, immaginate le bandiere tutte spiegate sugli scaglioni della Roccia; la messa solenne cantata; il giuramento civico di cinquantamila persone con la esplosione vulcanica che partiva dal bronzo e da altre gole capaci di fare arretrare spaventati fin la Saona e il Rodano; e che brillanti fuochi artificiali, e balli e banchetti si alternano in quella notte di paradiso!<note xml:id="ftn282" place="foot" n="282"> 
                           <hi rend="italic">Histoire Parlementaire</hi>, XII, 274.</note> E così scompare anche la Federazione Lionese, ingoiata dalle tenebre; – eppure non interamente scompare, poichè era là la nostra brava, bella Roland, anche lei, quantunque sotto il più fitto velo dell'anonimo, ne fa la descrizione nel <hi rend="italic">Courrier de Lyon</hi> di Champagneux; un brano di prosa che arriva a sessantamila copie e che si leggerebbe ora tanto volentieri.</p>
                     <p>Insomma Parigi, come vediamo, avrà poco da inventare; non potrà far altro che prendere a prestito e applicare. E quanto al giorno, qual giorno del calendario potrebbe essere più adatto dell'Anniversario della Bastiglia? Il sito conveniente, è facile immaginarlo, dev'essere il Campo di Marte, ove più d'un Giuliano l'Apostata è stato levato sugli scudi alla sovranità della Francia o del mondo, ove i Franchi coperti d'armature hanno con alti clamori risposto alla voce di Carlomagno; ove dagli antichi tempi tutti gli atti sublimi sono stati consueti.</p>
                  </div>
                  <div type="div4" rend="P18">
                     <head>
                        <label>Capitolo IX</label>
                        <lb/>SIMBOLICO</head>
                     <p>Come è naturale, per ogni specie di uomini, in tutte le circostanze decisive, la rappresentazione simbolica! Anzi, che cosa è mai tutta la vita terrestre dell'uomo, se non una rappresentazione simbolica e una rivelazione visibile della Forza Celestiale invisibile che è in lui? Con gli atti e con la parola egli si sforza a manifestarla, sinceramente, se è possibile; se no, in forma teatrale, la quale può avere anche il suo significato. Una Mascherata non è poi nulla; in epoche più geniali, i Travestimenti del Natale, le Feste degli Asini, i Sacerdoti della Demenza, erano qualche cosa di considerevole, erano una forma di divertimento sincero, come le mascherate possono essere tuttora un sincero desiderio di divertimento. Ma d'altra parte pensate che mai doveva essere qualche cosa di sincero e serio insieme, per esempio la Festa Ebrea dei Tabernacoli! Tutta una Nazione radunatasi nel nome dell'Onnipotente, sotto lo sguardo dell'Onnipotente; l'immaginazione stessa impallidisce al cospetto della realtà; e ogni nobile cerimonia, non ancora divenuta cerimoniale, è pur solenne, significativa, nei più minuti particolari! Nè, nella vita privata moderna, bisogna avere in dispregio quelle scene teatrali in cui delle donne bagnano delle loro lagrime interi metri di tela, dei giovani dai folti baffi minacciano di suicidarsi, e così via: piuttosto spargete voi stessi una lagrima su queste cose.</p>
                     <p>In ogni modo si può notare che nessuna Nazione metterà da banda il suo lavoro per andare deliberatamente a fare una rappresentazione, senza annettervi un qualche significato. Poichè invero nessun individuo di teatro, con furbe ed ipocrite vedute, si darà la pena di <hi rend="italic">soliloquizzare</hi> una scena; ed ora, riflettete, non è una Nazione scenica messa precisamente nell'atteggiamento di soliloquizzare, nient'altro che pel suo profitto, per appagare la sua sensibilità, la sua ebbrezza o qualcos'altro? – Eppure sotto questo rapporto dell'attitudine alla rappresentazione, la differenza da nazione a nazione, da uomo a uomo, è grandissima. Per esempio, se i nostri amici, i Puritani Sassoni, giurarono e firmarono la loro <hi rend="italic">Convenzione</hi> Nazionale senz'alcuna scarica di moschetti e senza battere il tamburo, riuniti squallidamente in una meschina camera nell'High Street di Edimburgo, ove adesso si va a bere cattivi liquori, questa maniera di giurare era conforme alle loro forme di vita. I nostri Gallo-Enciclopedici amici, al contrario, hanno bisogno d'un Campo di Marte sotto gli occhi di tutto il mondo, o dell'universo; e di un tale Apparato Scenico a petto del quale il Colosseo non sarebbe che una baracca da saltimbanchi; qualche cosa che il nostro vecchio Mondo non ha mai visto, nè udito. Questo metodo peraltro a noi pare naturale, avuto riguardo al tempo e al luogo. Nè il rispettivo <hi rend="italic">mantenimento</hi> di questi due Giuramenti fu forse inadeguato alla pompa spiegata nel compierli; in senso inverso, propriamente. Poichè la teatralità d'un popolo si rivela in una maniera complessa: in ragione della sua fiducia, della sua sociabilità, del suo fervore; ma poi anche della sua eccitabilità, della sua porosità <hi rend="italic">incontinente</hi>; ovvero della sua esplosione, della sua violenza, che son anche di breve durata.</p>
                     <p>Come è vero, dunque, ancora una volta, che non v'è uomo o nazione <hi rend="italic">conscio</hi> di compiere qualche cosa di grande che non abbia prodotto, in quella sua opera, altro che una meschina cosa! O Federazione del Campo di Marte, coi trecento suonatori di tamburi, coi milleduecento <hi rend="italic">strumenti</hi> da fiato e l'artiglieria piantata d'altura in altura per espandere col suo rimbombo la novella per tutta la Francia, in pochi minuti! Non potrebbe un Ateo Naigeon ingegnarsi a discernere diciotto secoli addietro quei Tredici Uomini per la più parte poveri e meschinamente vestiti, ad una Cena frugale, in una meschina abitazione ebrea, senza alcun simbolo, ma dai cuori iniziati da Dio nella «Divina profondità del Dolore», e quel <hi rend="italic">Fate questo per riguardo mio</hi>; e non potrebbe allora smettere quel suo gracchiamento banale? A meno che egli fosse a ciò condannato dal Destino.</p>
                  </div>
                  <div type="div4" rend="P18">
                     <head>
                        <label>Capitolo X</label>
                        <lb/>IL GENERE UMANO</head>
                     <p>Sono perdonabili le teatralità umane; fors'anche commoventi, come l'espressione appassionata d'una lingua che balbetta con sincerità; o d'una testa che <hi rend="italic">ciarla</hi> senza sincerità – essendo divenuta folle. Eppure, in comparazione delle non premeditate esplosioni della Natura, quale una Insurrezione di Donne, come appariscono deboli, poco edificanti, insulse, al pari di una birra svaporata, di una effervescenza esaurita! Tali scene concepite in anticipazione, fossero grandi come il mondo e abilmente architettate come mai, sono nel fondo nient'altro che cartoni dipinti. Ma le altre son originali, emanate dal gran sempiterno della natura: qualunque figura esse assumeranno sarà indicibilmente significativa. Quanto a noi, dunque, che la Lega Solenne e la Federazione Nazionale Francese siano il più alto e ricordato trionfo dell'arte di Tespi; senz'altro trionfante, dacchè l'intera Platea, che si componeva di Venticinque Milioni, non solo batte le mani, ma si slancia essa medesima sulle scene e si pone a recitare con ardore. Essendo tale, che sia tratta come tale: con un'ammirazione sincera, ma fugace; con meraviglia, ma di lontano. È quel che merita una Nazione che si mette la maschera sul viso; ma non merita tanto amorevole lusso di particolari quanto un'Insurrezione Menadica. E più ancora: che le scene preliminari e quasi di prova dalla Federazione vadano e vengano mentre essi ascoltano; e nei Piani e sotto le Mura della Città, innumerevoli bande militari soffino nel Vuoto, senza che noi vi badiamo.</p>
                     <p>Su una scena, per altro, il più affrettato Lettore vorrà momentaneamente fermarsi; su quella di Anacarsi Clootz e sulla Collettiva Posterità peccatrice di Adamo. – Poichè una patriottica Municipalità ha, ora, il 4 Giugno, digerito il suo piano e ottenuta la sanzione dell'Assemblea Nazionale; il consenso d'un Re patriottico; al quale, anche quando egli fosse libero di dissentire, le Arringhe Federative riboccanti di fedeltà, darebbero non foss'altro una passeggera dolcezza. Verranno deputate Guardie Nazionali, tante per cento da ognuno degli Ottantatrè Dipartimenti della Francia. Parimenti tutte le forze navali e militari del Re manderanno la loro quota di deputati. Di questa Federazione di soldati Nazionali coi soldati Regali, fatta spontaneamente, già s'è presa visione ed è stata approvata. Del resto, si spera che ne arriveranno quarantamila; le spese saranno sostenute dal Distretto che li manda: che Distretti e Dipartimenti abbiano cura di tutto ciò ed eleggano uomini idonei, e i fratelli di Parigi correranno loro incontro, dando loro il benvenuto.</p>
                     <p>Ed ora giudicate se i nostri Artisti Patrioti sono affaccendati, tenendo serio consiglio per rendere la Scena degna d'uno sguardo dell'Universo! Non meno di quindicimila uomini: vangatori, carrettieri, muratori, lastricatori, coi loro ingegneri, sono all'opera sullo Champ-de Mars, per ridurlo un Anfiteatro Nazionale adatto a tale solennità. Poichè si può sperare che sia annuale o perenne una «Festa delle Picche, <hi rend="italic">Fête des Piques</hi>», il più notevole degli avvenimenti dell'anno; in ogni modo non dovrebbe una Nazione Libera e teatrale avere un Anfiteatro Nazionale permanente? Lo Champ-de Mars si sta scavando; e il discorso diurno, il sogno notturno della più parte dei Parigini è la Federazione, nient'altro che questa. I Deputati Confederati sono già in cammino. L'Assemblea Nazionale, sia per i suoi lavori ordinarî sia per udire e rispondere alle arringhe di questi Federati, di questa Federazione, avrà un bel da fare! L'arringa del «Comitato Americano», nel quale è la diafana figura di Paul Jones, «attraverso cui sembra brillare il fosco chiarore delle stelle» – viene a congratularsi con noi nella ricorrenza di un tal giorno auspicato. L'arringa dei Conquistatori della Bastiglia, che vengono per «rinunziare» ad ogni speciale ricompensa, ad ogni posto speciale nella solennità; dopo di che i Granatieri del Centro brontolano alquanto. L'arringa del «Club della Pallacorda», che entra col suo disco sfavillante in cima a un palo, e col Giuramento della Pallacorda inciso su di esso; questo disco sfavillante si propongono di affiggere solennemente nella località originaria di Versailles, il 20 di questo mese, che è l'anniversario, ad imperitura memoria, per alcuni anni; al ritorno, pranzeranno nel Bois de Boulogne<note xml:id="ftn283" place="foot" n="283"> Vedi «Deux Amis» V. 122; <hi rend="italic">Histoire Parlementaire</hi>, ecc.</note>; – non possono, per altro, far questo senza darne notizia al mondo. Tutte queste cose l'Augusta Assemblea Nazionale deve ascoltare attentamente ad ogni momento, sospendendo i suoi lavori di rigenerazione; e con qualche tocco d'eloquenza improvvisata rispondere amichevolmente; – cosa di cui da lungo tempo s'è sentito il bisogno, perchè è un Popolo simpatico che ama il gesto, e ha un cuore, e lo porta sulle mani.</p>
                     <p>In queste circostanze venne in mente ad Anacarsi Clootz che, mentre tante cose prendevano corpo in un Club o in un Comitato, mentre si perorava e si applaudiva, rimaneva sempre una cosa più grande, massima fra tutte, che, se alla sua volta avesse preso corpo e fosse perorata, qual ne sarebbe stato mai l'effetto! Cioè l'Uman Genere, <hi rend="italic">le Genre Humain!</hi> In qual momento di rapimento, di creazione, il Pensiero sorse nell'anima di Anacarsi; quali non furono le sue angosce mentre egli dava forma e vita ad esso; come fu deriso dai mondani indifferenti; ma, da uomo d'un raffinato sarcasmo, ricambiò il ghigno; e andò qua e là pei caffè e per le <hi rend="italic">soirées</hi> per indurre alla persuasione; e s'immerse, sempre oscuro, nella grande profondità di Parigi, facendo del suo Pensiero un Fatto: di tutto questo le biografie spirituali di quel tempo non dicono nulla. Finchè la sera del 19 Giugno 1790 i raggi obliqui del sole illuminavano uno spettacolo quale il nostro piccolo e sciocco Pianeta non sempre può mostrarci; Anacarsi Clootz entra nell'augusta Salle de Manège con le Specie Umane alle calcagna: Svedesi, Spagnuoli, Polacchi, Turchi, Caldei, Greci, abitatori della Mesopotamia. Guardateli tutti: essi sono venuti a reclamare un posto nella grande Federazione, avendo un incontestabile interesse ad appartenervi.</p>
                     <p>«I nostri titoli d'Ambasciatore», disse il fervente Clootz, «non sono scritti sulla pergamena, ma sui cuori viventi di tutti gli uomini». Questi barbuti Polacchi, questi Ismaeliti in abito ampio e turbante, questi astrologi Caldei, che se ne stanno così muti qui, lasciateli patrocinare con voi, augusti Senatori, più eloquentemente dell'eloquenza stessa. Essi sono i rappresentanti muti delle loro Nazioni dalla lingua legata, strette dalle catene, soggette ad un aggravio presente, che dalla loro oscurità confusa guardano intente, stupite, con una speranza in parte incredula verso di voi, verso questa luce smagliante d'una Federazione Francese: stella che brilla in pieno giorno, annunziatrice di un giorno universale. Noi chiediamo di star là, come monumenti muti, adombrando pateticamentte tante cose. – Dai banchi e dalle gallerie vengono «ripetuti applausi», poichè, quale è l'augusto Senatore, che non è lusingato allorchè almeno un'ombra della specie umana dipende da lui? Dal Presidente Sieyès, che presiede questa notevole quindicina, malgrado la sua piccola voce, viene una eloquente, benchè stridula risposta. Anacarsi e il «Comitato di stranieri» debbono aver posto nella Federazione, a condizione che dicano ai loro rispettivi Popoli quel che veggono colà. Nello stesso tempo, noi li invitiamo «agli onori della seduta, <hi rend="italic">honneurs de la séance</hi>». Un Turco, dal lungo strascico, replica inchinandosi con solennità orientale, e pronunzia suoni articolati: ma, confessando la sua imperfetta conoscenza del dialetto francese<note xml:id="ftn284" place="foot" n="284"> 
                           <hi rend="italic">Moniteur</hi>. ecc. (nell'<hi rend="italic">Histoire Parlementaire</hi>, XII, 283).</note>, le sue parole somigliavano ad acqua che sgorga; e il suo pensiero resta congetturale fin oggi.</p>
                     <p>Anacarsi e il Genere Umano accettano gli onori della seduta; ed hanno perciò la soddisfazione, come gli antichi Giornali ancora attestano, di vedere parecchie cose. In primo luogo, a seguito d'una mozione di Lameth, Lafayette, Saint-Fargeau ed altri Patrioti Nobili, per quanto gli altri potessero sentirne ripugnanza, tutti i titoli di Nobiltà, da quello di Duca a quello di Signore, o più basso ancora, sono d'ora in poi <hi rend="italic">aboliti</hi>. Parimenti, i Servi in livrea, o piuttosto la livrea dei Servi. Nè in avvenire dovranno gli uomini e le donne sedicenti nobili, essere «incensati», scioccamente suffumigati d'incenso, in chiesa, com'era costume. In una parola, essendo il Feudalismo morto in questi dieci mesi, perchè dovrebbero sopravvivere le sue gualdrappe e le sue armi gentilizie? Anche gli stemmi debbono essere cancellati; – eppure Cassandra-Marat nota, a proposito di questi e di altri stemmi di carrozze, che non s'era fatto altro che darvi qualche pennellata e che minacciano di ricomparire.</p>
                     <p>Così, d'ora innanzi, De Lafayette non è che il Sieur Motier, e Saint-Fargeau è semplicemente Michele Lepelletier; e Mirabeau poco dopo avrà a dire adirato: «Col vostro <hi rend="italic">Riquetti</hi> voi avete messa l'Europa in imbarazzo per tre giorni». Poichè la sua Contea non è indifferente per quell'uomo; e il popolo che lo ammira, gli conserva il suo titolo fino all'ultimo. Ma si rallegri il Patriottismo più spinto e principalmente Anacarsi e il Genere Umano, perchè ormai sembra ammesso che un Adamo è Padre di tutti noi!</p>
                     <p>Questo è, nella sua precisione storica, il famoso fatto di Anacarsi. Così, il più esteso degli Enti Pubblici trovò una specie di oratore. Questo fatto ci dà occasione non foss'altro di giudicare una cosa: cioè dell'amore della Città di Parigi un tempo così piena di boria e motteggiatrice, e dell'umore del Barone Clootz, perchè questa esposizione potesse riuscire presentabile, sublime quasi. È vero che l'Invidia potè, nei tempi che seguirono, sformare questo successo di Anacarsi, attribuendogli la pretesa che da «Oratore accidentale del Comitato delle Nazioni straniere», volesse divenire il permanente «Oratore Officiale delle Specie Umane», cose che egli solo meritava di essere; e allegando, calunniosamente, che i suoi Caldei astrologi e il resto erano della marmaglia francese travestita per l'occasione; in breve, sbeffeggiandolo e schernendolo con la maniera fredda e arida di cui si serve la Invidia; senonchè egli era uomo fornito di tal corazza da poter ricevere questi colpi o farli rimbalzare lontano, proseguendo per la sua via.</p>
                     <p>Il più esteso dei Corpi Pubblici, noi possiamo dirlo, ed anche il più inaspettato: poichè chi avrebbe pensato di vedere Tutte le Nazioni nella sala d'Equitazione alle Tuileries? Eppure così è; e invero queste strane cose ponno accadere quando tutto un popolo si maschera e fa l'istrione. Non hai tu forse per avventura vista una coronata Cleopatra, figlia dei Tolomei, perorare quasi genuflessa, in un poco eroico salottino o in una bottega di rigattiere semibuia, rivolta all'inflessibile e rozzo Dignitario Municipale per ottenere il permesso di regnare e morire; essendosi vestita per questo, e non avendo denaro, e avendo piccoli fanciulli; – mentre a un tratto gli sbirri avevano chiuso il Palco di Tespi e il suo Antonio implorava invano? Tali immagini visibili passano per questa Terra, se il Palco di Tespi è bruscamente chiuso: ma tanto più quando, come s'è detto, la Platea balza sul Palco; allora è veramente, come nel Dramma dello Herr Tieck, una <hi rend="italic">Verkehrte Welt</hi>, o Mondo a rovescio!</p>
                     <p>Avendo visto coi proprî occhi le Specie Umane, la vista del «Decano delle Umane Specie» cessa di essere un miracolo. Questo «<hi rend="italic">Doyen du Genre Humain</hi>, il Maggiore di tutti gli Uomini», s'è mostrato ivi, in queste settimane: Jean Claude Jacob, nato Servo, deputato delle sue native Montagne del Giura, viene a ringraziare l'Assemblea Nazionale che le rendeva libere. Sulla sua faccia bianca e avvizzita sono segnati i solchi di centovent'anni. Egli ha udito oscuri discorsi in <hi rend="italic">patois</hi> delle immortali vittorie del Gran Monarca, d'un Palatinato bruciato, mentre si sottoponeva ad ogni stento per rendere più verde un piccolo pezzo di questa Terra; ha udito delle Persecuzioni delle Cévennes; all'andata di Marlborough alla guerra. Quattro generazioni sono sbocciate, hanno amato, hanno odiato; poi hanno fatto udire il loro rumore lontano; egli aveva quarantasei anni quando morì Luigi XIV. L'Assemblea, come un sol uomo, si levò spontaneamente e fece atto d'ossequio al più Vecchio del Mondo; il vecchio Jean prenderà parte alla loro <hi rend="italic">séance,</hi> in mezzo a loro, onorevolmente, col capo coperto. Egli guarda debolmente, coi suoi occhi di vecchio, questa nuova scena stupefacente, ch'è per lui come un sogno, che si svolge indefinita, ondeggiante tra frammenti d'antiche memorie e di drammi. Poichè il Tempo va sempre più divenendo qualche cosa di non sostanziale, come un sogno; gli occhi e la mente di Jean sono stanchi, presso a chiudersi – e si aprono su un'altra scena lontana e meravigliosa, che sarà reale. Una patriottica sottoscrizione, una Pensione Regale fu deliberata per lui; ed egli tornò a casa contento; ma dopo due mesi abbandonò tutto e se ne tornò per la sua vita ignota<note xml:id="ftn285" place="foot" n="285"> «Deux Amis», III, IV.</note>.</p>
                  </div>
                  <div type="div4" rend="P18">
                     <head>
                        <label>Capitolo XI</label>
                        <lb/>COME NELL'ETÀ DELL'ORO</head>
                     <p>Frattanto, per Parigi che va e viene, tutti i giorni e tutta la giornata, dal Campo di Marte, diviene purtroppo evidente che i lavori di sterro non potranno venir compiuti a tempo. L'area è ben grande: trecentomila piedi quadrati; poichè dalla École Militaire (che sarà rivestita di legno con balconi e gallerie) ad occidente, fino alla Barriera presso il Fiume (ove si adoprerà altro legname per gli archi di trionfo) possiamo calcolare una lunghezza di parecchie miglia di braccia; e una larghezza, da questa Avenue ombreggiata da otto filari, verso il lato del Sud a quello corrispondente del Nord, di qualche migliaio di piedi più o meno. E tutto questo occorre scavarlo, formando col materiale sterrato un pendio lungo i lati; alto abbastanza per farvi una specie di scalea «con trenta file di comodi sedili» adorni di zolle erbose, ricoperti di solido legno; – e poi v'è il nostro immenso Altare della Patria, <hi rend="italic">Autel de la Patrie</hi>, piramidale, che deve sorgere nel centro e avere una scala d'accesso. Una opera della Forza compiuta penosamente; è l'Anfiteatro d'un Mondo. Non vi sono che altri quindici giorni, e, andando così languidamente, ci vorrebbero altrettante settimane. Quello che poi è strano, è che gli sterratori mostrano di lavorare pigramente; non vogliono lavorare a doppio cottimo, neppur con una paga maggiore, quantunque la loro giornata non sia che di sette ore; essi dichiarano aspramente che il tabernacolo umano richiede un adeguato riposo!</p>
                     <p>Sono stati forse corrotti segretamente dagli Aristocratici? Gli Aristocratici sono capaci di questo. Niente altro che sei mesi addietro non si ebbe la prova che il sottosuolo di Parigi – poichè noi stiamo su cave e catacombe, in continuo pericolo come tra il Cielo e l'Abisso, e abbiamo il vuoto sotto i nostri piedi – fosse caricato di polvere per farci «saltare in aria»? Al punto che una Deputazione di Cordeliers dovè venire per ispezionare il luogo, e trovò.... che la polvere era stata portata via!<note xml:id="ftn286" place="foot" n="286"> 23 dicembre 1789 (Giornali, nell'<hi rend="italic">Hist. Parlementaire</hi>, IV, 44).</note> Razza maledetta, impenitente, che chiede «passaporti» in massa, in questi giorni sacri. Nel Limousin e altrove avvengono torbidi, ammutinamenti, si bruciano i castelli, perchè essi si danno da fare! Costoro vorrebbero seminare la zizzania tra il migliore dei Popoli e il migliore dei Re Restauratori, e con qual ghigno malefico vedrebbero venir meno questa Federazione attesa dall'Universo!</p>
                     <p>Senonchè non sarà per la mancanza di vangatori che verrà meno. Chiunque ha quattro membra e un cuore di Francese può lavorare di vanga; e lo farà volentieri! Il primo Lunedì di Luglio, appena il colpo di cannone ha dato il segnale; appena i Quindicimila torpidi mercenarî hanno deposto i loro utensili, e gli occhi degli spettatori son rivolti con dolore al Sole ancora alto; alcuni Patrioti, col fuoco negli occhi, danno di piglio a zappe e carriuole e, indignati, si pongono essi medesimi al lavoro. Prima qualche ventina, poi delle centinaia d'individui vengono ad aggiungersi, finchè presto Quindicimila Volontarî lavorano di pale e carriuole; col cuore da giganti; tutti in debito ordine, con quella spontanea abilità che trovano in loro; onde ognuno dà <hi rend="italic">un impulso</hi> che vale l'opera di tre mercenarî; che termina quando l'ultimo crepuscolo s'addensa, fra acclamazioni che sono udite e si ripercuotono oltre Montmartre!</p>
                     <p>Il giorno seguente una popolazione intenta <hi rend="italic">aspetterà</hi> con ardore che siano liberi gli utensili. Ma perchè aspettare? Delle vanghe si trovano anche altrove! E allora scoppia quella fiamma d'entusiasmo parigino, quella bontà di cuore, quell'amore fraterno, che, se dobbiamo prestar fede ai Cronisti, non ha esempio sin dall'Età dell'Oro. Parigi, coi suoi uomini e le sue donne, si precipita verso l'estremità sud-ovest, con la zappa in ispalla. Ondate di uomini, senz'ordine; o in ordine come compagni di mestiere, come gruppi riuniti a caso o naturalmente, marciano verso il Campo di Marte. Marciano per tre file; a suon di musica d'istrumenti a corda; preceduti da giovanette con ramoscelli verdi e pennoncelli tricolori; hanno in ispalla, come soldati, le loro pale e i loro picconi; e con una sola gola cantano il <hi rend="italic">ça-ira</hi>. Sì, <hi rend="italic">pardieu</hi>, <hi rend="italic">ça-ira</hi>, gridano i passanti per le vie. Tutte le Corporazioni, tutte le Organizzazioni di cittadini pubbliche e private, dalla più alta alla più bassa, sono in marcia; perfino i Merciaiuoli ambulanti hanno cessato di gridare per un giorno. S'avanzano i Villaggi vicini; marciano i loro uomini validi a suon di violino, di tamburello o di triangolo, guidati dal Sindaco o dal Curato, il quale anch'egli reca la pala ed è cinto dalla fascia tricolore. Sono centocinquantamila lavoratori; anzi, in certi momenti, alcun ne conta duecentocinquantamila; poichè, specialmente nel pomeriggio, ogni mortale, compiuto in fretta il suo lavoro giornaliero, vi accorre! Una città irrequieta: lungo il percorso dalla Piazza Louis-Quinze, al sud, costeggiando il Fiume, sbuca da tutte le Avenues una massa vivente. Questi lavoratori, e mica lavoratori per burla, mercenarî; ma lavoratori veri, che prestan l'opera loro liberamente! Ogni Patriota lotta contro la dura gleba; scava e trasporta via con quanta forza è in lui.</p>
                     <p>Amabili ragazzi, <hi rend="italic">aimables enfants!</hi> Fanno da sè stessi la «<hi rend="italic">police de l'atelier</hi>», curando che tutto sia ben diretto e in regola, con quella loro volontà libera, con quella loro improvvisa destrezza. È davvero un lavoro fraterno; tutte le distinzioni sono confuse, abolite, come se si fosse nei primi tempi, quando Adamo in persona lavorava di zappa, tonsurati dalla lunga veste accanto a portatori d'acqua dalla giubba corta, e a <hi rend="italic">Incroyables</hi> dalle code di rondini e dalla chioma arricciata votati al patriottismo; neri Carbonai accanto a bianchi Parrucchieri o portatori di parrucche, poichè vi si trovano Avvocati e Giudici e tutti i Capi dei Distretti; umili suore fraternamente accomunate alle pompose Ninfe dell'Opéra e a quelle femmine che in circostanze ordinarie son dette disgraziate: il patriota Cenciaiuolo e il profumato abitatore dei palazzi; poichè il Patriottismo, al pari della Nascita e al pari della Morte, livella tutto. Gli Stampatori si sono messi in marcia; quei di Prudhomme tutti in berretti di carta su cui è stampato <hi rend="italic">Révolution de Paris</hi>; come nota Camillo, desiderando che in quei gran giorni vi fosse anche un <hi rend="italic">Pacte des Écrivains</hi>, o Federazione di buoni Editori<note xml:id="ftn287" place="foot" n="287"> Vedi Giornali, ecc. (in <hi rend="italic">Histoire Parlementaire</hi>, VI, 381-406).</note>. Bello spettacolo! La nivea biancheria e i delicati pantaloni si alternano con le sudice camicie a scacchi e i ruvidi pantaloni, poichè gli uni e gli altri hanno gettato via le giubbe e tutti hanno sotto le vestimenta quattro membra e muscoli di Patrioti. Essi ammucchiano e trasportano con le pale; o s'avanzano curvi, formando catena, per trasportare i carichi; allegri, con una sola mente. Si vede l'Abbé Sieyès che tira con slancio, con veemenza, malgrado la sua natura delicata; accanto a Beauharnais, che farà dei Re senz'essere Re egli stesso. L'Abbé Maury non tirava; ma i Carbonai avevano recato un fantoccio fatto a sua immagine, e così egli aveva dovuto tirare in effigie. Che nessun augusto Senatore abbia in dispregio il lavoro: il Maire Bailly, il Generalissimo Lafayette son là; e, purtroppo, saranno ancora là un altro giorno! Anche il Re viene a vedere: mentre il grido di <hi rend="italic">Vive le Roi!</hi> echeggia fino al cielo, «e subitamente con le pale in ispalla si forma una guardia d'onore intorno a lui». Chiunque può interviene, sia per lavorare, che per guardare, e benedire il lavoro.</p>
                     <p>Sono venute famiglie intere. Noi abbiamo sotto gli occhi tutta una famiglia di tre generazioni: il padre lavora di piccone, la madre di pala, i giovani trasportano via il materiale, assiduamente; il vecchio nonno dai bianchi capelli, dell'età di novantatrè anni, tiene fra le braccia il più piccino<note xml:id="ftn288" place="foot" n="288"> Mercier, II, 76, ecc.</note>: quest'ultimo, buono soltanto a sgambettare, non è di nessuno aiuto; ma egli alla sua volta potrà raccontare queste cose ai <hi rend="italic">suoi</hi> nipoti, e come il Futuro e il Passato fermarono su questa cosa il loro sguardo, e questo con la voce semispenta, quello con la voce non ancora formata, balbettavano insieme il <hi rend="italic">ça-ira</hi>. Un mercante di vino ha recato del vino per uno smaltimento patriottico: «Non bevete, fratelli miei, se non avete sete, perchè la botte possa durare di più»; e nessuno bevve, tranne quelli «evidentemente esausti». Un lindo Abbé guarda con aria di scherno: «Alla carriola!», gridano parecchi; ed egli, per paura che gli accada di peggio, obbedisce; frattanto, sopraggiunge un Patriota più savio addetto ai lavori di carriuola, e gli grida: «<hi rend="italic">arrêtez</hi>»; poi, deposta la sua carriuola, strappa l'altra di mano all'Abbé, e la fa rotolare rapidamente fuori del circuito dello Champ-de-Mars, e la vuota là come cosa infetta. Giunge poi una persona (in apparenza d'una certa qualità e provvista di beni di fortuna) che entra con passo affrettato, depone a terra il soprabito, il farsetto e due orologi, e corre dove più ferve il lavoro: «Ma i vostri orologi?» gli gridano tutti. – «Si può diffidare dei propri fratelli?» egli risponde; nè gli orologi furono rubati. Com'è soave il nobile sentimento! può assomigliarsi a quel tessuto chiamato filamenti di S. Maria, bello e a buon mercato, ma che non resiste all'uso. Bel tessuto, a buon mercato, ombra trasparente d'una materia prima di Virtù, che <hi rend="italic">non</hi> sei ancora tessuto nel Dovere; ancora, nè mai, probabilmente; tu sei meglio che niente, e nello stesso tempo peggio!</p>
                     <p>Giovani Scolari pensionanti, Studenti di Collegio gridano: «<hi rend="italic">Vive la Nation</hi>», rimpiangendo che non abbiano da dare «altro che i loro sudori». Ma a che parlare dei ragazzi? Le più belle Ebi, le più amabili di Parigi, nelle loro vesti leggere, aeree, con le loro cinture di nastro tricolore, son là, che scavano e trasportano insieme agli altri; i loro occhi di Ebi brillano d'entusiasmo, e i lunghi capelli disciolti appaiono più belli. Le piccole dita risentono il duro contatto; ma la carriuola patriottica è spinta lo stesso, e magari si sforzano a farla montare fino alla sommità del pendio, su una piccola traccia che quale braccio d'uomo non era ben lieto di formare? – poi ridiscendono, e, saltellando, la riportano giù per tornare a caricarla, coi loro lunghi riccioli e i nastri tricolori che ondeggiano al vento; graziose come le Ore color di rosa. Oh, quel Sole della sera che cadde sullo <hi rend="italic">Champ-de-Mars</hi>, tingendo di fuoco i folti e ombrosi boschetti che da un lato e dall'altro lo tenevano nascosto, e andò direttamente a colpire le cupole e le quarantadue Finestre dell'École Militaire, facendone tutto un ammasso d'oro brunito – vide esso mai nella sua grande via zodiacale un simile spettacolo? Un giardino vivente, cosparso e picchiettato da quella specie di fioritura; con tutti i colori del prisma; i più belli mescolati fraternamente coi più utili; ove tutto cresceva e lavorava fraternamente, sotto un unico e caldo sentimento, foss'anche per la durata di giorni, per una volta e non più! Ma ogni Notte si sprofonda nell'Eternità; e così anche queste Notti. Il viaggiatore affrettato, diretto alla volta di Versailles, ha tirata la sua briglia sulle alture di Chaillot, e ha spinto per un momento il suo sguardo di là del Fiume, per narrare poi a Versailles ciò che egli vide, non senza lagrime<note xml:id="ftn289" place="foot" n="289"> Mercier, II, 81.</note>.</p>
                     <p>Frattanto, da tutti i punti cardinali arrivano i Federati; fervidi figli del Sud, «che si gloriano del loro Mirabeau»; i Montanari del Giura dal sangue nordico; gli acuti Bretoni dalla prontezza Gaelica; i Normanni inarrivabili nel trattare negozî; tutti ormai animati dal nobilissimo fuoco del Patriottismo. Tutti i fratelli di Parigi si mettono in marcia per riceverli, con una solennità militare, con degli abbracci fraterni, con un'ospitalità degna dei tempi eroici. Questi Federati assistono alle Discussioni dell'Assemblea: le Gallerie sono riserbate per loro. Essi intervengono ai lavori dello <hi rend="italic">Champ-de-Mars</hi>; ogni nuova truppa vuole metter mano alla vanga; vuol portare la sua palettata di terra sull'Altare della Patria. E che fioriture rettoriche, poichè questo è un popolo amante del gesto; che sublime morale in quegli indirizzi a un'augusta Assemblea, a un Restauratore Patriottico! Il nostro Capitano dei Federati Bretoni s'inginocchia finanche, in un eccesso d'entusiasmo, e rimette la sua spada al Re, cogli occhi bagnati di lagrime, mentre anche gli occhi del Re sono umidi di pianto. Povero Luigi! Quei giorni, com'egli ebbe a dire in seguito, andavano annoverati fra i più brillanti della sua vita.</p>
                     <p>Anche le Riviste dovranno aver luogo; Riviste Regali dei Federati con intervento del Re, della Regina e della Corte tricolore. Nella peggiore ipotesi, se, come spesso suole accadere, pioverà, i nostri Volontari Federati sfileranno sotto le arcate, e la Regalità resterà all'asciutto. Anzi colà potrebbe capitare di fermarsi; allora le più belle dita della Francia vi tirerebbero dolcemente per la falda, mentre una dolce voce di flauto vi domanderebbe: «Monsieur, di qual Provincia siete voi?» Felice colui che potrà rispondere cavallerescamente abbassando la punta della sua spada: «Madame, della Provincia in cui regnarono i vostri antenati». Questo fortunato «Avvocato Provinciale», ora Federato Provinciale, sarà ricompensato con un sorriso di sole e da queste melodiose e liete parole rivolte al Re: «Sire, questi sono i vostri fedeli Lorenesi». Più gaio è veramente in questi giorni di festa l'abito «bleu cielo guarnito di rosso» d'una Guardia Nazionale, che quello monotono grigio e nero d'un Avvocato Provinciale usato nei giorni di lavoro. Poichè lo stesso Lorenese, tre volte benedetto, farà questa sera da sentinella alla porta d'una Regina, sentendo che soffrirebbe mille morti per lei: poi un'altra volta gli capiterà di trovarsi alla porta esterna, e una terza volta ella lo vedrà; anzi sarà egli che richiamerà la sua attenzione, presentando le armi con enfasi, «e facendo risuonare il suo moschetto una volta ancora»; nel saluto di lei vi sarà di nuovo un sorriso di sole; il piccolo Delfino dai riccioli biondi, che avrà troppa fretta, sarà così ripreso: «Salutate dunque, Monsieur, non siate incivile»; poi ella come un luminoso Pellegrino errante pel Cielo o come un Pianeta con la sua piccola Luna, proseguirà per la sua vita<note xml:id="ftn290" place="foot" n="290"> Racconto d'un Federato Lorenese. (nell'<hi rend="italic">Hist. Parl</hi>., VI, 389-91).</note>.</p>
                     <p>Ma la notte, quando termina il patriottico lavoro di vanga, immaginate i sacri riti dell'ospitalità! Lepelletier Saint-Fargeau, un semplice Senatore, ma che ha grandi possedimenti, ha quotidianamente «cento convitati alla sua tavola»; la tavola del Generalissimo Lafayette può duplicare questo numero. Nei modesti salotti, come nei sontuosi salotti, si passa in giro la coppa col vino, fra i sorrisi della Beltà, sia della Grisette leggera e saltellante, che della Dama dall'incedere maestoso, poichè entrambe posseggono la bellezza e il sorriso che riescono preziosi al bravo.</p>
                  </div>
                  <div type="div4" rend="P18">
                     <head>
                        <label>Capitolo XII</label>
                        <lb/>RUMORE E FUMO</head>
                     <p>Ed ecco che malgrado i complotti aristocratici, malgrado la pigrizia dei vangatori mercenarî, e quasi malgrado lo stesso Destino (poichè s'era avuto anche molta pioggia), il 13 del mese lo <hi rend="italic">Champ-de-Mars</hi> è bell'e pronto: ben pulito, rassodato, sostenuto da solida muratura; e il Patriottismo può percorrerlo ammirandolo, e, per così dire, ripassandosi la sua parte, poichè in ogni mente è una inesprimibile immagine del domani. Pregate il Cielo che non vi siano nuvole. Ma quale più brutta nuvola è mai questa, di una Municipalità mal consigliata che parla di ammettere il Patriottismo alla solennità mediante biglietti? Avemmo forse bisogno di biglietti quando fummo ammessi al lavoro e a compiere tutto quello che dette origine al lavoro? Avemmo bisogno di biglietti per prendere la Bastiglia? La Municipalità mal consigliata vede l'errore; e tardi, alla mezzanotte, il rullo dei tamburi annunzia al Patriottismo destato di soprassalto, che non vi saranno biglietti. Rimettiti dunque il tuo berretto da notte, e con un brontolìo quasi inarticolato, che indica tante cose, torna a dormire pacificamente. Domani è Mercoledì: mattino indimenticabile tra i <hi rend="italic">fasti</hi> del mondo.</p>
                     <p>Viene il mattino, freddo pel mese di Luglio; ma una tale festività farebbe sorridere la Groenlandia. A ogni entrata di quell'Anfiteatro Nazionale (che ha una lega di circuito, con delle aperture a debita distanza) affluisce la turba vivente, occupando senza tumulto, e grado a grado, tutto lo spazio. L'École Militaire occupa le gallerie e i baldacchini sulle volte, ove l'Arte dei Falegnami e dei Pittori ha rivaleggiato in onore delle Autorità Superiori; alla Porta presso il Fiume, degli archi di trionfo hanno iscrizioni, alquanto fiacche, ma ideate con buon proposito e ortodosse. Molto in alto, al disopra dell'Altare della Patria, su i loro grandi argani di ferro, ondeggiano sospese le nostre antiche <hi rend="italic">Cassolettes</hi>, Bacini da incenso, che spargono il dolce fumo dell'incenso, non si sa per che cosa, quando non sia per la Mitologia Pagana. Duecentomila Patriotti, e, quel ch'è più, Centomila Patriotte, tutte adornate e festeggiate come si può immaginare, seggono in attesa in questo Champ-de-Mars.</p>
                     <p>Quale quadro! Un circolo di vita, brillante, multicolore disteso lassù sul Declivio dai trenta ordini di sedili, che si direbbe sospeso sull'ombra fitta degli alberi dell'Avenue, poichè i loro tronchi sono nascosti dall'altura; al disopra di esso tutta la Terra verdeggiante dell'Estate; col barbaglio dell'acque, o il bianco scintillare degli edifizî di pietra: piccola pittura circolare di smalto nel centro d'un tal vaso – di smeraldi! Un vaso non vuoto: le Cupole degli Invalidi non mancano di popolazione al pari dei lontani Mulini a vento di Montmartre; sulle più remote guglie, sui campanili d'invisibili villaggi stanno persone coi cannocchiali. Sulle alture di Chaillot si veggono gruppi variopinti che si muovono; tutt'intorno e a distanza su tutto il cerchio di alture che ha in grembo Parigi, è come un Anfiteatro più o meno popolato, che l'occhio dura fatica a misurare. Le alture, per di più come fu già accennato, hanno i cannoni; e una batteria galleggiante di cannoni è sulla Senna. Ove non arriva l'occhio, supplisce l'orecchio; e tutta la Francia propriamente non è che un Anfiteatro; poichè nella città lastricata e nel casale non lastricato, gli uomini sono intenti ad ascoltare fin che il soffocato rumore del tuono non sia udibile nel loro orizzonte; e allora anche per essi cominceranno i giuramenti e il fuoco!<note xml:id="ftn291" place="foot" n="291"> «Deux Amis» V, 168.</note> Ma ora, con ondate di musica, vengono Federati in quantità – che si sono riuniti sul Boulevard Saint-Antoine o in quei pressi, e vengono marciando a traverso la città, con le loro Ottantatrè Bandiere dei dipartimenti, mandando benedizioni, non a voce alta, ma dal profondo del cuore; giunge l'Assemblea Nazionale e va a prender posto sotto il suo Baldacchino; giunge la Regalità, e va a sedere su un trono accanto. Lafayette, che cavalca un gran cavallo bianco da battaglia, è qui; tutti i Funzionarî civici son qui; e i Federati formano delle danze, fin che non comincino le loro evoluzioni e manovre militari.</p>
                     <p>Evoluzioni e manovre? Non costringete la penna del mortale a descriverlo: l'immaginazione pigra impallidisce; dichiara che non val la pena; è un andare, venire, girare, al passo, al passo accelerato, di carriera. Il Sieur Motier, o Generalissimo Lafayette, poichè rappresentano la stessa persona, ed è Generale di Francia e fa le veci del Re per ventiquattr'ore; il Sieur Motier si fa innanzi con quella sublime e cavalleresca andatura sua propria, solennemente ascende i gradini dell'Altare della Patria al cospetto del Cielo e della Terra respirante appena, e sotto lo scricchiolìo delle ondeggianti <hi rend="italic">Cassolettes</hi>, «premendo là, con forza, la punta della sua spada», pronunzia il Giuramento al Re, alla Legge, alla Nazione (senza far menzione dei «<hi rend="italic">grani</hi>», e della loro circolazione), in nome proprio e della Francia armata. Segue un ondeggiar di bandiere fra molte acclamazioni. L'Assemblea Nazionale deve giurare restando in piedi al suo posto; anche il Re, in modo da essere udito. Il Re giura; a quel punto gli applausi debbono fendere la volta del Cielo; che i cittadini emancipati si abbraccino l'un l'altro, ognuno stringa con tutto il cuore la mano del suo simile; e i Federati armati percuotano insieme le loro armi; sopratutto parli la batteria galleggiante! Ed essa ha parlato – ai quattro angoli della Francia. Da una a un'altra eminenza scoppia il tuono; debolmente udito, fortemente ripetuto. Qual pietra lanciata e in qual lago; in circoli che non vanno perdendo di forza! Da Arras ad Avignone; da Metz a Bayonne! Su Orléans e Blois, passa tonando nel recitativo del cannone; Puy ne risuona fra le sue montagne di granito; così Pau, ov'è la culla di tartaruga del Grande Enrico. Nella lontana Marsiglia pare che la sera rosseggiante ne divenga testimone: sulle acque del Mediterraneo d'un azzurro profondo il Castello di If, tutto colorito di rosso, lancia da ogni bocca di cannone la sua lingua di fuoco, e tutto il popolo grida «Sì, la Francia è libera». O Francia gloriosa, tu ti espandi così, in rumore e fumo universale; ed hai saputo conseguire il <hi rend="italic">Berretto Frigio </hi>della Libertà! In tutte le città si possono piantare gli Alberi della Libertà, con o senza frutto. Non dicemmo noi che fu il più alto grado che raggiunse l'arte di Tespi, su questo Pianeta, il maggior grado?</p>
                     <p>L'arte di Tespi, sfortunatamente, bisogna ancora chiamarla così; poichè, guardate là in quel Campo di Marte, le Bandiere Nazionali, prima di ricevere alcun giuramento, dovettero essere tutte benedette. Operazione molto conveniente, poichè, di certo, senza la benedizione accordata dal Cielo, o, se vogliamo, <hi rend="italic">cercata</hi> ad alta voce o in silenzio, nessuna bandiera terrestre, nessuna impresa può riuscire vittoriosa: ma ora come fare? Con quel parafulmine di Franklin triplicamente divino, sarà sottratto dal Cielo il fuoco miracoloso che scenderà delicatamente, ridonando la salute, la vita, alle anime degli uomini? Oibò, la cosa è semplicissima: con Duecento Individui tonsurati, «in camice bianco come neve, e cinte tricolori», allineati sugli scalini dell'Altare della Patria; e alla loro testa, come interprete, la Guida delle Anime Talleyrand Périgord! Costoro faranno da miracoloso parafulmine finchè sarà loro dato. O Cielo azzurro e profondo, o Terra verde che tutto alimenti; Ruscelli che sempre scorrete; o Foreste caduche che morite e rinascete di continuo, come i figli degli uomini; Montagne di roccia che morite ogni giorno ad ogni rovescio di pioggia, eppure non siete morte nè siete livellate per secoli e secoli e che non rinascerete (a quel che pare) se non per nuove esplosioni del mondo, per tumultuosi ribollimenti e capitomboli tra un vapore che sale fino a metà strada della Luna; o tu impenetrabile, mistico Tutto, vestimento e dimora dell'I<hi rend="smallcaps">nnominato</hi>; e tu, articolato Spirito dell'Uomo dotato di favella, che formi e modelli questo Incommensurabile Innominabile, come è veduto dai nostri occhi – non è in <hi rend="italic">questo</hi> un miracolo: che qualche mortale Francese possa, non diciamo aver creduto, ma preteso e immaginato di credere che Talleyrand e duecento pezzi di tela bianca potessero fare un tal miracolo?</p>
                     <p>Qui intanto, dobbiamo notare con gli addolorati storici di quel giorno, che, d'un subito, mentre il Vescovo Talleyrand con lunga stola, mitria e cinta tricolore era per montare sui gradini dell'Altare per cominciare il suo miracolo, il cielo materiale divenne nero; cominciò a spirare, con lungo sibilo, un vento del Nord, freddo e umido, e venne giù un vero diluvio di pioggia. Triste a vedersi! I sedili a trenta file, tutt'intorno al nostro Anfiteatro sono istantaneamente coperti dagli ombrelli, poco utili in una tal calca; le nostre antiche <hi rend="italic">Cassolettes</hi> divengono pentole d'acqua; il fumo d'incenso esce fischiando in un soffio di vapore fangoso. Oimè, in cambio di evviva, non s'ode ora che il batter furioso della pioggia e un incessante strepito. Poichè le tre o quattrocentomila persone pensano che hanno una pelle, fortunatamente impermeabile. La divisa del Generale sgocciola acqua: tutte le bandiere militari s'abbassano languidamente, non sventolano più, ma penzolano inerti, metamorfosate in bandiere di stagno dipinto! Molto, molto peggiore è la condizione, attesta la testimonianza dello storico, delle centomila bellezze della Francia! Le loro nivee mussoline sono tutte inzaccherate e sgualcite; le piume di struzzo, ridotte spioventi, mostrano pietosamente la loro spina; tutti i cappelli sono rovinati, il cartone interno liquefatto è tornato alla sua pappa originaria; la Beltà non si pavoneggia più nei suoi adornamenti, come la Dea dell'Amore uscente appena dalle sue nuvole di Pafo, ma si dibatte in una disastrosa prigionia, poichè «compaiono le forme»; ed ora solo le esclamazioni di simpatia, un risolino represso e uno schietto buonumore possono dare un aiuto. Un vero diluvio, un lenzuolo infinito o colonna fluida di pioggia; – tale, che fin dalla mitria della nostra Guida delle Anime dev'essere riempita; non più una mitria ma una secchia ricolma, che fa acqua da tutte le parti sulla sua testa vulnerabile! Noncurante di ciò, la Guida Talleyrand opera il suo miracolo. La Benedizione di Talleyrand, diversa da quella di Giacobbe, discende sulle ottantatrè bandiere dipartimentali della Francia, che ondeggiano o s'agitano penzoloni, ringraziando con tutto l'ardore che è del caso. Verso le tre il sole manda i suoi raggi; le evoluzioni che ancora rimangono, si possono fare col cielo sereno, comunque con le decorazioni molto danneggiate<note xml:id="ftn292" place="foot" n="292"> «Deux Amis», V, 143-179.</note>.</p>
                     <p>Il Mercoledì la nostra Federazione è consumata, ma le feste durano tutta la settimana e continuano nella settimana seguente. Feste che nessun Califfo di Bagdad o Aladino con la sua lampada, avrebbero potuto uguagliare. V'è una giostra sul Fiume, con relativi salti mortali, infangamento e baccano. L'Abbé Fauchet, <hi rend="italic">Te Deum</hi> Fauchet, pronunzia per suo conto «nella rotonda del Mercato dei grani» un'orazione funebre su Franklin, pel quale l'Assemblea Nazionale ha di recente tenuto il lutto per tre giorni. Le tavole di Motier e di Lepelletier scricchiolano ancora al peso delle vivande, le vôlte delle sale echeggiano di patriottici brindisi. La quinta sera, che è il sabato Cristiano, v'è un Ballo universale. Parigi, a casa e fuori, dappertutto balla; ballano gli uomini, le donne, i fanciulli, a suono d'arpa e di violino. L'uomo dalla testa canuta vuol battere ancora una volta la misura sotto questa bassa luna: i bimbi senza parola che ancora succhiano il latte, <hi rend="italic">infantes,</hi> come noi li chiamiamo, νήπια τέϰνα s'agitano tra le braccia, e dimenano le loro piccole membra paffute, impazienti d'esercitare i loro muscoli, senza sapere perchè. La più solida trave si curva più o meno, tutti i travicelli scricchiolano.</p>
                     <p>Fuori, proprio sul seno della Terra, guardate le Rovine della Bastiglia. Son tutte illuminate e allegoricamente decorate; un Albero della Libertà alto sessanta piedi, coperto d'un berretto frigio di dimensioni enorme, sotto il quale il Re Arturo e la sua tavola rotonda avrebbero potuto pranzare! Nel fondo più remoto vi è una sola lampada lugubre, che fa vedere a luce incerta una delle vostre gabbie di ferro mezzo sepolta e alcune pietre della Prigione. La Tirannia che svanisce sotto terra; tutto è sparito, tranne il contorno: il resto completamente sostituito da festoni di lampade, da alberi veri o di cartone, a somiglianza d'un boschetto di fate, con questa iscrizione che si legge passando: «<hi rend="italic">Ici l'on danse</hi>, qui si balla». Come infatti era stato oscuramente presagito da Cagliostro, il profetico Ciarlatano dei Ciarlatani, quando egli, quattro anni addietro, lasciò l'orrida prigione, per ricadere in una prigione più orrida, l'Inquisizione romana, che non lascia più.</p>
                     <p>Ma, dopo tutto, che cosa è quello che si fa alla Bastiglia, in confronto di quello degli <hi rend="italic">Champs Élysées</hi>? È là, verso quei Campi ben chiamati Elisi, che tende ogni piede. I festoni di lampade irradiano come una luce del giorno; piccole coppe ad olio, come mosche variegate e luminose, illuminando le più alte foglie; vi sono alberi tutti coperti di fuochi varî che spargono lontano la loro luce tenue, tra le ombre del bosco. In quel luogo sotto il libero cielo, i robusti Federati con le più belle amanti d'occasione, elastiche come Diana, ma non come Diana ritrose e rigide, tessono liete danze nella notte d'ambrosia; i cuori sono commossi, infiammati; raramente il nostro vecchio Pianeta, in quella immensa Ombra conica, «che va oltre la Luna, ed è chiamata Notte», ha steso il suo velo su una Sala da ballo di quella specie. O se, come dice Seneca, gli dèi guardano quaggiù l'uomo buono che lotta contro l'avversità, e sorridono; che cosa dovranno di Venticinque Milioni d'individui, che indistintamente trionfano d'ogni avversità – per otto giorni e più?</p>
                     <p>Frattanto in quella maniera e con tali forme, la Festa delle Picche è trascorsa danzando; i galanti Federati tornano alle loro case verso tutti i punti cardinali, coi nervi febbrili e il cuore e la testa in fiamme; anzi alcuni di loro, come il rispettabile amico Dampmartin, di Strasburgo, completamente «bruciati dai liquori» e avviati alla morte<note xml:id="ftn293" place="foot" n="293"> Dampmartin: <hi rend="italic">Événements</hi>, I, 144-184.</note>. La festa delle Picche se n'è andata a passo di danza, è morta ed è ora lo Spettro d'una Festa; – nulla ormai rimane di essa, tranne la visione nella memoria degli uomini; neppure il posto dove ebbe luogo si riconosce più, poichè il declivio di quello <hi rend="italic">Champs-de-Mars</hi> è ridotto alla metà dell'altezza originaria<note xml:id="ftn294" place="foot" n="294"> Dalaure; <hi rend="italic">Histoire de Paris</hi>, VIII, 23.</note>. Fu senza dubbio una delle più memorabili Alte Maree Nazionali. Mai o quasi mai, come dicemmo, fu pronunziato un Giuramento con tanta effusione di cuore, con tant'enfasi, con tanta manifestazione di gioia, eppure fu rotto irrimediabilmente entro l'anno. Ah, perché? Se quel giuramento fu pronunziato con tanto giubilo celestiale, petto contro petto, mentre Venticinque Milioni di cuori ardevano insieme; o Destino inesorabile, perchè? – In parte <hi rend="italic">perchè</hi> fu pronunziato con troppo rapimento di gioia; ma principalmente per una più antica ragione: il Peccato era venuto al mondo, e dal Peccato la Miseria! Quei Venticinque Milioni, se noi vorremmo portarvi la nostra attenzione, con quel loro Berretto Frigio, non hanno nessuna forza, al <hi rend="italic">disopra</hi> di loro, che li vincoli e li guidi; nè hanno <hi rend="italic">in sè stessi</hi>, ora più di prima, una forza di direzione, una regola esatta di vita; come dunque, andando con un tal passo, con tanta foga, per vie sconosciute, senza briglia, senza scopo, si può evitare il precipizio? Poichè invero, non è quello di una Federazione color di rosa, il colore di questa Terra e del suo lavoro; nè con gli scoppi di squisito sentimento, ma con ben altre munizioni l'uomo potrà affrontare il mondo.</p>
                     <p>È savio, in ogni caso, che «risparmiate il vostro fuoco», conservandolo sepolto, piuttosto come un calore interno, fecondatore! Le Esplosioni più violente, anche se ben dirette, sono di dubbio esito; spesso futili, in genere orribilmente dannose; come se un uomo, una Nazione d'uomini sciupassero tutta la loro provvigione di Fuoco artificiale. Così noi abbiamo visto matrimonî d'amore (poichè gli individui come le Nazioni hanno le loro Alte Maree) celebrati con esplosione di trionfo, mentre gli anziani scuotevano la testa. Più opportuno sarebbe stata una gioia seria, poichè grande era l'impresa. Coppia d'innamorati, più vi sentite vittoriosi e sprezzanti del male terrestre, che sembra tutto scomparso, e più sarà grande la vostra disillusione nel trovare che il male terrestre ancora sussiste! «E perché sussiste il male?» Griderà ciascuno di voi: «Perchè il mio falso compagno è stato traditore; il male era abolito; ed io per parte mia ho agito con fedeltà in tutto ciò che feci o avrei fatto». Onde la dolcissima Luna di miele si cambia in lunghi anni di aceto, forse divulsivo come quello d'Annibale.</p>
                     <p>Dovremo noi dire, che la Nazione Francese ha condotto il Trono, o l'ha adescato, costretto, a condur lei all'Altare della Patria, per celebrare le loro nozze, in tale maniera troppo affettuosa; e che per dare alla cerimonia nuziale il dovuto splendore e tutta la sua pompa, ha sconsideratamente – dato fuoco al suo letto?</p>
                  </div>
               </div>
               <div type="div3" rend="P15">
                  <head>
                     <label>Libro secondo</label>
                     <lb/>Nancy</head>
                  <div type="div4" rend="P16">
                     <head>
                        <label>Capitolo I</label>
                        <lb/>BOUILLÉ</head>
                     <p>In una semioscurità, a Metz, sulla frontiera Nord-Est, un certo <hi rend="italic">brave</hi> Bouillé, ultimo rifugio della Regalità in tutte le distrette e nei suoi progetti di fuga, per molti mesi ha aleggiato occasionalmente innanzi ai nostri occhi; qualche cosa come il nome o l'ombra d'un <hi rend="italic">brave</hi> Bouillé; ed ora guardiamolo fisso un momento, finchè egli divenga una sostanza, una persona per noi. L'uomo stesso è degno di un'occhiata; la sua posizione e la sua condotta là, in quei giorni, getterà luce su tante cose.</p>
                     <p>Poichè è di Bouillé quel che è di tutti gli Ufficiali Comandanti francesi; solo in un grado più enfatico. La grande Federazione Nazionale, già l'indoviniamo, non fu che un vano rumore, o peggio: un ultimo, clamorosissimo universale evviva, con colmi bicchieri, in quel nazionale festino dei Lapiti per la Costituzione che si faceva; come un'alta smentita dell'esistenza palpabile; come se, con gli <hi rend="italic">hurrah!</hi>, si volesse dissimulare l'inevitabile, che già picchia alle porte! E si può dire che questo nuovo brindisi nazionale non può che accrescere l'ebrezza; in modo che, come più giurerà a voce alta la fratellanza, più presto e più certamente condurrà al Cannibalismo. Ah! sotto questo splendore e clangore di fraternità, che fitto mondo di irreconciliabili discordie giace momentaneamente sopito, domo per un istante! I rispettabili Federati militari hanno appena raggiunto le loro abitazioni; nei più infiammabili «morenti, bruciati dai liquori e dalle effusioni», non ancora s'è spento il fuoco; lo splendore non s'è ancora dileguato dagli occhi degli uomini e ancora brilla riempendo la memoria di tutti, quando le vostre discordie scoppieranno ancora più intense e più fosche che mai. Volgiamo lo sguardo a Bouillé e vediamo in qual modo.</p>
                     <p>Bouillé comanda presentemente la Guarnigione di Metz, e tutto in giro l'Est e il Nord; poichè egli è stato nominato, per un recente atto del Governo con la sanzione dell'Assemblea Nazionale, uno dei nostri quattro Generali in capo. Rochambeau e Mailly, a quei tempi eminenti uomini e Marescialli, quantunque per noi di poca importanza, sono due suoi colleghi; il vecchio Lukner, ostinato e ciarliero, per noi anche di poco momento, sarà probabilmente il terzo. Il Marchese de Bouillé è un Lealista dichiarato, non avverso alle riforme moderato, ma risoluto contro gli eccessi. Un uomo da molto tempo sospetto al Patriottismo, che ha più d'una volta date molestie all'augusta Assemblea Nazionale: che non volle per esempio prestare il Giuramento Nazionale, come era tenuto a fare, ma sempre procrastinava or con un pretesto or con un altro, finchè Sua Maestà, con un autografo, glielo richiese come un favore. Quivi, a quel posto, che se non è un posto d'onore, è eminente e di pericolo, egli attende silenzioso e concentrato e assai incerto del futuro. «Solo», com'egli dice, o quasi solo, dell'antica Notabilità militare non ha emigrato; eppure sempre pensa ai suoi momenti atrabiliari che anche a lui non resta altro a fare che mettersi in marcia. Egli potrebbe marciare, per esempio alla volta di Trèves o di Coblenz, dove i principi esiliati si schiereranno un giorno, oppure cacciarsi nel Lussemburgo, ove il vecchio Broglie poltrisce e langue. Non v'è là il grande ed oscuro Abisso della diplomazia europea, ove i vostri Calonnes e i vostri Breteuils cominciano a errare in una luce incerta?</p>
                     <p>Con immensi confusi propositi e prospettive, senza nessun proposito determinato, tranne quello di rendere un servizio a Sua Maestà, Bouillé attende; facendo ogni sforzo per mantenere il suo distretto leale, le sue truppe fedeli, la sua guarnigione equipaggiata. Egli continua col suo cugino Lafayette una certa lenta corrispondenza diplomatica per vie di lettere e messaggeri; da un lato cavalleresche proteste costituzionali, dall'altro gravità e brevità militare; rara corrispondenza, che si può vedere di giorno in giorno divenire sempre più rara e più vacua finchè diventa interamente vuota<note xml:id="ftn295" place="foot" n="295"> Bouillé: <hi rend="italic">Memoires</hi> (Londra, 1797) I, c. 8.</note>. Uomo impetuoso e collerico, d'una chiaroveggenza acuta, d'un ostinato ardimento; che comprime le esplosioni del suo carattere, che è valoroso e che possiede un'audacia impulsiva: tale uomo che sarebbe stato meglio al suo posto difendendo come un leone quelle Isole Windward, ovvero, con un salto da tigre, avrebbe potuto strappare agli Inglesi Nevis e Montserrat, – anzichè qui ridotto all'impotenza, impigliato da capo a piedi nelle reti della diplomazia, in attesa d'una guerra civile che forse non verrà mai. Pochi anni addietro Bouillé doveva condurre una spedizione francese nelle Indie orientali per riconquistare o conquistare Pondichéry e i Regni del Sole; ma il mondo intero è d'un subito cambiato, ed egli con esso; il Destino non lo volle su quella via, ma su quest'altra.</p>
                  </div>
                  <div type="div4" rend="P18">
                     <head>
                        <label>Capitolo II</label>
                        <lb/>ARRETRATI E ARISTOCRATICI</head>
                     <p>Invero dal modo come in genere si mostrano le cose, lo stesso Bouillé non ne trae buon auspicio. L'Esercito fin dagli antichi giorni della Bastiglia, e prima ancora, s'è trovato universalmente nella più incerta posizione ed è andato di giorno in giorno peggiorando. La disciplina che è in ogni tempo uno specie di miracolo, che riceve l'impulso dalla fede, crollò allora; non si vede qual prospettiva di ripristinamento abbia ormai. Le Gardes Françaises giocarono l'ultima carta, e tutti sanno come guadagnarono la partita e qual uso fecero della posta. In questo sconvolgimento generale vediamo che i soldati Mercenari rifiutano di combattere. Perfino gli Svizzeri di Château-Vieux, che sono una specie di Svizzeri francesi, di Ginevra e del Cantone di Vaud, si sente che hanno rifiutato. I disertori si eclissavano; lo stesso Royal-Allemand ha l'aspetto sconsolato, quantunque fermo nel suo proposito. In una parola noi vedemmo la Disciplina Militare sotto la misera figura di Besenval, con quel suo campo convulsivo, senza freno, passare due giorni di martirio sul Campo di Marte, e poi velandosi, per così dire con le tenebre della notte, «partirsi lungo la riva sinistra della Senna», per cercare un rifugio in un posto qualsiasi; giacchè questo suolo è divenuto troppo scottante per essa.</p>
                     <p>Ma qual nuovo sito cercare? Qual rimedio tentare? Dei quartieri che non fossero «infetti»: questo, senza dubbio, con un'oculata e severa disciplina, sarebbe il piano. Ma oimè, in ogni quartiere, in ogni luogo, da Parigi, giù, fino al più remoto casale, è l'infezione, è il contagio sedizioso: un contagio inalato, propagato col contatto e con la parola, che è giunto fino al più oscuro dei soldati! V'è uno scambio di discorsi fra uomini in uniforme e uomini senza uniforme; uomini in uniforme leggono i giornali e vi scrivono anche<note xml:id="ftn296" place="foot" n="296"> Vedi i giornali del luglio 1789; <hi rend="italic">Histoire Parlementaire</hi>, II, 35.</note>. Non mancano pubbliche petizioni o rimostranze, emissari privati e associazioni; v'è scontento, gelosia, incertezza e umor tetro e sospettoso. Tutto l'Esercito Francese, fermentando in un fosco ardore, ha una tetraggine sinistra, che non fa presagire niente di buono.</p>
                     <p>Dobbiamo dunque nella generale dissoluzione e rivolta sociale assistere alla forma più profonda, alla più terribile, quella di una soldatesca che si rivolta? Sterile, desolante a mirarsi è il fatto stesso della rivolta in tutti i suoi aspetti; ma è infinitamente peggio allorchè prende l'aspetto d'un ammutinamento militare! Lo strumento stesso della disciplina e della repressione, che serviva a regolare e a mantenere nell'ordine tutte le cose, è divenuto precisamente il più grande e il più spaventevole strumento di disordine; proprio come il Fuoco, il nostro servo indispensabile e onniprovvidente, allorchè ottiene il <hi rend="italic">predominio</hi> e diviene incendio. La disciplina noi la dicemmo una specie di miracolo: infatti non è un fatto miracoloso che un uomo possa muovere centinaia di migliaia d'uomini, ognuno dei quali forse non l'ama singolarmente e non lo teme; eppure deve ubbidirlo, andare avanti e indietro, camminare e fermarsi, dare la morte ed anche riceverla, come se il Fato avesse parlato; e la parola del comando non diviene alla lettera quasi una parola magica?</p>
                     <p>E tornando alla parola magica: se essa una volta sola è <hi rend="italic">dimenticata</hi>, è rotto l'incanto! Le legioni di spiriti, assiduamente obbedienti, si rivoltano ora contro di voi come nemici minacciosi; la vostra arena larga e bene ordinata diviene una tumultuosa Platea, e il disgraziato mago è dilaniato a brani a brani. Le turbe militari sono turbe con i moschetti in mano e che per giunta hanno la morte sospesa sul capo, poichè la morte è la pena della disobbedienza, ed essi hanno disobbedito. Quindi, se tutte le turbe sono, di regola, possedute dalla frenesia, ed operano freneticamente, in uno stato di parossismo folle, scosse da un'onda di calore e da un brivido di freddo, mentre una rabbia feroce s'alterna stranamente con un terrore panico; figurarsi poi quel che avviene d'una turba militare, la quale sente il conflitto fra doveri e pene, è sbalottata fra il rimorso e il furore, e nei suoi accessi febbrili si trova fra le mani un'arma carica! Pel soldato stesso la rivolta è spaventevole e spesso degna di pietà; eppure così pericolosa, che può essere solo odiata, punto compatita. Una classe anomala di mortali questi poveri Ammazzatori Salariati! Con una franchezza che al Moralista in questi tempi sembra sorprendente, essi hanno giurato di divenir macchine; e nondimeno sono rimasti in parte uomini. Nessuna persona autorevole dotata di prudenza rammenti loro quest'ultimo fatto; ma sempre la forza, e l'ingiustizia sopratutto, comprimano questo lato della molla che scatta! I soldati, come spesso diciamo, si rivoltano: ebbene, se così non fosse, molte cose che sono transitorie in questo mondo diverrebbero perpetue.</p>
                     <p>Al disopra ed oltre le doglianze generali di tutti i figli di Adamo contro la loro sorte quaggiù, quelle della soldatesca francese si riducono a due: prima, che i loro Ufficiali sono Aristocratici; seconda, che truffano loro la Paga. Due doglianze, o piuttosto, potremmo dire, una, capace di dividersi in cento; poichè in questa sola proposizione: gli Ufficiali sono Aristocratici, è tutta una moltitudine di corollarî che balza fuori! È una sconfinata fonte di scontento che scorre inesauribile; è per così dire una materia grezza di querele donde questa querela individuale viene plasmandosi di giorno in giorno. E vi sarà una specie di refrigerio nel vederla, di tanto in tanto, prender corpo. Il peculato della propria Paga! Ecco che la querela ha preso corpo, è resa tangibile, atta ad essere denunciata, capace di uno sfogo, non foss'altro che con parole irate.</p>
                     <p>Giacchè, sventuratamente, questa grande fonte di doglianze esiste: quasi tutti i nostri Ufficiali, di regola, sono Aristocratici; hanno l'Aristocrazia proprio nel sangue e nelle ossa. Per una legge speciale, nessuno può aspirare a divenire il più meschino luogotenente nell'esercito, prima che abbia fornito le prove d'una nobiltà blasonata di quattro generazioni. Non solo la nobiltà ma quattro generazioni di nobiltà. Quest'ultima è un'innovazione escogitata relativamente di recente da un certo Ministro della Guerra assai vessato da richieste di brevetti<note xml:id="ftn297" place="foot" n="297"> Dampmartin: <hi rend="italic">Événements</hi>, I, 89.</note>. Un'innovazione che riuscì di sollievo al Ministro della Guerra oppresso dalle domande ma che in Francia squarciò ancor più la voragine dei contrasti fra il Popolo e la Nobiltà, anzi fra la nuova nobiltà e l'antica; quasi che non vi fossero abbastanza contrasti e divergenze fra quella nuova e quella antica, e poi fra quella nuova, quella antica e quella antichissima; una collisione generale, ove gli uomini ora veggono e odono, nel turbine singolare, tutte le disuguaglianze assieme che toccano il fondo! Sono andate o stanno andando a fondo; in maniera tumultuaria, senza ritorno; dappertutto, tranne che nelle cose militari; e là si può domandare: Possono sperare di restare sempre a galla? Apparentemente, no.</p>
                     <p>È vero, in tempo di pace esterna, allorchè non v'è nessuna battaglia, e solo semplici manovre, la questione dell'avanzamento dell'esercito può sembrare teorica anzichè no. Ma in rapporto ai Diritti dell'Uomo è sempre pratica. Il soldato ha giurato fedeltà, non solo al Re, ma alla Legge ed alla Nazione. I nostri comandanti amano la Rivoluzione? domandano tutti i soldati. Sfortunatamente no, essi la odiano ed amano la Controrivoluzione. I giovani adorni di spalline, dal sangue aristocratico, avvelenati dall'orgoglio della loro posizione, beffeggiano apertamente con un'indignazione che si sforza di divenire scherno i nostri Diritti dell'Uomo, come un ragnatelo di nuova specie, prossimo ad essere spazzato via. I vecchi Ufficiali, più cauti, serbano il silenzio a denti stretti; ma si può indovinare quel che passa nel loro interno. E chissà che, sotto la più plausibile parola di comando, non si trovi la Controrivoluzione medesima, non si celi la vendita ai Principi esiliati e all'Imperatore d'Austria? Chissà che gli Aristocratici traditori non mettano la benda sulla scarsa chiaroveggenza di noialtri uomini del popolo? – In tal modo opera questa generale materia greggia di scontento, disastrosa; che in luogo di fedeltà e di rispetto, genera odio e sospetto senza fine e l'impossibilità di comandare e di obbedire. Ed ora, poi, che questa seconda e più tangibile doglianza si concreta universalmente nella mente dell'uomo del popolo: Peculato della sua paga! Peculato della più spregevole specie esiste ed è esistito da tempo; ma, se i nuovi dichiarati Diritti dell'Uomo, ed ogni qualsiasi diritto, non sono dei ragnateli, non esisterà più in avvenire.</p>
                     <p>Il Sistema Militare Francese ha l'aria di morire di un doloroso suicidio. Ancor più com'è naturale, in questa causa il cittadino si mette contro il cittadino. Il soldato trova numerose adesioni e simpatie senza limiti fra i Patrioti delle classi inferiori; nè mancano, da parte delle classi alte, all'ufficiale. L'ufficiale si veste e si profuma per andare alle tristi <hi rend="italic">soirée,</hi> dei non emigrati, in quanto ve ne sono ancora; e manifesta i suoi dolori; e non sono poi questi i dolori della Maestà e della Natura? Manifesta nello stesso tempo la sua allegra sfida, la sua ferma risoluzione. I Cittadini e ancor più le Cittadine veggono il bene e il male; e non solo il Sistema Militare è destinato a suicidarsi, ma tante altre cose con esso. Come s'è detto, è ancora possibile un più profondo sconvolgimento di quanti se ne siano mai visti; il più profondo sconvolgimento dello stato corrusco e solforoso su cui tutto riposa e cresce!</p>
                     <p>Ma in che modo queste cose possono influire sulla rozza mente del soldato con le sue pedanterie militari, con la sua inesperienza di tutto ciò che non concerne la piazza d'armi; inesperienza pari a quella di un fanciullo congiunta alla fierezza di un uomo e alla veemenza di un Francese? È molto tempo che i segreti conversari alla mensa e al corpo di guardia, gli sguardi arcigni, le mille vessazioni meschine fra comandante e comandato, occupano ovunque le noiose giornate militari. Domandate al capitano Dampmartin, un ufficiale di cavalleria autentico e nello stesso tempo un intellettuale, che ama il Regno della Libertà in una certa maniera: egli ha sentito il dolore nel più profondo del suo cuore, molte volte, nella calda regione del Sud-Ovest e altrove; ha visto le rivolte, le battaglie civili alla luce del giorno e a lume di torcie, e l'anarchia più odiosa della morte. Domandate come insubordinati soldati di cavalleria, ubriachi, incontrarono il capitano Dampmartin e un altro sui bastioni, dove non c'è modo nè di svignarsela nè di farsi da lato, e puntualmente fanno il saluto militare, poichè noi li guardiamo con calma; ma lo fanno con stizza e in una maniera quasi insultante. Come un mattino essi «lasciano tutti i loro farsetti di camoscio» e gli oggetti superflui di cuoio, di cui sono stufi, ammucchiati innanzi alla porta del Capitano, «e di ciò noi ridiamo», come l'asino quando mangia i cardi. Come «legano poi insieme due corde da foraggio», e bestemmiano a voce alta, mostrano evidentemente l'intento d'impiccare il Quartiermastro. Tutto ciò, esaminato tra il rosso e il nero d'una memoria piena di rimpianti, è stato scritto di getto dal Capitano. Gli uomini mormorano vaghe parole di disgusto; gli ufficiali abbandonano la loro carriera disgustati.</p>
                     <p>Ed ora rivolgiamo qualche domanda a un altro Ufficiale letterato, non ancora capitano, ma semplice sottotenente di ventun anni che ha qualche titolo per parlare; il suo nome è <hi rend="italic">Napoleone Bonaparte</hi>. A tale altezza di sottotenente è egli giunto promosso dalla Scuola di Brienne, cinque anni addietro, «essendo stato trovato idoneo in matematica dal Laplace». Egli sta ad Auxonne nella Côte d'Or, in questi mesi; non certo sontuosamente alloggiato, – «nella casa d'un barbiere, alla cui moglie non usò il dovuto rispetto»; oppure al Padiglione, in una camera dalle nudi pareti, arredata solo da un «letto qualunque senza cortina, due sedie e, nel vano d'una finestra, una tavola coperta di libri e di carte. Suo fratello Luigi dorme su un rozzo materasso in una camera attigua». Ciò nonostante egli sta facendo qualche cosa di grande: scrive il suo primo libro o pamphlet, l'eloquente e veemente <hi rend="italic">Lettera a Matteo Buttafuoco</hi>, il nostro Deputato Corso, il quale non è un patriota, ma un aristocratico indegno dell'ufficio di Deputato; Joly di Dôle è il suo editore. Il sottotenente letterato corregge le bozze; «parte da Auxonne ogni mattina alle quattro, a piedi, per recarsi a Dôle: dopo aver esaminato le sue bozze, divide con Joly una bistecca molto frugale, e immediatamente si apparecchia a tornare alla sua guarnigione, dove arriva prima di mezzodì, dopo aver percorso circa venti miglia durante il mattino».</p>
                     <p>Questo Sottotenente può notare che nei salotti, per le vie, per le strade maestre, negli alberghi, dappertutto i cervelli degli uomini sono pronti a infiammarsi; che un patriota, allorchè fa la sua apparizione in un salotto o fra un gruppo di ufficiali, si sente scoraggiato per la grande maggioranza che gli è contraria; ma non appena egli si trova in istrada o fra i soldati, gli pare che tutta la Nazione sia con lui; che dopo il famoso giuramento <hi rend="italic">al Re, alla Nazione, alla Legge</hi>, sia avvenuto un grande cambiamento; che prima del giuramento, quando si fosse ordinato di far fuoco contro il popolo, egli per primo lo avrebbe fatto in nome del Re; ma che dopo, nel nome della Nazione, vi si sarebbe rifiutato. Può notare altresì che gli ufficiali patrioti, benchè numerosi nell'artiglieria e nel genio più che negli altri corpi, erano scarsi di numero; senonchè, avendo i soldati dalla loro, comandavano il reggimento e spesso liberavano gli ufficiali aristocratici loro confratelli da pericoli e da imbarazzi. Un giorno, «per esempio, un membro della nostra mensa provocò la folla, ponendosi a cantare alla finestra della nostra sala da pranzo: <hi rend="italic">O Richard, o mio Re</hi>; ed io dovetti strapparlo alla sua furia».<note xml:id="ftn298" place="foot" n="298"> Norvins: <hi rend="italic">Histoire de Napoléon</hi>, I, 47; Las Cases: <hi rend="italic">Mémoires</hi> tradotte nella <hi rend="italic">Vita di Napoleone</hi> di Harlitt. I, 23-31.</note>
                     </p>
                     <p>Che il Lettore moltiplichi questi fatti diecimila volte, e poi li sparga con lievi variazioni su tutti i campi e su tutte le guarnigioni della Francia. L'esercito francese appare sulla china d'un ammutinamento universale.</p>
                     <p>Un ammutinamento universale! Queste parole racchiudono quanto basta a dare i brividi al Costituzionalismo patriottico e a un'augusta Assemblea. Qualche cosa è utile che si faccia; ma che bisogna fare niuno sa dirlo. Mirabeau propone che la soldatesca, tutti i duecentottantamila uomini, sia incontanente disciolta, poichè si è giunti a questo passo, e organizzata daccapo<note xml:id="ftn299" place="foot" n="299"> 
                           <hi rend="italic">Moniteur</hi>, 1790, n. 233.</note>. Ciò è impossibile di punto in bianco! dicono tutti. Eppure è addirittura inevitabile, rispondiamo noi, inevitabile in una maniera o in un'altra. Un tale esercito, coi suoi Nobili di quattro generazioni, il suo peculato della paga, e i suoi uomini che legano le corde del foraggio per impiccare il loro Quartiermastro, non può sussistere accanto ad una tale Rivoluzione. La vostra alternativa si riduce o ad una lenta dissoluzione cronica seguita da una nuova organizzazione; o ad una dissoluzione pronta e decisiva; insomma l'agonia prolungata per anni, o concentrata in un'ora. Con un Mirabeau per Ministro o per Governatore, la seconda sarebbe stata scelta; senza un Mirabeau per Governatore, naturalmente sarà adottata la prima.</p>
                  </div>
                  <div type="div4" rend="P18">
                     <head>
                        <label>Capitolo III</label>
                        <lb/>BOUILLÉ A METZ</head>
                     <p>A Bouillé, nel suo circolo del Nord-Est, nessuna di queste cose è completamente occulta. Molte volte la fuga oltre le frontiere illumina la sua mente come un'ultima luce in tale confusione; eppure resta ancora, sforzandosi sempre a sperare il meglio, non da una nuova organizzazione, ma da una felice controrivoluzione e dal ritorno all'antico. E, dopo tutto, per lui è chiaro che questa stessa Federazione Nazionale, i giuramenti e la fraternità universale fra Popolo e Soldati hanno «prodotto mali incalcolabili». Tutto ciò che fermentava in segreto ha avuto con questo mezzo libero corso ed è divenuto pubblico. Le Guardie Nazionali ed i Soldati di linea si abbracciano solennemente fra loro in ogni piazza d'arme, bevono e fanno giuramenti patriottici, si mischiano a processioni disordinate per le vie, pronunciando esclamazioni ed evviva costituzionali e antimilitari. Per questo fatto il Reggimento di Piccardia, fra gli altri, è fatto schierare nella corte della caserma, qui a Metz, e aspramente arringato dal Generale in persona; così fa atto di pentimento<note xml:id="ftn300" place="foot" n="300"> Bouillé: <hi rend="italic">Mémoires</hi>, I, 113.</note>.</p>
                     <p>Vicino e lontano, come asseriscono i rapporti, l'insubordinazione ha cominciato a mormorare sempre più alto. Si son visti ufficiali chiusi nelle loro sale da pranzo, assaliti da domande clamorose non senza minaccie. L'insubordinato caporione è scacciato con un «congedo giallo», infame cosa gialla che essi chiamano <hi rend="italic">cartouche jaune</hi>; ma dieci nuovi caporioni sorgono in sua vece, e la <hi rend="italic">cartouche</hi> gialla cessa d'essere disonorevole. Dopo quindici giorni o al più un mese da quella sublime Festa delle Picche, tutto l'esercito francese chiede gli arretrati, forma circoli di lettura, frequenta le società popolari, ed è in uno stato cui Bouillé non sa dare altro nome che quello di ammutinamento. Bouillé lo comprende, come pochi sono in grado di comprenderlo; e parla per crudele esperienza. Ed ecco un esempio che vale per tutti.</p>
                     <p>Si è ancora ai primi di Agosto, la data precisa ora non si può scoprire, quando Bouillé, in procinto di partire per le Acque di Aix-la-Chapelle, è un'altra volta chiamato a recarsi subito al quartiere di Metz. I soldati erano tutti allineati in ordine di battaglia coi fucili carichi e tutti gli ufficiali trattenuti per forza; con l'enfasi di tante voci si chiedeva la paga degli arretrati. Il Piccardia aveva fatto atto di pentimento, ma lo rivediamo recidivo; il vasto spazio è irto di rivoltosi in armi. Il bravo Bouillé s'avanza verso il più vicino Reggimento, e si accinge ad arringare in tono di comando; non suscita che un'eco discorde di lamenti indignati, dai quali emerge il reclamo delle tante migliaia di lire legalmente dovute. Il momento è critico; vi sono circa diecimila soldati a Metz, e pare che uno spirito solo si sia diffuso fra loro.</p>
                     <p>Bouillé è saldo come adamante; ma che fare? un Reggimento tedesco, detto di Salm, si crede che sia più docile; senonchè Salm pel primo deve aver udito il precetto <hi rend="italic">Tu non devi rubare</hi>; Salm pel primo deve sapere che il denaro è sempre il denaro. Bouillé s'appressa fiducioso al Reggimento di Salm e pronunzia parole di pace; ma anche qui gli si risponde col grido di quarantaquattromila lire e rotti soldi. Un grido che aumenta sempre d'intensità, a misura che l'umore di Salm si eccita; e poichè questo grido non otterrà nè il pagamento nè la promessa del pagamento, finisce con uno strepito simultaneo di moschetti posti in ispalla e una marcia affrettata da parte di Salm, – che si dirige verso la casa del Colonnello nella vicina strada, per prendere le insegne e la cassa militare. Questo fa Salm, per parte sua forte nella fede che <hi rend="italic">meum</hi> non è <hi rend="italic">tuum</hi>, e che le belle parole non sono quarantaquattromila lire e rotti soldi.</p>
                     <p>Incoercibile! Salm marcia con passo militare, percorrendo rapidamente la via. Bouillé e gli ufficiali con la spada sguainata si debbono precipitare al doppio <hi rend="italic">pas-de-charge</hi>, e mettersi a correre poco militarmente per avere il sopravvento, per prendere posto sulla scala esterna, e restare ivi con quanto hanno di dispregio della morte, e con la spada sguainata; mentre Salm si ammassa ferocemente fila su fila e viene a porsi rimpetto a loro; con quali disposizioni noi possiamo immaginarlo, ma che fortunatamente non arrivano fino all'omicidio. Qui Bouillé resterà sicuro almeno della risoluzione d'un <hi rend="italic">uomo</hi>, con una calma truce, aspettando la fine. Ciò che il più intrepido degli uomini e dei generali può fare è fatto. Bouillé, quantunque ogni imboccatura della via sia sbarrata da un picchetto, e veda la morte sotto i suoi occhi trova modo di mandare in cerca d'un Reggimento di Dragoni, con l'ordine di caricare: gli ufficiali dei dragoni montano, gli uomini si rifiutano: non v'è più speranza per lui. Come dicevamo, la via è barricata; tutta la terra chiusa, solo l'indifferente volta celeste sovrasta quelle teste; forse qua e là un timido proprietario fa capolino alla finestra e prega per Bouillé; la massa della Canaglia in istrada prega per Salm. E le due parti stanno ferme come carri impigliati in uno stretto passaggio o come lottatori impegnati in una pugna mortale! Per due ore rimangono così; la spada di Bouillé scintilla nella sua mano e una risoluzione adamantina oscura la sua fronte: per due ore, secondo gli orologi di Metz. Cupo e silenzioso se ne sta Salm, e solo di tanto in tanto si ode del frastuono da quella parte; ma non da fuoco. La Canaglia di tratto in tratto costringe qualche granatiere a puntare il suo moschetto contro il Generale, che guarda impassibile, come un Generale di bronzo; avviene poi sempre che uno o un altro caporale gli fa abbassare la canna.</p>
                     <p>In tale rimarchevole attitudine, su quella scala, per due ore, il bravo Bouillé, per lungo tempo un'ombra, si fa visibile attraverso l'oscurità e diviene persona. Dopo tutto, e poichè Salm non ha tirato su lui fin dal primo momento, e poichè qui in lui nulla è mutato, il pericolo diminuirà. Il Maire, «persona oltremodo rispettabile», coi suoi Municipali e sciarpa tricolore, alfine ottiene l'entrata; fa rimostranze, perora, promette e riesce a persuadere. Salm torna in caserma. Il giorno seguente, il nostro rispettabile Maire presta la moneta, e gli ufficiali pagano a pronti contanti la metà della somma richiesta. Con questa liquidazione Salm si pacifica e pel momento tutto si appiana, per quanto è possibile<note xml:id="ftn301" place="foot" n="301"> Bouillé, I, 140-145.</note>.</p>
                     <p>Scene come queste di Metz, o la preparazione e le dimostrazioni in questo senso sono universali in Francia. Dampmartin con le sue corde da foraggio e coi suoi mucchi di farsetto di camoscio è a Strasburgo; in questi giorni medesimi o piuttosto in quelle notti il Regale Champagne «grida: <hi rend="italic">Vive la Nation, au diable les Aristocrates</hi>, con una trentina di candele accese», a Hesdin, nel lontano Nord-Est. «La guarnigione di Bitche», il Deputato Rewbell è dolente di asserirlo, «uscì dalla città a suon di tamburo, depose gli ufficiali, e poi tornò in città a spada sguainata»<note xml:id="ftn302" place="foot" n="302"> 
                           <hi rend="italic">Moniteur</hi> (in <hi rend="italic">Histoire Parlementaire</hi>, VII, 29).</note>. Non deve un'Assemblea Nazionale occuparsi di simili cose? La Francia militare è dappertutto satura di acre umore infiammabile, che esala fuligginoso di qua o di là: tutta una massa di lino fumante, che percorso da un brusco colpo di vento in un altro punto, potrebbe facilmente divampare e divenire una massa di fuoco.</p>
                     <p>Il Patriottismo Nazionale è naturalmente molto allarmato di queste cose. L'Augusta Assemblea si aduna diligentemente e delibera; ma non osa in nessun modo decidere, come vorrebbe Mirabeau, l'istantanea dissoluzione ed estinzione; trova che una sequela di palliativi è il mezzo più facile. Pure, al postutto, questa doglianza circa gli arretrati sarà aggiustata. Un piano, che fece molto rumore in questi giorni sotto il nome di «Decreto del sei Agosto», fu formulato a questo scopo. Degli Ispettori visiteranno tutti gli armati e con alcuni caporali scelti «e soldati capaci di scrivere», verificheranno arretrati e peculati e ripareranno a tutto. Bene, se in questo modo la massa incandescente e fumida potesse essere spenta; ma, in caso contrario, come dicevamo, per la forza d'un vento impetuoso, pel contatto d'una scintilla, per una qualunque collisione, potrebbe divampare!</p>
                  </div>
                  <div type="div4" rend="P18">
                     <head>
                        <label>Capitolo IV</label>
                        <lb/>ARRETRATI A NANCY</head>
                     <p>Dobbiamo per altro notare che di tutti i Distretti quello di Bouillé sembra il più infiammabile. Era sempre presso Bouillé e a Metz che la Regalità voleva fuggire. L'Austria trovasi vicino; qui più che altrove deve il Popolo diviso guardare, di là dalla frontiera, nel mare profondo della Politica Estera e della Diplomazia, con una speranza mista a timore, con mutua esasperazione.</p>
                     <p>Fu proprio in quei giorni che alcune truppe austriache, attraversando un angolo di questa regione, in una pacifica marcia, fecero sospettare una vera Invasione; allor accorsero in direzione di Stenay da tutti i punti cardinali circa trentamila Guardie Nazionali coi fucili in ispalla, per vedere di che si trattava<note xml:id="ftn303" place="foot" n="303"> 
                           <hi rend="italic">Moniteur</hi>, Séance du 9 Août 1790.</note>. E si potè constatare che era una manovra diplomatica; l'Imperatore d'Austria, avendo fretta di giungere nel Belgio, s'era fatto concedere quella scorciatoia. Il movimento senza fine e fosco della Politica Europea fece una punta su questi luoghi, passando per la sua via come la fuggevole ombra di un condore, e subito, in conseguenza, si levò quell'alato stuolo di trentamila, starnazzando e strepitando! Poichè a tutto il resto si aggiunge il fatto che questo popolo è molto diviso, gli Aristocratici abbondano; e il Patriottismo deve tener d'occhio Aristocratici e Austriaci. È la Lorena questa regione; la quale non è così illuminata come la vecchia Francia e ricorda l'antico Feudalismo; anzi, a memoria d'uomo, si può ricordare che ebbe una Corte e un Re proprio suoi, o piuttosto lo splendore d'una Corte e d'un Re, senza sopportarne gli oneri. E poi d'altra parte, la Società Madre, che siede nella Chiesa dei Giacobini a Parigi, ha delle filiali qui, in queste città, e queste Figlie hanno la lingua acuta, lo spirito acre. Figurarsi come la memoria del buon Re Stanislao e dell'età del Feudalismo Imperiale possa accordarsi con questo nuovo e rude Vangelo, e qual virulenta discordia debba risultarne! A tutto ciò la soldatesca, ufficiali da un lato, privati dall'altro, prendono parte, ed ora invero una parte principale; la soldatesca inoltre è quasi più bollente perchè più numerosa, occorrendo in maggior numero in una provincia di frontiera.</p>
                     <p>Tale è la Lorena in genere e la sua capitale in ispecie. La piacente città di Nancy, amata dal Feudalismo appassito, dove il Re Stanislao in persona abitò e rifulse, possiede un Municipio aristocratico e nello stesso tempo una Società Filiale; ha una popolazione di circa quarantamila anime discordi e tre grandi Reggimenti, uno dei quali è lo Svizzero Château-Vieux, caro al Patriottismo, dacchè si rifiutò o fu creduto che si rifiutasse di combattere nelle giornate della Bastiglia. Qui, a quel che pare, sventuratamente, tutte le cattive influenze si trovano riunite; qui più che in ogni altro luogo la gelosia e l'odio possono svolgersi liberamente. Onde, per tutti questi mesi, l'uomo è stato messo contro l'uomo, il Lavato contro il Non-Lavato; il Soldato Patriota contro il Capitano Aristocratico, con un accanimento sempre crescente; e una gran massa di acrimonie è venuta sempre accentuandosi.</p>
                     <p>Acrimonie che possono definirsi, e anche di quelle a cui non si può dare un nome: poiché v'è una natura puntuale nella Collera; e giorno per giorno, ora un'occhiata, ora un'inflessione di voce, e le più piccole commissioni o omissioni portano il loro contributo sulla somma degli incerti che accrescono la somma totale. Per esempio lo scorso Aprile, in quei tempi di Federazione preliminare, quando le Guardie Nazionali e i soldati dappertutto giuravano fraternità e che tutta la Francia si organizzava in federazioni locali, preparandosi per la grande Festa Nazionale delle Picche, fu notato che questi Ufficiali di Nancy buttavano acqua fredda su quanto concerneva la fraternità; che cercavano di esimersi dal comparire alla Federazione di Nancy; che alfine intervennero, ma in semplice <hi rend="italic">redingote</hi> e in abito negletto, cambiandosi appena la camicia; che anzi uno di loro, come i Colori Nazionali gli passarono vicino in gran pompa in quel momento solenne, senza una necessità visibile, prese occasione di <hi rend="italic">sputare</hi>
                        <note xml:id="ftn304" place="foot" n="304"> «Deux Amis», V, 217.</note>.</p>
                     <p>Bazzecole e fatti di cronaca, ma continui, incessanti! La Municipalità Aristocratica, pretendendo d'essere Costituzionale, si mantiene per lo più tranquilla; non così la Società Figlia, i cinquemila adulti maschi, Patrioti del luogo; e tanto meno le cinquemila femmine; non così la gioventù dei Nobili di quattro generazioni, con o senza baffi, e ornata di spalline; nè gli arcigni patrioti Svizzeri Château-Vieux, la fanteria effervescente del Reggimento du Roi, le bollenti truppe del Mestre-de-Camp! La murata Nancy, così gaia, linda, con le sue vie dritte e le sue piazze spaziose e la sua architettura che rimonta a Stanislao, sulla feconda alluvione della Meurthe; così brillante fra i gialli campi di frumento in questi mesi di ricolto – non è altro internamente che un antro ove albergano la discordia, l'ansia, l'infiammabilità non lungi dall'esplosione. Che Bouillé vi fermi un po' il suo sguardo. Se questo universale ardore militare, che possiamo comparare a un vasto mucchio di lino fumigante, prendesse fuoco in qualche sito, la sua barba qui in Lorena e a Nancy, potrebbe più prontamente d'ogni altra cosa esserne abbruciacchiata.</p>
                     <p>Bouillé, dal canto suo, è abbastanza occupato, ma soltanto della sopraintendenza generale, facendo uscire da Metz il pacificato Salm e tutti gli altri reggimenti ancora maneggevoli; egli si dirige verso la città e i villaggi del Mezzogiorno, verso gli accantonamenti rurali come Vic, Marsal e luoghi limitrofi, presso le acque chete, dove è abbondanza di foraggio pei cavalli e un suolo appartato per le manovre, dove le facoltà speculative del soldato possono essere calmate dagli esercizi militari. Salm, come dicevamo, non aveva ricevuto che solo una metà del pagamento degli arretrati; non senza brontolare, naturalmente. Nondimeno quella scena della spada sguainata aveva dopo tutto rialzato Bouillé agli occhi di Salm, poichè gli uomini in genere e i soldati in ispecie amano l'intrepidità e le decisioni pronte e inflessibili, anche quando ne vien danno ad essi medesimi. E infatti non è questa fondamentalmente la qualità delle qualità per un uomo? Una qualità che in sè stessa è pressochè nulla, dacchè animali inferiori, come gli asini, i cani e anche i muli, la posseggono; eppure, bene accoppiata, è la base indispensabile di tutto.</p>
                     <p>Di Nancy e delle sue efflorescenze, Bouillé, comandante generale, non sa nulla di particolare; ma comprende in genere che le sue truppe in quella città sono forse quanto v'è <hi rend="italic">di peggio</hi>
                        <note xml:id="ftn305" place="foot" n="305"> Bouillé, I, c. 9.</note>. Gli ufficiali colà fanno come hanno sempre fatto, fanno da padroni, e sventuratamente sembra che agiscano male. «Cinquanta congedi gialli», rilasciati in una volta, fanno sicuramente presagire delle difficoltà. Ma che pensava il Patriottismo di certi fucilieri e schermidori, «mandatarî» o supposti tali, «venuti ad insultare il Club dei Granatieri», i serî speculativi Granatieri e la loro sala di lettura? Con fischi, schiamazzi; finchè lo speculativo Granatiere sfoderò la spada e ne nacquero baruffe e duelli. Inoltre non sono stati «mandati», o così s'è creduto, degli Spaccamontagna dello stesso stampo, ora in veste di Soldati per attaccar litigi coi Cittadini; ora in veste di cittadini per provocare i soldati? Poichè un tal Roussière, esperto nella scherma, fu colto sul fatto, quattro ufficiali (presumibilmente di giovane età) lo inseguirono, ed egli fuggì precipitosamente! Il maestro di scherma Roussière, trascinato al <hi rend="italic">corpo di guardia</hi>, fu condannato a tre mesi di carcere; ma i suoi compagni chiesero «un congedo giallo», per lui solo; poi lo fecero venire alla manovra, e, postogli sul capo un elmo di carta su cui era scritto <hi rend="italic">Iscariota</hi>, lo condussero alle porte della città, e là gli fu intimato di scomparire per sempre.</p>
                     <p>Tutti questi sospetti, tutte queste accuse, una tale rumorosa procedura e quanto di simile veniva accumulandosi, non potevano a meno di suscitare una sdegnosa indignazione negli Ufficiali, i quali esprimevano forse il loro sdegno con parole e «subito dopo fuggivano dagli Austriaci».</p>
                     <p>Onde, quando qui come altrove sorge la questione degli arretrati, l'umore e il procedimento divengono dei più amari. Il Reggimento Mestre-de-Camp ottiene fra alti clamori intorno a tre luigi per uomo – che come di solito debbono essere presi a prestito dal Municipio. Lo Svizzero Château-Vieux, richiedendo alcunchè di simile, ottiene in cambio istantanee <hi rend="italic">courrois</hi> o staffilate seguite da insoffribili fischi da parte delle donne e dei fanciulli. Il Régiment du Roi, stanco di speranze deluse, prese alfine la sua cassa militare e marciò con essa al quartiere; ma il giorno seguente la riportava indietro attraversando le vie fra il silenzio generale. Manovre non ordinate, clamori, in cui non fanno difetto i forti liquori, obiurgazione, insubordinazione, gerarchia militare che va rapidamente a rifascio, come dicono i tipografi in casi simili a proposito di caratteri composti, nella <hi rend="italic">cassa della confusione</hi>
                        <note xml:id="ftn306" place="foot" n="306"> «Deux Amis» V, c. 8.</note>. Tale è Nancy in questi primi di Agosto; e non è trascorso un mese dalla sublime Festa delle Picche.</p>
                     <p>Il Patriottismo Costituzionale a Parigi e altrove può ben tremare a queste notizie. Il Ministro della Guerra Latour du Pin corre a perdifiato all'Assemblea Nazionale con un messaggio scritto che «tutto brucia, <hi rend="italic">tout brûle, tout presse</hi>». L'Assemblea Nazionale, sotto lo stimolo del momento, formula a sua richiesta un <hi rend="italic">Decreto,</hi> che «ordina di sottomettersi e di pentirsi», se può giovare a qualche cosa. D'altra parte il Giornalismo dalle tante gole emette il suo grido roco: grido di condanna e d'approvazione elegiaca. Le Quarantotto Sezioni levano la voce; il sonoro Birraio, o piuttosto chiamatelo ora il <hi rend="italic">Colonnello</hi> Santerre, non resta in silenzio nel sobborgo Saint-Antoine. Frattanto i soldati di Nancy hanno mandato una Deputazione di Dieci Membri, muniti di documenti e di prove, e narreranno un'altra storia ben differente dal «tutto brucia». Questi dieci Deputati, anche prima di giungere nell'Aula dell'Assemblea, sono presi dal solerte Latour e cacciati in prigione per ordine del Maire Bailly! Assai incostituzionalmente, poichè essi avevano i congedi degli ufficiali. Onde Saint-Antoine, indignato dell'incertezza del futuro, chiude le sue botteghe. Bouillé è dunque un traditore venduto all'Austria? In tal caso quei poveri soldati si sono rivoltati per patriottismo più che altro.</p>
                     <p>Una nuova Deputazione, una Deputazione di Guardie Nazionali ora muove da Nancy per illuminare l'Assemblea. Incontra i Dieci antichi Deputati, che tornano inaspettatamente <hi rend="italic">non</hi> impiccati; procede perciò con una migliore prospettiva; ma non ricava nulla. Deputazioni, messaggeri del Governo, ordinanze che galoppano a briglia sciolta, allarmi, rumori dalle mille voci fanno impazzire, in un continuo frastuono, in un andare e venire senza fine. Solo nell'ultima settimana di Agosto M. de Malseigne, nominato Ispettore, scende sulla scena dei tumulti, munito di autorità, di peculio e d'un «Decreto del 6 Agosto». Egli dovrà fare in modo che gli Arretrati siano liquidati, che sia fatta giustizia o che almeno sia sedato il tumulto.</p>
                  </div>
                  <div type="div4" rend="P18">
                     <head>
                        <label>Capitolo V</label>
                        <lb/>L'ISPETTORE MALSEIGNE</head>
                     <p>Dell'Ispettore Malseigne noi discerniamo, per luce diretta, che egli è di «statura erculea», e desumiamo, con probabilità di apporci al vero, che egli ha un truce viso dai lunghi mustacchi, – poichè gli Ufficiali <hi rend="italic">Realisti</hi> ora non si radono più il labbro superiore; che egli ha un indomabile cuore taurino; e anche, sfortunatamente, una dura testa taurina.</p>
                     <p>Il Martedì del 24 Agosto 1790 apre la seduta quale Commissario Ispettore, e convoca i «caporali eletti e i soldati che sanno scrivere». Egli trova che i Conti dello Château-Vieux sono complicati, in modo da richiedere tempo e riflessione; prende ad arringare e a sermoneggiare, e finisce fra un mormorio che si fa sentire. Il mattino seguente riconvoca la seduta, non al Palazzo di città come i prudenti Municipali consigliavano, ma di nuovo in caserma. Ma, per disgrazia, lo Château-Vieux, avendo brontolato tutta la notte, non vuole ora più sentir parlare di tempo e di riflessione; dalla riprensione egli passa all'insulto, a cui si risponde con continui gridi di: «<hi rend="italic">Jugez tout de suite</hi>», che suscitano la collera di Malseigne, il quale s'impenna e cerca di ritirarsi. Senonchè lo Château-Vieux, tumultuando per tutta la corte della caserma, ha le sentinelle ad ogni uscita; e come il Malseigne chiede di uscire, non gli viene accordato, quantunque il Comandante Denoue lo appoggi; non si ottiene altra risposta che: «<hi rend="italic">Jugez tout de suite</hi>». Ecco il problema!</p>
                     <p>Il Malseigne dal cuore di toro sguaina la spada; e vuole ottenere a viva forza l'uscita. Ne segue confusione e tumulto. La spada di Malseigne si spezza; egli dà di piglio alla spada del Comandante Denoue: la sentinella è ferita. E, poichè si ha ripugnanza di uccidere Malseigne, egli giunge a forzare l'uscita, seguito dallo Château-Vieux tutto in disordine: un vero spettacolo per Nancy. Malseigne cammina a passo affrettato, ma senza correre, volgendosi di tanto in tanto, minaccioso e in atto di schermirsi con la spada, finchè giunge all'abitazione di Denoue, illeso. Lo Château-Vieux, tutto agitato, investe quella casa, impedito di penetrarvi da una moltitudine d'Ufficiali schierati sulla scala.</p>
                     <p>Malseigne si riduce per vie traverse al Palazzo di città, agitato, ma impavido, fra una scorta di Guardie Nazionali. Dal Palazzo di città egli, il mattino seguente, emette nuovi ordini, piani d'accordo collo Château-Vieux, niuno dei quali lo Château-Vieux vuole ascoltare. Alla fine, in mezzo a tanto tumulto, emette l'ordine che lo Château-Vieux debba porsi in marcia il mattino del domani e prender stanza a Sarre Louis. Château-Vieux ricusa nettamente di marciare; Malseigne «prende <hi rend="italic">atto</hi>», con una debita protesta per via di notaio, di tale rifiuto, se per caso ciò potrà giovargli.</p>
                     <p>Questa è la fine del giovedì; e, veramente, la fine dell'Ispettorato di Malseigne, che è durato circa cinquanta ore. Il Mestre-de-Camp e il Régiment du Roi sono ondeggiati come se fossero in balìa dei flutti; per qual via lo Château-Vieux s'è chiaramente messo lo abbiamo visto. Alla sera, un Aiutante di campo di Lafayette, messo qui per tale emergenza, manda veloci emissari di qua e di là per convocare le Guardie Nazionali. Il sonno dei cittadini è rotto dallo scalpitio dei cavalli e da un continuo picchiare dei fratelli che chiamano a voce alta i fratelli: dappertutto il Patriota Costituzionale deve armarsi e prendere la via di Nancy.</p>
                     <p>E così l'Erculeo Ispettore è rimasto tutto il giovedì fra i municipali invasi del terrore, centro di rumori confusi; tutto il giovedì, poi il venerdì e anche il sabato fin verso mezzogiorno. Lo Château-Vieux, malgrado la protesta notarile, non vuol muovere un passo. Circa quattromila Guardie Nazionali vengono a poco a poco o irrompono colà; incerte su ciò che si richiede da loro e più incerte ancora su ciò che per mezzo loro si potrà ottenere. Poichè tutto è incertezza, commozione e sospetto. Corre voce che Bouillé, il quale comincia a darsi attorno nei cantoni rurali dell'Est, altro non sia che un traditore Realista; che lo Château-Vieux e il Patriottismo siano venduti all'Austria, di cui probabilmente il Malseigne è un agente. Il Mestre-de-Camp e il Roi si barcamenano incerti. Lo Château-Vieux, ben lungi dal mettersi in marcia, «sventola bandiere rosse da due carrozze», in maniera irata, percorrendo le strade; e il mattino seguente risponde ai suoi ufficiali: «Pagateci, e noi marceremo con voi fino in capo al mondo!»</p>
                     <p>In queste condizione di cose, verso il mezzogiorno del sabato, il Malseigne pensa che forse sarebbe bene ispezionare i bastioni, a cavallo. Monta quindi a cavallo con la scorta di tre soldati di cavalleria. Alla porta della città, ordina a due di quei soldati di attendere colà finchè egli ritorni, e col terzo, persona di cui poteva fidarsi, galoppa in direzione di Lunéville dove si trova un certo Reggimento di Carabinieri che non s'è ancora ammutinato. I due soldati rimasti, presto cominciano a sentirsi a disagio; scoperto come va la cosa, danno l'allarme. Cento soldati del Mestre-de-Camp sellano i loro cavalli con una precipitazione frenetica, quasi fossero venduti all'Austria, e galoppano alla rinfusa per inseguire il loro Ispettore. Spronano i loro cavalli e l'Ispettore a sua volta dà di sprone, andando a carriera con molto rumore e tintinnio su per la valle del fiume Meurthe, verso Lunéville e il sole di mezzogiorno; attraverso un paese stupito; forse stupiti essi stessi.</p>
                     <p>Quale caccia, una caccia simile e quella d'Atteone, in cui, per buona fortuna, Atteone di Malseigne vince. All'armi, Carabinieri di Lunéville! per castigare i sediziosi che insultano il vostro uffiziale Generale, insultano i vostri quartieri. Prima d'ogni cosa fate <hi rend="italic">subito</hi> fuoco, diversamente s'incomincerà a conferire e voi rifiuterete di tirare! I carabinieri fanno subito fuoco, tirando sui primi soldati del Mestre-de-Camp, che con un grido d'orrore retrocedono precipitosamente verso Nancy in uno stato non dissimile dalla follia. Panico e furia; venduti all'Austria senza un <hi rend="italic">se</hi>; a un tanto per reggimento, anche la somma può essere specificata; e il traditore Malseigne è fuggito! Aiuto, o Cielo, aiuto o terra, e voi Patrioti non lavati; voi anche siete stati venduti al pari di noi!</p>
                     <p>Il Régiment du Roi in fermento prepara i suoi fucili, il Mestre-de-Camp sella i suoi cavalli: il Comandante Denoue è preso e cacciato in prigione con una camicia di canovaccio (<hi rend="italic">sarreau de toile</hi>); lo Château-Vieux scassina i magazzini e distribuisce «tremila fucili» a un popolo di patrioti: l'Austria dovrà pagarla cara. Oimè, gli sventurati cani da caccia <hi rend="italic">hanno dato la caccia</hi> al loro bracchiere; ed ora si son dati a correre urlando ed abbaiando senza sapere su quale traccia; quasi in preda alla rabbia!</p>
                     <p>È così una marcia tumultuosa di uomini nella notte; si fa alto sulle alture di Flinval, donde si può vedere Lunéville tutta illuminata. Seguono lunghi abboccamenti alle quattro del mattino e poi ancora trattative, e finalmente si viene ad un accordo: i Carabinieri cedettero. Malseigne è consegnato fra le giustificazioni reciproche. Dopo la stanchezza e la confusione di tante ore, egli viene rimesso in viaggio, e gli abitanti di Lunéville, che festeggiano la domenica, vengono tutti fuori per assistere a quella partenza: il ritorno dell'ammutinato Mestre-de-Camp col suo Ispettore prigioniero. Il Mestre-de-Camp si mette dunque in marcia; i cittadini di Lunéville stanno a guardare. Ma ecco che alla prima voltata di strada il nostro Ispettore dal cuore di toro spicca un salto; fra i colpi delle sciabole e il rimbombo dei moschetti; e scappa via a tutto galoppo con una sola palla piantata nella sua casacca di cuoio. Oh l'uomo erculeo! Senonchè, è una fuga senza scopo; poichè i carabinieri fra i quali è tornato dopo la corsa faticosa di quella domenica, «se ne stanno presso i loro fuochi notturni, ragionando intorno all'Austria, ai traditori e al furore del Mestre-de-Camp». Sicchè, dopo tutto, l'ultima comparsa che abbiamo è quella del Malseigne dal cuore di toro che, nel pomeriggio del lunedì, attraverso le strade di Nancy, in carrozza aperta, avendo un soldato accanto con la spada sguainata; «in mezzo alle donne furiose, a una siepe di Guardie Nazionali, ad una confusione da Babele» egli è condotto alla Prigione a raggiungere il Comandante Denoue! Questo finalmente è l'alloggio dell'Ispettore Malseigne<note xml:id="ftn307" place="foot" n="307"> «Deux Amis», V, 206-251; Giornali e Documenti (nell'<hi rend="italic">Histoire Parlementaire</hi>, VII, 59-162).</note>.</p>
                     <p>Senza dubbio è tempo che Bouillé si appressi. Il paese tutt'intorno, allarmato dai fuochi delle sentinelle, dalle città illuminate, dalle marce e dal fracasso, non dorme da più notti. Nancy con le sue Guardie Nazionali incerte, le sue distribuzioni di fucili, i soldati ammutinati, il suo panico e i suoi ardori, non è una città, ma una Bedlam.</p>
                  </div>
                  <div type="div4" rend="P18">
                     <head>
                        <label>Capitolo VI</label>
                        <lb/>BOUILLE A NANCY</head>
                     <p>Affrettati a portare il tuo aiuto, o Bouillé; se un pronto aiuto non viene, tutto adesso è veramente in «fiamme», e l'incendio chissà mai dove può estendersi! Molto in questi momenti dipende da Bouillé; secondo la sua azione tutto il Futuro può avere un indirizzo più che un altro. Se, per esempio, egli indugiasse dubbioso, e non venisse; o se venisse e non riuscisse nell'impresa; tutta la soldatesca della Francia si ammutinerebbe, le Guardie Nazionali andrebbero chi di qua chi di là; il Realismo sfodererebbe il suo spadone, il Sanculottismo brandirebbe la sua picca; e lo spirito del Giacobinismo, ancor giovane, con un'aureola di raggi solari, diverrebbe ad un tratto maturo, circondato dal fuoco infernale – al pari di quegli esseri umani che in una notte d'angoscia mortale hanno visto divenir grigi i loro capelli!</p>
                     <p>Il bravo Bouillé s'avanza rapidamente, con l'antica inflessibilità accrescendo il suo seguito, «sfortunatamente con una lieve affluenza» di persone che vengono dall'Est, dall'Ovest e dal Nord. Ed ora, martedì mattina, l'ultimo giorno del mese, egli, concentrando le sue forze, disgraziatamente sempre scarse, si ferma nel villaggio di Frouarde, a poche miglia di distanza. Non è al mondo figlio d'Adamo che abbia quel mattino un compito innanzi a sè più incerto di quello di lui. Tutto un mare inquieto e infiammato di dubbî e di perigli, e Bouillé che su una sola cosa poteva contare: sulla propria fermezza. Questa sola cosa peraltro ne valeva mille altre. E infatti egli con fermezza affrontò il quesito: «La sottomissione, oppure una battaglia spietata, la distruzione: ventiquattr'ore per fare la vostra scelta». Questo fu il tenore del suo Proclama, di cui mandava ieri trenta copie a Nancy, – e tutte, come sappiamo, intercettate e non impostate<note xml:id="ftn308" place="foot" n="308"> Cfr. Bouillé: <hi rend="italic">Mémoires</hi>; «Deux Amis», V, 251-271; <hi rend="italic">Histoire Parlementaire, ubi supra.</hi>
                        </note>.</p>
                     <p>Nondimeno questa mattina alle undici e mezzo, apparentemente in risposta ad esse, si reca da lui a Frouarde una Deputazione inviata dai reggimenti ammutinati e dai membri del Municipio di Nancy, per vedere quel che si può fare. Bouillé riceve questa Deputazione «in una larga corte scoperta attigua al suo alloggio». Vi assistono il pacificato Salm ed altri che sono stati invitati, e tutti fortunatamente pacifici e ben disposti. Gli Ammutinati si esprimono in un tono così reciso, che a Bouillé sembra insolenza; e fortunatamente anche a Salm. Salm, dimentico del fatto della scala di Metz e della sciabola, chiede che quegli scellerati «siano impiccati» sul momento. Bouillé respinge l'idea dell'impiccagione; ma risponde che i soldati ammutinati non hanno che una via da seguire, una sola: liberare con sincera contrizione i signori Denoue e Malseigne; e tenersi pronti per mettersi in marcia per quel luogo che egli ordinerà; e «sottomettersi e pentirsi», come l'Assemblea Nazionale ha decretato e come egli ieri ha fatto stampare in trenta Proclami da affiggere. Queste sono le sue condizioni, inalterabili come i decreti del Destino. E poichè queste condizioni, come sembra, non saranno accettate dai deputati degli Ammutinati, sarebbe opportuno per loro scomparire da quel luogo al più presto possibile; per lui, fra pochi istanti, il motto sarà «Avanti!». I deputati degli Ammutinati scompaiono non senza sollecitudine; quelli Municipali, preoccupati oltre il dovere delle loro persone, preferiscono restare con Bouillé.</p>
                     <p>Il bravo Bouillé, quantunque guardi la cosa con occhio troppo sicuro, conosce molto bene la sua posizione. A Nancy v'è poco da fare, con soldati ribelli, con Guardie Nazionali tentennanti, con una così larga distribuzione di fucili, contro l'impeto e la furia di diecimila combattenti; mentre non è con lui che appena la terza parte di quel numero, composto per giunta di Guardie Nazionali incerte, di Reggimenti appena pacificati; che se nel momento attuale sono furenti e tumultuano anelanti di marciare, non si sa poi qual nuova forma potrebbero assumere in un prossimo momento quel loro furore e quel loro tumultuare. È come chi trovandosi sull'instabile sommità d'un maroso, fosse costretto a calmare gli altri marosi! Bouillé si deve «abbandonare alla fortuna», che qualche volta, come si dice, favorisce gli audaci. Alle dodici e mezzo, essendo scomparsi i deputati degli Ammutinati, i nostri tamburi rullano; noi marciamo alla volta di Nancy! Che Nancy pensi, dunque, ai casi suoi; poichè Bouillé ha riflettuto e deciso.</p>
                     <p>Senonchè, come mai può pensare a Nancy, se non è più una città, ma una Bedlam? Il feroce Château-Vieux è per la difesa fino alla morte, e obbliga il Municipio ad ordinare, a suon di tamburo, a tutti i cittadini che hanno pratica d'artiglieria, di mettersi all'opera prestando il loro aiuto nel maneggio del cannone. D'altro canto, l'effervescente Régiment du Roi si riunisce nel suo quartiere, ed è desolato nell'udire in qual posizione trovasi il brioso Salm, e grida dalle sue mille gole: «<hi rend="italic">La loi, la loi!</hi>». Il Mestre-de-Camp strepita, con giuramenti profani, in un misto di terrore e di furore. Le Guardie Nazionali guardano di qua e di là senza sapere che fare. Che città di Bedlam! tanti piani quanti cervelli; tutti comandano e nessuno ubbidisce; nessuno è quieto tranne i morti che dormono sotto terra, dopo aver <hi rend="italic">compiuta</hi> la loro battaglia.</p>
                     <p>Osservate intanto come Bouillé mantiene la parola: «alle due e mezza», gli esploratori riferiscono che egli è ad una mezza lega dalle porte; facendo gran rumore, col cannone e con tutti gli ordegni di guerra; non respirando che distruzione. Una nuova deputazione di Municipali, Ammutinati e Ufficiali gli va incontro, chiedendo istantaneamente che si accordi loro un'altra ora. Bouillé accorda l'ora. Trascorsa l'ora, non comparendo nè Denoue nè Malseigne, secondo la promessa, fa battere i tamburi e si riprende il cammino. Verso le quattro i cittadini, terrorizzati, possono ritrovarsi faccia a faccia con lui. I suoi cannoni s'avanzano con fracasso sui loro carri; la sua avanguardia è a una trentina di passi dalla Porta Stanislao. Egli s'avanza come un pianeta a intervalli determinati, per legge di natura! e poi? Ma ecco una bandiera di tregua e di armistizio; si scongiura di sostare. Malseigne e Denoue sono in istrada e vengono a questa volta; tutti i soldati sono pentiti e pronti a sottomettersi, a marciare! Lo sguardo adamantino di Bouillé non si altera; nondimeno la parola <hi rend="italic">Alt</hi> è detta: momento più felice egli non vide mai. Oh gioia suprema! Malseigne e Denoue realmente escono, scortati dalle Guardie Nazionali, per le strade in preda alla frenesia, ove si grida che son venduti all'Austria e così via; ed essi illesi salutano Bouillé. Bouillé si fa da lato per parlare con loro e con altri capi della Città, dopo aver già ordinato per quali Porte e per quali Via i Reggimenti ammutinati debbano mettersi in marcia.</p>
                     <p>Questo colloquio coi due Ufficiali Generali ed altri Notabili della città era ben naturale; nondimeno si sarebbe desiderato che Bouillé lo avesse rinviato e <hi rend="italic">non</hi> si fosse appartato con loro. Quelle masse tumultuose e infiammabili, che s'agitano scompigliate respingendosi reciprocamente, alcune di sottile ossido di nitro, alcune di solfureo gas infiammabile, – non sarebbe stato bene tenerle affatto separate <hi rend="italic">mettendosi in mezzo</hi> finchè non si fosse vuotato lo spazio? Numerosi soldati sbandati dello Château-Vieux ed altri non hanno marciato con le loro colonne principali, che filano via dalle Porte indicate e vanno a stazionare in campo aperto. Le Guardie Nazionali sono in uno stato d'incertezza che rasenta la demenza; la plebe, armata e inerme, si accalca in preda al delirio, tradita, venduta agli Austriaci, venduta agli Aristocratici. Vi sono cannoni carichi con le micce accese fra loro, e l'avanguardia di Bouillé è a trenta passi dalla porta della città. Il comando non può allignare in quella frenetica massa infiammabile, che cova sotto la cenere e s'agita in una cieca e fumida rabbia, che si rifiuta ad aprire la porta quando le viene intimato e dice che piuttosto aprirà la gola del cannone! Non cannonate, o fratelli, a meno che non tirate a traverso il mio corpo! grida quell'eroico giovane del Desilles, Capitano nel Roi, che circonda con le sue braccia lo strumento omicida. Lo Château-Vieux Svizzero, a viva forza, con bestemmie e con minaccie, giunge a strappare l'eroico giovane; che imperterrito e fra imprecazioni sempre crescenti va a sedersi sul focone. Fra le imprecazioni e lo strepito giunti all'ultimo punto, parte un primo colpo di moschetto, poi un secondo, poi un terzo che lo colpisce e lo fa rotolare nella polvere, – e nella follia strepitosa di quel momento, prende fuoco la miccia del cannone; e una scarica di mitraglia manda in aria una cinquantina d'uomini dell'avanguardia di Bouillé.</p>
                     <p>Fatalità! Quella scintilla del primo colpo di moschetto ha prodotto una tale scarica del cannone, una tal fiamma mortale; e ora dappertutto è una massa incandescente, una conflagrazione come d'Inferno. Con una rabbia demoniaca, l'avanguardia di Bouillé si precipita dalla porta Stanislao, e con rapido fuoco fa dileguare i Rivoltosi, che cadono morti o cercano qualche rifugio nelle cantine, donde continuano a far fuoco. I Reggimenti accampati nei campi odono questo; rientrano precipitosamente per la porta più vicina; Bouillé entra galoppando, furioso, inaudito; ed ora comincia a Nancy, come nel fatale palazzo dei Nibelungi, «un massacro orrido e grande».</p>
                     <p>Miserando spettacolo! Una follia orrenda e senza scopo, quale l'ira del Cielo raramente permette fra gli uomini! Dalle cantine e dalle soffitte, di fronte, dalla strada, da ogni angolo di via, da ogni quadrivio, dappertutto lo Château-Vieux e il Patriottismo mantengono il fuoco di fila omicida contro il fuoco omicida neppur esso antipatriottico. Il vostro azzurro Capitano Nazionale, crivellato dalle palle, combattendo non si sa da qual parte, chiede d'essere adagiato sulla bandiera, per morire. La patriottica donna (di cui è sopravvissuto il fatto e s'ignora il nome) grida allo Château-Vieux che non accenda l'altro cannone, e poichè a nulla vale il gridare, vi butta su una secchia d'acqua<note xml:id="ftn309" place="foot" n="309"> «Deux Amis», V, 268.</note>. Tu devi batterti, tu non devi batterti; dovrai batterti con questo, devi batterti con quello! Se il tumulto potesse destare gli antichi Morti, il Borgognone Carlo il Temerario sorgerebbero di sotto la sua Rotonda; poichè mai, dacchè egli furibondo affondò nei fossati perdendo la Vita e il Diamante, fu udito in quel sito un più grande strepito.</p>
                     <p>Tremila, secondo il calcolo di alcuni, giacciono mutilati, immersi nel sangue; la metà dello Château-Vieux è stata fucilata, senza bisogno d'una Corte Marziale. La Cavalleria, sia del Mestre-de-Camp che dei suoi nemici, può fare poco o nulla. Il Régiment du Roi era stato indotto a restare in caserma ove è tuttora palpitante. Bouillé, armato del terrore della Legge e favorito dalla Fortuna, trionfa alfine. In due ore di strage egli è penetrato nelle grandi Piazze, impavido, benchè abbia perduto quaranta ufficiali e cinquecento uomini; i superstiti dello Château-Vieux, tutti sfracellati, cercano un ricovero. Il Régiment du Roi, purtroppo non più effervescente ormai, ma evaporato, offre di deporre le sue armi, e vuol «mettersi in marcia in un quarto d'ora». Anzi questo povero svaporato richiede una «scorta» che l'accompagni, e l'ottiene, quantunque siano in mille e forti ed abbiano ciascuno trenta cartucce cariche a palla! Il sole non è ancora tramontato quando si ha la Pace, una Pace sanguinosa che si sarebbe potuta ottenere senza spargimento di sangue. I Reggimenti ammutinati sono in marcia, tristemente, per le loro tre Vie; e da Nancy esalano i lamenti degli uomini e delle donne, la voce del pianto e della desolazione; la Città piange i suoi uccisi che non si desteranno mai più. Le strade sono deserte e non si veggono che pattuglie vittoriose.</p>
                     <p>Per tal modo la Fortuna, che favorisce gli audaci, ha tratto Bouillé, come egli stesso dice, fuori di questo spaventevole pericolo «afferrandolo pei capelli». Un uomo intrepido, adamantino, questo Bouillé: – se si fosse trovato egli al posto del vecchio Broglie nelle giornate della Bastiglia, le cose sarebbero andate diversamente! Egli ha distrutto l'ammutinamento e la smisurata guerra civile. Non per niente, come vediamo; ma, in ogni modo, a un prezzo che egli e il Patriottismo Costituzionale considerano a buon mercato. Anzi, quanto a Bouillé, egli, stretto dai contrasti che seguirono, dichiarava freddamente che, piuttosto contro la sua volontà e più per dovere militare, spense l'ammutinamento<note xml:id="ftn310" place="foot" n="310"> Bouillé, I, 175.</note>, – essendo ora la guerra civile a oltranza la sola, l'unica via d'uscita. E, diciamo noi, messo alle strette dai contrasti che seguirono! Invero la guerra civile è il Caos, e in ogni Caos vitale v'è un nuovo Ordine che si va plasmando; ma qual fede mai potea far credere che di tutti i nuovi Ordini capaci di uscire dal Caos, dalle Possibilità dell'Uomo e del suo Universo, Luigi XVI e la Monarchia dalle Due Camere dovessero essere proprio la forma che ne dovrebbe uscire? È come si prendesse a gettare i dadi, mettiamo, cinquecento volte di seguito ed ogni colpo dovesse essere predestinato – per Bouillé. Piuttosto ringrazia sempre la Fortuna e il Cielo, intrepido Bouillé; e lascia che le discussioni abbiano il loro corso! La guerra civile che infieriva dappertutto in Francia in quel momento, avrebbe potuto menare ad una cosa o ad un'altra; frattanto spegnere il conflitto ovunque si trovi e dove si può, è questa stata sempre la regola dell'uomo in genere, dell'Ufficiale Generale in ispecie.</p>
                     <p>Immaginate un po' che avvenne a Parigi, così agitata e divisa, quando i Messaggeri lanciati a briglia sciolta entrarono nella città con notizie così strane! Grande è la gioia; e profonda è altresì l'indignazione. Una Augusta Assemblea, con una maggioranza schiacciante, ringrazia entusiasticamente Bouillé; un autografo del Re e le voci di tutti i Leali e di tutti i Costituzionali sono improntati allo stesso tenore. Un solenne officio funebre Nazionale pei difensori della Legge uccisi a Nancy è detto e cantato al Campo di Marte; e vi assistono Bailly, Lafayette e le Guardie Nazionali, eccettuate poche che protestano. Non mancano la pompa e gli accessorî: non il Calicò episcopale dalle fasce tricolori, e l'altare della Patria dalle pire fumiganti o incensieri; il vasto Campo di Marte è tutt'intorno pavesato da drappi mortuarî; – quanto alle gramaglie e alla spesa, Marat è d'opinione che sarebbe stato meglio comprare del pane e darlo a' Patrioti<note xml:id="ftn311" place="foot" n="311"> 
                           <hi rend="italic">Ami du Peuple</hi> (in <hi rend="italic">Histoire Parlementaire, ubi supra</hi>).</note> vivi, affamati in quei giorni di carestia. Nello stesso tempo, il Patriottismo vivo, e Sant-Antoine, che noi abbiamo visto a chiudere rumorosamente le botteghe e far altro di simile, si riunisce ora «raggiungendo il numero di quarantamila»; e con alte grida, proprio sotto le finestre di quell'Assemblea Nazionale che inviava i suoi ringraziamenti, chiede vendetta pei fratelli trucidati, chiede che Bouillé sia messo in istato d'accusa, e che il Ministro della Guerra Latour du Pin sia immediatamente licenziato.</p>
                     <p>Nell'udire e nel vedere tali cose, non il Ministro della Guerra Latuor, ma Necker, «il Ministro adorato», trova opportuno, il 3 Settembre del 1790, di ritirarsi, quietamente, quasi in segreto, – adducendo «il motivo di volersi ristabilire in salute». Egli si reca nella nativa Svizzera; ma non allo stesso modo come ne venne; fortunato di giungervi vivo almeno! Quindici mesi addietro lo vedemmo venire scortato da cavalli, a suon di trombe e di tromboni; ed ora, ad Arcis-sur-Aube, mentre egli parte senza scorta e senza suoni, il Popolaccio e i Municipali lo trattengono come un fuggitivo, e non sarebbero alieni dal massacrarlo come un traditore; l'Assemblea Nazionale, interpellata all'uopo, gli accorda la libera uscita come a una nullità. Tale instabile «plasma del Caso» è la sostanza di questo basso mondo, per quelli che abitano le sue case d'argilla; specialmente nelle regioni e nei tempi ardenti, i più superbi edifizî da noi costruiti mettono le ali e divengono palazzi di sabbia del Sahara, con i loro pilastri presi nel turbine, e ci seppelliscono sotto la loro polvere!</p>
                     <p>Malgrado i Quarantamila, l'Assemblea Nazionale persiste nei suoi ringraziamenti, e il Realista Latour-du-Pin seguita ad essere Ministro. I Quarantamila si riuniscono il giorno seguente, più rumorosi che mai; e si precipitano verso il Palazzo di Latour; ivi trovano il cannone sotto l'atrio con la miccia accesa, e son costretti a dirigere altrove i loro passi, digerendo la loro bile, o assorbendola nel sangue.</p>
                     <p>Frattanto lassù in Lorena i caporioni della distribuzione dei fucili del Mestre-de-Camp du Roi son messi sotto accusa; – eppur non saranno mai giudicati. Più spiccio è il giudizio dello Château-Vieux. Lo Château-Vieux è, per legge svizzera, abbandonato per un giudizio immediato alla Corte Marziale dei suoi ufficiali. Questa Corte Marziale, con tutta brevità (in poche ore), ne ha impiccati ventitrè su appositi patiboli; ne ha spediti una sessantina incatenati alle Galere; e in questo modo, apparentemente, la cosa ha fine. Gli uomini impiccati scompaiono per sempre da questa Terra; ma, dopo le catene e la Galera, può esservi la resurrezione, il trionfo. La resurrezione dell'Eroe incatenato; ed anche del Ribaldo o Semiribaldo! Lo scozzese John Knox, un eroe mondiale, a nostra notizia, andava remigando, torvo e taciturno, sulla galera francese, «<hi rend="italic">nelle Acque della Loira</hi>», e scagliava lontano la loro Vergine Maria, invece di baciarla, – come una tavoletta dipinta, una Vergine di legno, che naturalmente poteva galleggiare<note xml:id="ftn312" place="foot" n="312"> 
                           <hi rend="italic">Storia della Riforma</hi>, di Knox, b. I.</note>. Così, voi dello Château-Vieux, remigate pazientemente, non senza speranza!</p>
                     <p>Ma, veramente, a Nancy in generale, l'aristocrazia passeggia in carrozza con aria di trionfo, sprezzante. Bouillé è ripartito il secondo giorno, e un Municipio Aristocratico, libero della sua azione, è ora crudele per quanto è stato prima codardo. La Società Filiale, quale madre di tutto il male, è soppressa ignominiosamente; le Prigioni non possono contenere altri prigionieri; il Patriottismo atterrato mormora, non a voce alta, ma profondamente. Qui e nelle città vicine «le palle schiacciate», raccolte per le strade di Nancy, adornano le bottoniere; le palle schiacciate che davano la morte al Patriottismo sono portate indosso attaccate alle bottoniere, come eterno momento di vendetta. I riottosi disertori vanno raminghi pei boschi e sono costretti a chiedere l'elemosina col fucile spianato. Tutto è dissoluzione, reciproco rancore, tristezza e disperazione – finchè arrivano i Commisarî dell'Assemblea Nazionale, con una costante e gentil fiamma di Costituzionalismo nei loro cuori; essi con garbo rialzano gli abbattuti e con pari garbo abbassano quelli che sono saliti troppo alto; ristabiliscono la Società Filiale, richiamano gli ammutinati disertori; a grado a grado, rimettono le cose a posto; cercano per tutte le vie di ristabilire l'equilibrio, calmare e raddolcire. Così, livellando gradualmente da un lato, e con un solenne servizio funebre, e le pire, e le Corti Marziali, e i ringraziamenti nazionali dall'altro — tutto ciò che l'Officialità, poteva fare, è fatto. Le bottoniere lascieranno cadere le loro palle schiacciate; dal nero stato di cenere, in quanto è possibile, torna a spuntare il verde.</p>
                     <p>Questo è «l'«Affaire de Nancy», da alcuni chiamato il «Massacro di Nancy»; – propriamente parlando, lo spiacevole <hi rend="italic">rovescio della medaglia</hi> di quella festa delle picche triplicemente gloriosa; il cui lato dritto formò uno spettacolo grato perfino agli Dei. Il diritto e il rovescio son sempre così vicini: l'uno fu in Luglio, l'altro in Agosto! I teatri, persino i teatri di Londra, sfoggiano il loro simulacro di carbone di quella «Federazione del Popolo Francese», ridotta a dramma. Questo di Nancy, possiamo dire che, quantunque non recitato in nessun teatro di cartone, si rappresentava da sè e passava anche, spettrale, – in tutte le teste francesi. Poiché la novella vola con un gran rumore per tutta la Francia, destando, nelle città e nei villaggi, nei circoli e nelle trattorie fino ai più lontani confini, delle riflessioni mimiche, delle immaginose ripetizioni del fatto, dando sempre luogo a quelle asserzioni polemiche ed amare: Fu giusto, fu ingiusto. Onde controversie e duelli, acredine e gergo vano, che affrettavano, aumentavano, intensificavano altrettante nuove esplosioni già in serbo per noi.</p>
                     <p>Frattanto, a costo d'una cosa o d'un'altra, l'ammutinamento, come dicevamo, è sedato. L'Esercito francese non proruppe nè in un simultaneo e universale delirio, nè, sbandato d'un subito, vi pose fine cominciando una vita nuova. Esso deve morire d'un male cronico, dopo anni, a poco a poco, passando attraverso rivolte parziali; come quella dei marinai di Brest e simili, che pur non osano ampliarsi; con uomini malcontenti e insubordinati; con ufficiali scontenti dai baffi realisti, che, soli, o in corpo, se ne vanno col loro cavallo oltre il Reno: da ogni parte uno scontento e un disgusto morbosi; l'Esercito moribondo, inadeguato a qualsiasi ufficio – finchè, inaspettatamente, a guisa di Fenice, dopo una lunga agonia, muore e rinasce simultaneamente; indi si leva forte, poi più forte, poi fortissimo.</p>
                     <p>Fino a questo punto era destinato che dovesse arrivare Bouillé. E con ciò lasciamo che egli si dilegui nell'oscurità, e a Metz o nei Cantoni rurali manovri assiduamente, faccia della misteriosa diplomazia, facendo seguire un progetto a un altro, aleggiando come per lo innanzi, a mo' di un languido fantasma, speranza della Regalità.</p>
                  </div>
               </div>
               <div type="div3" rend="P15">
                  <head>
                     <label>Libro terzo</label>
                     <lb/>Le Tuileries</head>
                  <div type="div4" rend="P16">
                     <head>
                        <label>Capitolo I</label>
                        <lb/>EPIMENIDE</head>
                     <p>Com'è vero che nulla muore in questo Universo; e che tutto ciò che noi diciamo morto ha subìta soltanto una trasformazione, poichè le sue forze lavorano in senso inverso! La foglia che «marcisce esposta agli umidi venti», dice qualcuno, «ha ancora della forza in sè, altrimenti come potrebbe <hi rend="italic">marcire</hi>? Il nostro intero Universo non è che un infinito Complesso di Forze, di mille forme diverse, dalla Gravitazione al Pensiero e alla Volontà; la Libertà dell'Uomo è circondata dalla necessità della Natura; e nessuna di queste cose dorme, ma tutto è eternamente desto e attivo. La cosa che giace isolata, inattiva, tu non la scoprirai in nessun luogo; per quanto possa cercarla dappertutto, dalla montagna di granito che si va formando lentamente fin dal tempo della Creazione, alla nuvola vaporosa che passa, all'uomo vivente, all'azione, alla parola parlata dell'uomo. La parola pronunziata, lo sappiamo, vola irrevocabile; e non meno, anzi più, l'azione compiuta». «Gli Dei stessi», canta Pindaro, «non possono annullare l'azione compiuta». No; questa, avvenuta che sia, s'è compiuta per sempre; lanciata nel Tempo infinito; e, o che stia in vista a lungo, o che presto sia occulta, deve senz'altro operare e crescere sempre, ivi, indistruttibile, nuovo elemento nell'Infinito di Cose. E che è mai questo Infinito di Cose che gli uomini chiamano Universo, se non un'Azione, una somma totale di Azioni e di Attività? La somma totale vivente di queste tre cose, – che il calcolo non può addizionare nè passare sulle sue tabelle; quella somma, diciamo noi, porta scritto visibilmente: Tutto ciò che è stato fatto, Tutto ciò che si fa, Tutto ciò che si farà! Rifletti bene: la cosa che tu rimiri, questa Cosa è un'Azione, il prodotto e l'espressione d'una forza esercitata. Tutto l'insieme delle Cose è un'infinita coniugazione del verbo <hi rend="italic">Fare.</hi> Una sterminata Fonte-Oceano di Forza, di potenzialità di <hi rend="italic">fare</hi>, in cui la Forza rotea e si avviluppa, ondeggia e zampilla armoniosa; vasta come l'Infinito; profonda come l'Eternità; bella, terribile e non comprensibile; ecco ciò che l'Uomo chiama Esistenza e Universo; questa fiamma – immagine dalle mille tinte, al tempo stesso atto e rivelazione riflessa, come meglio può dipingerla il povero cuore e il povero cervello di un Innominabile dimorante in una luce inaccessibile! Da oltre la Via Lattea, da prima dell'Origine dei Giorni, essa scorre e gira intorno a te, anzi tu stesso sei parte di essa, in questo punto dello Spazio dove ora ti trovi, in questo momento che conta il tuo orologio.</p>
                     <p>O, a prescindere da ogni Trascendentalismo, non è forse una verità tangibile, tale che la mente più ottusa può considerare anche come una verità banale, quella che le umane cose sono in continuo movimento d'azione e reazione, spingendosi sempre innanzi, una fase dopo l'altra, per opera di leggi immutabili, verso mète determinate? Come spesso ci accade di dire, pure senza scolpirlo nel cuore: il seme che è seminato, germoglierà! E se v'è l'estate che fa fiorire, v'è anche l'autunno che fa appassire; così è stabilito, e non solo pel seme dei campi, ma per gli atti, per gli accordi, per le filosofie, per le società, per le Rivoluzioni Francesi, per tutto ciò insomma con cui l'uomo ha da fare in questo basso mondo. Il Principio contiene in sè la Fine e tutto ciò che conduce ad essa; come la ghianda contiene in sè la quercia e le sue vicende. È cosa molto seria, se noi volessimo pensarvi, – il che, sfortunatamente o fortunatamente, non facciamo molto spesso! Tu puoi cominciare là; il principio per te è là; ma dove, di qual sorta e per chi sarà mai la Fine? Tutto cresce e subisce il suo destino: considera similmente quante cose crescono come fanno gli alberi, non importa se non vi pensiamo oppur no. In modo che quando il vostro Epimenide, il vostro sonnolento Peter Klaus, chiamato Rip van Winkle, si ridesta trova tutto un mondo cambiato. In quei sette anni che egli ha dormito quante cose sono cambiate! Tutto ciò che è fuori di noi cambierà, mentre noi non vi pensiamo neppure; molto di ciò che è in noi. La Verità la quale era ieri un problema che inquietava le menti, è divenuta oggi una Credenza che arde del desiderio di trovare un'espressione; il domani, la contraddizione l'esaspera fino a farne un folle Fanatismo; gl'impedimenti l'hanno illanguidita in un'Inerzia morbosa; e va declinando verso un silenzio, di soddisfazione o di rassegnazione. Oggi non è Ieri, per l'uomo come per le cose. Ieri era il giuramento dell'Amore; oggi è sopraggiunta la maledizione dell'Odio. Non volontariamente; ah, no! eppur non si poteva impedire che avvenisse. L'aureo splendore della gioventù vorrebbe essersi volontariamente oscurato nel color fosco della vecchiaia? – È spaventoso: come noi siamo avviluppati, sprofondati nel Mistero del <hi rend="italic">Tempo</hi>; e siamo figli del Tempo, formati e tessuti dal tempo; e su di noi, su tutto ciò che abbiamo o vediamo o facciamo è scritto: Non riposarti, non fermarti, procedi verso il tuo destino!</p>
                     <p>Ma in tempi di Rivoluzione, che veramente si distinguono dai tempi comuni, specialmente per la loro <hi rend="italic">velocità</hi>, il vostro miracoloso Dormiente dei sette anni, può destarsi abbastanza miracolosamente, più <hi rend="italic">presto</hi>; non occorre che egli dorma un secolo, o sette anni; spesso neppur sette mesi. Immaginate, per esempio, un nuovo Peter Klaus, che, soddisfatto del giubileo del giorno della Federazione, si sia coricato subito dopo la Benedizione di Talleyrand, e che stimando tutto <hi rend="italic">oramai</hi> salvo, si sia tranquillamente addormentato sotto la costruzione in legno dell'Altare della Patria, per riposare colà, non ventun anni, ma un anno e un giorno. Le cannonate di Nancy, tanto lontane, non possono disturbarlo, nè lo disturbano le gramaglie a portata di mano, nè i canti delle messe di requie, nè gl'incessanti colpi di fucile, nè l'ondeggiare dei turiboli, nè il concorso di tanta gente proprio al disopra della sua testa; niente di tutto questo; Pietro dorme malgrado tutto. Nel giro d'un anno, come dicevamo, dal 14 Luglio 1790 al 17 Luglio 1791; ma in quest'ultimo giorno non v'è Klaus che possa dormire, nè dormirebbe il più plumbeo Epimenide, chè solo un morto continuerebbe a dormire; sicchè il nostro miracoloso Peter Klaus si desta. E con quali occhi o Poter! La terra e il cielo hanno ancora il loro lieto aspetto del Luglio, e il Campo di Marte è popolato d'una moltitudine di persone; ma gli evviva di giubilo sono divenuti urli di Bedlam, di terrore e di vendetta; non più Benedizione di Talleyrand, non benedizione di sorta, ma bestemmie, imprecazioni, acuti lamenti; le nostre salve di artiglieria son divenute colpi secchi. Non ondeggiano più i turiboli, non sventolano più le bandiere di ottantatrè Dipartimenti; solo vediamo agitarsi il sanguinoso <hi rend="italic">Drapeau-Rouge</hi>. – O povero pazzo d'un Klaus! L'una cosa è contenuta nell'altra, l'una <hi rend="italic">era</hi> l'altra, meno il Tempo; come l'aceto di Annibale, che spaccava la roccia, era contenuto nel dolce vin nuovo. Quella dolce Federazione era dell'anno scorso; quest'acerba Divulsione è della stessa sostanza, resa sola più vecchia dai giorni che sono trascorsi.</p>
                     <p>Non v'è nessun miracoloso Klaus o Epimenide, che dorma in questi tempi; ma più d'un uomo ottuso e leggero non può operare lo stesso miracolo, in una maniera naturale, cioè ad occhi aperti? Occhi egli ne ha, ma non riesce a vedere di là del suo naso. Con uno scintillio, una vivacità di sguardo, quasi che egli non solo veda ma possa penetrare nelle cose, costui si va movendo assiduamente nella sua cerchia di affari ufficiali, sognando che <hi rend="italic">quello</hi> sia l'intero mondo: e invero, dove termina la vostra visione, non è <hi rend="italic">là</hi> che comincia il vuoto, e la fine del mondo si scopre innanzi a voi? Ed ecco che la vostra scintillante e vivace persona officiale (chiamatela, per es., Lafayette), d'un subito scossa, dopo un anno e un giorno dall'immenso strepito della mitraglia, resta non meno attonita di quel che sarebbe stato Peter Klaus. Questo miracolo naturale può compiere Lafayette; e invero non egli solo, ma molti altri, sia officiali che non officiali, e in genere tutto il popolo di Francia, dando un balzo di tanto in tanto, come i Dormienti dei sette anni nell'atto di destarsi; che si destano sorpresi del rumore che essi medesimi producono. Così strana è la Libertà avviluppata nella Necessità; un tale strano Sonnambulismo, di Conscio e d'Inconscio, di Volontario e d'Involontario, è la vita dell'uomo. Se vi fu qualcuno al mondo meravigliato che il giuramento della Federazione andasse a finire in una scarica di mitraglia, furono principalmente gli stessi cittadini francesi che prima avevano giurato e ora facevano alle fucilate.</p>
                     <p>Ohimè, bisognava pur venire alle offese. La sublime Festa delle Picche, con la sua effusione d'amore fraterno, sconosciuto dall'Età dell'Oro in poi, non ha cambiato nulla. Quel calore stuzzicante nascosto nei cuori dei Venticinque Milioni non s'è raffreddato per questo, ma è sempre tale, e magari è cresciuto d'intensità. Era tolto ogni freno di comando a tanti Milioni; ogni freno o costrizione, eccettuato il melodrammatico giuramento della Federazione, con cui s'erano vincolati <hi rend="italic">da sè stessi!</hi> Giacchè il <hi rend="italic">Tu devi</hi> fu dagli antichi tempi la condizione di tutta l'esistenza dell'uomo, il suo benessere e la sua felicità consistettero nell'osservanza di questo precetto. Guai a lui, quando, fin anche per la più patente necessità, fu sua regola la ribellione, l'isolamento sleale e il semplice <hi rend="italic">Io voglio!</hi> Ma il vangelo di Jean Jacques è sopraggiunto e il suo primo Sacramento è stato celebrato; tutto, come dicevamo, ha acquistato calore, un calore sempre più alto, e la fermentazione deve divenire sempre più attiva, subendo continui mutamenti osservati o inosservati.</p>
                     <p>«Sopraffatto dal disgusto», un capitano dopo l'altro, coi suoi baffi realisti, monta il suo cavallo da guerra o il suo Ronzinante, e galoppa minaccioso oltre il Reno, finchè sono passati tutti. Nè va cessando l'emigrazione civile; un Signore dopo l'altro deve a sua volta montare a cavallo o in vettura, spinto e magari costretto a farlo. Poichè anche i contadini lo disprezzano se egli non osa unirsi al suo ordine e combattere<note xml:id="ftn313" place="foot" n="313"> Dampmartin, <hi rend="italic">passim.</hi>
                        </note>. Può egli tollerare che gli si mandi per posta una Conocchia, una <hi rend="italic">quenouille</hi>, incisa in rame, o che addirittura gliene sia messa una di legno sull'architrave della porta, quasi che egli non fosse un Ercole ma un'Onfale? Tale scudo è spedito a lui diligentemente d'oltre Reno; finchè anch'egli si dà da fare e si mette in cammino, e così, per quanto di mala voglia, un altro proprietario fondiario è scomparso, senza portar via la Terra con sè. Ma che avviene dei Capitani e dei Signori che emigrano? Non c'è una parola di sdegno nelle bocche dei Venticinque Milioni di Francesi, non un pensiero d'ira nel cuore, che non sia una frazione della grande battaglia. Mettete insieme tante parole irate e avrete la rissa; mettete insieme delle risse con l'amarezza che traggono seco e si va fino agli ammutinamenti e alle rivolte. Una cosa veneranda dopo l'altra cessa di riscuotere reverenza; in una combustione visibile e materiale, un castello dopo l'altro è avvolto dalle fiamme; nella combustione invisibile, spirituale, un'autorità crolla dopo l'altra. Nello strepito e nel bagliore, oppure silenziosamente e senza richiamare attenzione, tutto un Antico Ordine di cose si dilegua a pezzo a pezzo; domani tu guarderai e non lo vedrai più.</p>
                  </div>
                  <div type="div4" rend="P18">
                     <head>
                        <label>Capitolo II</label>
                        <lb/>VIGILE</head>
                     <p>Dorma chi vuole, cullato dalla speranza e dalla corta veduta, come Lafayette; il quale «sempre nel pericolo che è passato vede l'ultimo pericolo che lo minaccerà». Non è tempo di dormire nè tempo di seminare.</p>
                     <p>Quel sacro Collegio di Araldi di una <hi rend="italic">nuova</hi> Dinastia, vogliamo dire dei sessanta e più Attacchini con le loro marche di piombo, non dorme. Essi quotidianamente, con le loro pentole di colla e con le loro pertiche, rivestono a nuovo i muri di Parigi di tutti i colori dell'iride; autorevole e araldico collegio, come dicevano, o addirittura quasi magico-taumaturgico; poichè nessun Manifesto-Giornale, che essi attaccano, mancherà di convincere un'anima o delle anime di uomini. Gli Strilloni di piazza schiamazzano, e così i cantori di ballate: il gran Giornalismo soffia e strepita, da Parigi, a traverso tutte le sue gole, in direzione di tutti gli angoli della Francia, come una Caverna d'Eolo, mantenendo vivi i fuochi d'ogni specie.</p>
                     <p>Di queste gole o Giornali che siano, se ne contano<note xml:id="ftn314" place="foot" n="314"> Mercier, III, 163.</note> circa centotrentatrè; di vario calibro, a cominciare dai vostri Chénier, Gorsasa e Camille, venendo giù fino al vostro Marat, ed ora fino al vostro incipiente Hébert del <hi rend="italic">Père-Duchesne</hi>; costoro a volte con argomenti impetuosi, a volte con baie spiritose e leggere, si battono per i diritti dell'Uomo; i Durososy, Royou, Peltier, Sulleau, con una tattica mista, che racchiude, strano a dirsi, una buona dose di Parodia profana<note xml:id="ftn315" place="foot" n="315"> Vedi <hi rend="italic">Histoire Parlementaire</hi>, VII, 51.</note>, si scalmanano pel Trono e per l'Altare. Quanto a Marat, l'Amico del Popolo, la sua voce è simile a quella del ranocchio o della rana- toro presso gli stagni solitari; egli, non visto dagli uomini, gracida un brontolìo aspro, incessante, d'indignazione, di sospetto, di dolore inguaribile. «Il popolo sprofonda incontro alla ruina e s'appressa alla fame». Ed egli esclama: «Fratelli miei, la vostra indigenza non è frutto del vizio, nè dell'ignavia; voi avete diritto alla vita, precisamente come Luigi XVI, o il più felice del secolo. Quale uomo può dire che egli ha diritto a mangiare quando voi non avete pane?»<note xml:id="ftn316" place="foot" n="316"> 
                           <hi rend="italic">Ami du Peuple</hi>, n. 306. Vedi altri squarci nell'<hi rend="italic">Histoire Parlementaire</hi>, VIII, 139-149, 428-433; I, 85, 93, ecc.</note> Da un lato il popolo che sprofonda, dall'altro un disgraziato Sieur Motier, un traditore Riquetti Mirabeau; sempre traditori e altre ombre e simulacri di ciarlatani si veggono in alto ovunque voi guardiate! Uomini che fanno mostra di sè e con ogni specie di smorfie tengono discorsi bene spazzolati, vacui all'interno. Ciarlatani politici, ciarlatani scientifici, ciarlatani accademici; tutti animati da uno spirito di solidarietà fra loro e teneri dello spirito pubblico ciarlatanesco! Nè il grande Lavoisier, nè alcuno dei Quaranta, può sfuggire a questa lingua tagliente, che non manca di sincerità fanatica, nè, quel ch'è più strano, d'un rude senso caustico. Eppoi le «tremila case da giuoco», che sono a Parigi, veri luoghi immondi di scelleratezza; fogne di nequizia e di depravazione: – dove non sono i buoni costumi, la Libertà è impossibile! Là, in quegli antri di Satana, conosciuti e denunziati con insistenza, i <hi rend="italic">mouchards</hi> del Sieur Motier bazzicano e si accomunano, cibandosi, come vampiri, d'un Popolo presso a morire d'inedia. «O Peuple!» grida, egli sovente, con un accento che lacera il cuore. Tradimento, delusione, vampirismo, scelleratezza, da Dan a Bersabea! L'anima di Marat è ammalata a tal vista; ma come rimediare? Rizzare «Ottocento forche in bell'ordine, e cominciare dall'issare Riquetti sulla prima di esse!» Tale è il breve recipe di Marat, Amico del Popolo.</p>
                     <p>Così soffiano e strepitano i Centotrentatrè; nè, a quel che pare, sono bastevoli; poichè vi sono angoli reconditi in Francia ove i giornali non giungono; e ovunque «è un così grande appetito di notizie come mai il simile in nessun paese». Parte uno sbrigativo Dampmartin, in congedo, per tornare a casa da Parigi<note xml:id="ftn317" place="foot" n="317"> Dampmartin, I, 184.</note>, e non può proseguire, «perchè i contadini lo fermano sulla strada maestra, opprimendolo di domande»; il <hi rend="italic">Maître de Poste </hi>non si decide a metter fuori i cavalli prima che vi siate quasi bisticciato con lui, e intanto, seguita a domandare: «Quali nuove?» Ad Autun, ad onta della notte buia e dei rigori del gelo, poichè siamo al Gennaio 1791, non c'è da esimersi; e, rassettate le vostre stanche membra e raccolti i vostri pensieri, dovete «parlare alla moltitudine da una finestra che sporge sulla piazza del mercato». È la maniera più spiccia: <hi rend="italic">questo</hi>, o buon popolo cristiano, è invero ciò che un'Augusta Assemblea mi parve stesse facendo; queste e non altre sono le notizie:</p>
                     <p rend="start">Ora chiudo le mie stanche labbra;<lb/>Lasciatemi, lasciatemi riposare!</p>
                     <p>Oh il buon Dampmartin! – Ma dopo tutto, le Nazioni non sono straordinariamente fedeli al loro carattere nazionale, che pur circola nel loro sangue? Millenovecento anni addietro, Giulio Cesare, col suo occhio rapido e sicuro, notò come i Galli traevano in agguato gli uomini. «È loro consuetudine» egli dice «di fermare i viaggiatori, foss'anche con la forza, ed informarsi di ciò che ognuno di loro potesse avere udito o saputo; nelle loro città il popolino assedia di domande il mercante che passa, per sapere da quali regioni egli venga, di quali cose è venuto a conoscenza colà. Nell'eccitazione di quelle voci e di quelle comunicazioni, decidono intorno alle cose della più grande importanza; e necessariamente sono costretti a pentirsi, nel più breve tempo, di quello che han fatto con la guida d'incerte referenze; poichè molti viaggiatori rispondono con mere invenzioni, per compiacerli, e potersi partire»<note xml:id="ftn318" place="foot" n="318"> 
                           <hi rend="italic">De Bello Gallico</hi>, lib. IV, 6.</note>. Millenovecento anni; e il buon Dampmartin, rotto dalla fatica del viaggio, in un rigido inverno, probabilmente al tenue lume delle stelle o a quello dell'olio di pesce, perora ancora da una finestra d'albergo! Questo popolo non è più chiamato Gallico, ed è divenuto <hi rend="italic">completamente braccatus</hi>, indossa pantaloni e ha subìti molti cambiamenti. Alcuni fieri Germani Franchi irruppero con impeto su di esso, e, per così dire, saltarono sul suo dorso; e poi sempre alla sua maniera feroce e tenace, lo cavalcarono dopo avergli messa la briglia; poichè il Germano è, per via del suo stesso nome, uomo di <hi rend="italic">Guerra</hi>, o uomo che <hi rend="italic">combatte</hi> e <hi rend="italic">lotta.</hi> E così il Popolo, come diciamo, è ora chiamato Franco o Francese: eppure non è l'antico popolo Gallico o Gallo-Celtico, con la sua veemenza, la sua prontezza effervescente, con quanto aveva di buono e di cattivo, che si rivela, soltanto alcun po' adulterato?</p>
                     <p>Dopo tutto, come in questa fermentante confusione, il Clubismo prosperi e dilati, non è a dire. Già la Madre del Patriottismo, sedente ai Giacobini, rifulge suprema, e ha fatto impallidire la povera luce lunare di quel Club Monarchico presso all'estinzione finale. Essa, come dicevamo, rifulge suprema, cinta dalla luce del sole, non ancora dalle fiamme infernali; rispettata non senza timore, dalle Autorità Municipali; contando i suoi Barnave, Lameth, Pétion, d'un'Assemblea Nazionale, e con più compiacimento, il suo Robespierre. I Cordeliers poi, coi loro Hébert, Vincent, il Bibliopola Momoro, fanno udire il loro lamento, perchè un sindaco tiranno e un Sieur Motier li straziano con gli acuti <hi rend="italic">tribula</hi> della Legge, avendo lo scopo evidente di sopprimerli a via di tribolazioni. Come la Giacobina Società Madre, secondo s'è accennato innanzi, dissemina da un lato i Cordeliers e dall'altro i Feuillants; i Cordeliers «un elixir o una doppia distillazione del Patriottismo Giacobino»; gli altri, una estesa e debole diluizione di questo; come essa riassorbirà i primi nel suo Seno materno, e tempestosamente disperderà gli altri nel nulla; come essa generi e tiri su Trecento Società Figlie, e le allevi e corrisponda con esse e si adoperi in un continuo lavoro; come, sotto un'antica figura, il Giacobinismo lanci i suoi filamenti organici fin agli angoli più remoti d'una Francia confusa e disfatta, riorganizzandosi di nuovo: – è questo propriamente il gran fatto del Tempo.</p>
                     <p>Pel Costituzionalismo passionato, e più ancora pel Realismo, i quali vedono tutti i loro Clubs declinare e morire, il Clubismo naturalmente finirà per sembrare di più in più la radice d'ogni male. Eppure il Clubismo non è la morte, ma piuttosto una nuova organizzazione, la vita che scaturisce dalla morte: distruttore invero dei resti del Vecchio, ma importante, indispensabile pel Nuovo. Che l'uomo possa cooperare ed avere comunione con l'uomo: in ciò consiste la sua forza prodigiosa. Nel tugurio o nel casale, il Patriottismo non geme più, come la voce nel deserto; esso può incamminarsi verso la più vicina Città ed ivi, nella Società Figlia, concretare le sue giaculatorie in una orazione articolata, in un'azione cui dà impulso la stessa Madre del Patriottismo. Tutti i Clubs dei Costituzionalisti e simili vengono a mancare l'un dopo l'altro come fontane poco profonde; il solo Giacobinismo è andato nelle profondità sotterranee fino alle scaturigini dell'acqua; e può, a meno che non sia <hi rend="italic">occluso</hi>, scorrere copioso, continuo come un pozzo artesiano. Finchè la grande Sorgente non si sia dissecata, fin che tutto non sia inondato e sommerso, e il Diluvio di Noè non sia a sua volta sopraffatto da un diluvio più forte ancora!</p>
                     <p>D'altra parte, Claudio Fauchet, per preparare al genere umano una Età dell'Oro che appare a portata di mano, ha aperto il suo <hi rend="italic">Cercle Social</hi>, coi suoi commessi, i suoi ufficî di corrispondenza, e così via, nei pressi del Palais Royal. È <hi rend="italic">Te-Deum</hi> Fauchet, quello stesso che predicò sulla morte di Franklin nella immensa, medicea rotonda delle <hi rend="italic">Halles-aux-</hi>
                        <hi rend="italic">blés</hi>. Egli, qui, questo inverno, mediante un Torchio e un melodioso Eloquio sparge la sua fama fino alle ultime barriere della città. «Diecimila persone rispettabili» attendono quivi per ascoltare questo «<hi rend="italic">Procureur Général de la Vérité</hi>, Procuratore Generale della Verità», come s'era qualificato egli stesso, col suo saggio Condorcet, o altro eloquente coadiuatore. Eloquente Procurator Generale! Egli mette fuori, bene o male, tutte le cose mature o immature che sono in lui; non senza suo pro, poichè ciò mena a un vescovado, foss'anche un vescovado Costituzionale. Fauchet si rivela buon parlatore, dai polmoni forti, dal cuore umanitario; vi è in lui tanta materia fluente e invero del miglior genere, intorno al Diritto, alla Natura, alla Benevolenza, al Progresso; e, sia essa panteistica o pot-teistica, solo una mente ingenua, in questi giorni, sente il bisogno di esaminare. L'affaccendato Brissot era da molto tempo dell'avviso di stabilire precisamente qualche <hi rend="italic">Circolo Sociale</hi> rigeneratore; ed anzi ne aveva tentato l'esperimento in «Newman-street Oxford-street» della Babilonia nebbiosa, e n'era seguìto un fallimento che alcuni dicono fraudolento, con appropriazione della cassa. Fauchet, non Brissot, era destinato ad essere l'uomo fortunato; peraltro il generoso Brissot con animo sincero canterà un intonato <hi rend="italic">Nunc Domine</hi>
                        <note xml:id="ftn319" place="foot" n="319"> Vedi Brissot: <hi rend="italic">I Giornali dei Patrioti francesi</hi>: Fauchet: <hi rend="italic">Bouche-de-Fer,</hi> ecc. (estratti nell'<hi rend="italic">Histoire Parlementaire</hi>, VIII, IX, sgg).</note>. Ma «diecimila persone rispettabili»: qual mole hanno certe cose in proporzione della loro grandezza! E questo <hi rend="italic">Cercle Social</hi> pel quale Brissot canta con voce sincera e intonata quel <hi rend="italic">Nunc Domine</hi>, che cosa è mai? Purtroppo nient'altro che vento e ombra. La principale verità che troviamo ormai in esso è forse questa: che un «Procurator Generale della Verità» prese una volta forma corporea, qual figlio d'Adamo, sulla nostra Terra, nient'altro che per mesi, per momenti, e diecimila persone rispettabili erano presenti, prima che il Caos e la Notte lo riassorbissero ancora.</p>
                     <p>Centotrentatrè Giornali di Parigi; un Circolo Sociale rigeneratore; eloquenza ovunque, nella Società Madre e nelle Società Figlie, dai balconi degli Alberghi, accanto al camino, a tavola, – la polemica, che molte volte va a finire in duelli! Aggiungete a tutto ciò il costante accompagnamento in tono di basso profondo: scarsezza di lavoro, scarsezza di cibo. L'inverno è duro e freddo: la coda di cenciosi dinanzi ai Forni, che pare lo stendardo nero e lacero della miseria, s'avanza e s'agita a quando a quando. È il terzo degli anni della fame questo nuovo anno di una Rivoluzione gloriosa. Il ricco, quando è invitato a un pranzo, in questo tempo di miseria, si sente in dovere di recare il suo pane in saccoccia; e il povero come fa a mangiare? La vostra gloriosa Rivoluzione è causa di tutto ciò, grida qualcuno. La nostra gloriosa Rivoluzione è astutamente <hi rend="italic">pervertita</hi> dai più neri traditori, degni della Lanterna, grida qualche altro. Qual pennello dipingerà la voragine immensa in cui la Francia, fatta a brani da un'incoerenza selvaggia, rotea in rapidi avvolgimenti? Lingua umana non potrebbe dire qual dissenso regnava sotto ogni tetto di Francia, in ogni cuore francese, e le cose insensate che si pronunziavano e si compievano, il cui assieme costituiva la Rivoluzione Francese; nè le leggi d'azione che operavano non vedute nel fondo di quella incommensurabile, cieca Incoerenza! Gli uomini guardano l'Incommensurabile con stupore, non con misura; senza conoscere le sue leggi: <hi rend="italic">vedendo</hi> con differenti gradi di percezione, quali nuove fasi, quali risultati delle sue leggi genereranno. La Francia è come una mostruosa Massa Galvanica in cui forze e sostanze più strane delle forze chimiche, galvaniche o elettriche, lavorano, elettrizzandosi a vicenda, positive e negative, riempendo d'elettricità le vostre bottiglie di Leyda, – nel numero di Venticinque Milioni. Come le bottiglie saranno sature, vi sarà, di tempo in tempo, per una lieve occasione, una esplosione.</p>
                  </div>
                  <div type="div4" rend="P18">
                     <head>
                        <label>Capitolo III</label>
                        <lb/>SPADA IN PUGNO</head>
                     <p>Nondimeno, su questa base meravigliosa debbono mantenersi la Legge, la Regalità, l'Autorità e quanto ancora sussiste dell'Ordine visibile, finchè è possibile. Qui, come fece il Vecchio Anarch nella mischia dei Quattro Elementi, un'Augusta Assemblea ha distesa la sua tenda, che ha per cortine il buio infinito della discordia, è collocata sulla ondeggiante profondità dell'Abisso senza fondo e ha in sè uno strepito continuo. Il Tempo la circonda e l'Eternità e il Vuoto; essa fa quanto può, quanto le è dato di fare.</p>
                     <p>Lanciando in essa uno sguardo riluttante, discerniamo poco ciò che sta edificando: una Teoria Costituzionale di Verbi Difettivi per cui lotta, con perseveranza, in mezzo ad interruzioni senza fine; Mirabeau, dalla sua tribuna, col peso del suo nome e del suo genio, tiene a segno parecchia violenza giacobina; la quale si sfoga baldanzosa nelle sue Aule de' Giacobini, e tiene anche al suo indirizzo acerbi discorsi<note xml:id="ftn320" place="foot" n="320"> 
                           <hi rend="italic">Giornale di Camillo</hi> (nell'<hi rend="italic">Hist. Parl</hi>., IX, 366-85).</note>. Il sentiero di quest'uomo è misterioso, discutibile, difficile, ed egli lo percorre senza un compagno. Il Patriottismo Puro lo abborre; eppure il suo peso è soverchiante pel mondo. Che percorra pure la sua via, senza compagni, con fermezza, verso il luogo ov'è diretto, – mentre è ancora giorno per lui, e la notte non è venuta.</p>
                     <p>Ma la schiera eletta dei puri fratelli patrioti è esigua; non se ne contano che una Trentina, assisi ora sul lembo estremo della Sinistra, separati dal mondo. Un virtuoso Pétion, un incorruttibile Robespierre, il più fermo, il più incorruttibile degli uomini aspri ed esili; i Triumviri Barnave, Duport, Lameth, grandi nei discorsi, nel pensiero, nell'azione, ciascuno secondo il suo genere; il vecchio e macilento Goupil de Prefeln: su costoro o quelli che li seguiranno deve contare il Patriottismo Puro.</p>
                     <p>Anche colà, cospicuo fra i Trenta, quantunque raramente si oda, si può vedere assiso Filippo d'Orléans; in un fosco e fuligginoso stupore; essendo, si direbbe, <hi rend="italic">giunto</hi> al Caos! A volte vi sono accenni d'una Luogotenenza e d'una Reggenza; dispute nell'Assemblea stessa intorno alla successione al Trono «nel caso il Ramo presente venisse a mancare»; dicono che Filippo passeggiava inquieto e silenzioso pei corridoi, aspettando che l'importante argomento fosse esaurito; ma tutto si ridusse a niente. Mirabeau, scrutando l'uomo sino in fondo e per traverso, ebbe ad esclamare in energico e intraducibile linguaggio: «<hi rend="italic">Ce f... f... ne vaut pas la peine qu'on se donne pour lui</hi>».</p>
                     <p>Tutto finì a niente; e frattanto, danaro di Filippo, dicono, ne è corso. Poteva egli rifiutare un po' di danaro al Patriota di talento, che aveva bisogno soltanto di questo, mentre egli aveva bisogno di tutto, <hi rend="italic">meno che di questo</hi>? Neppure un pamphlet può essere stampato senza danaro; e neppure scritto, senza il nutrimento che procura il danaro. Senza danaro il vostro più ardimentoso <hi rend="italic">Progettista non può</hi> muovere un passo; ogni Progetto, sia individuale, patriottico o d'altro genere, richiede del danaro; tanto maggiormente poi quando si tratta d'una vasta rete d'intrighi, che vivono ed esistono per danaro; mentendo su larga scala, con una fame da dragoni, pel danaro; capaci di divorare i Principati! E in questo modo il Principe Filippo fra i suoi Sillery, Laclose e altri confusi Figli della Notte, è precipitato per la china; centro del più strano e fosco garbuglio, dal quale è visibilmente venuta fuori, come spesso diciamo, la Macchina Epica e Preternaturale del <hi rend="smallcaps">Sospetto</hi>; nel cui interno ha albergato e compiuto il suo lavoro un cumulo tutto particolare di tradimenti, di stratagemmi, propositi interessati o disinteressati per malfare, tale che nessun essere vivente (se ne escludiamo il Genio ispiratore di esso, un Principe del Regno dell'Aria) ha ormai il potere di conoscere. La congettura di Camillo è la più plausibile: che il povero Filippo si fosse lanciato un po' in una speculazione traditrice, come fece un'altra volta quando si pose a montare in uno dei primitivi Palloni, ma, spaventato della nuova posizione che veniva assumendo, aveva subito rifatto il cammino ed era venuto giù più insensato che non fosse nel salire! Creare un Sospetto Preternaturale, tal fu la sua funzione nell'Epos Rivoluzionario. Ma ora, se egli aveva perduta la sua cornucopia di moneta contante, che cos'altro poteva mai perdere? Nelle fitte tenebre, all'interno e all'esterno, deve brancolare, dibattersi in quel miserabile elemento di morte, il disgraziato. Una o due volte noi lo vedremo emergere, lottando per trarsi fuori del denso elemento di morte: invano. Per un momento, è l'ultimo momento, egli viene a galla, è spinto a galla nella luce in una certa maniera memorabile, – per affondar poi per sempre!</p>
                     <p>Il <hi rend="italic">Côté Droit</hi> non è meno persistente, anzi ha più animazione che mai, quantunque la speranza sia presso che svanita. Il rigido Abbé Maury, quando gli oscuri Realisti di provincia vanno a stringergli la mano con trasporto e lo ringraziano, risponde scuotendo la sua indomabile testa di rame: «<hi rend="italic">Hélas, Monsieur</hi>, tutto quello che io fo qui equivale a <hi rend="italic">niente</hi>». Il valoroso Faussigny, visibile questa sola volta nella storia, s'avanza furioso in mezzo all'Aula, esclamando: «Non c'è che una sola via da tenere, ed è di piombare con la spada in pugno su quella gente,<hi rend="italic">sabre à la maine sur ces gaillards là</hi>»<note xml:id="ftn321" place="foot" n="321"> 
                           <hi rend="italic">Moniteur</hi>, Séance du 21 Août 1790.</note>, indicando con gesto violento i nostri Trenta eletti sull'estrema punta della Sinistra! Al che un clangore, un clamore, e poi dispute, pentimento, e tutto svapora. Le cose maturano per una completa incompatibilità, e ciò che è chiamata «scissione». Il feroce e teoretico assalto di Faussigny avvenne nell'Agosto del 1790; ebbene l'Agosto susseguente non sarà ancora giunto che i famosi Duecentonovantadue, gli eletti del Realismo, faranno una solenne e finale «scissione» da un'Assemblea ligia alle Fazioni; e si dipartiranno scuotendo la polvere dalle loro scarpe.</p>
                     <p>Connessa a questo fatto della spada in pugno, v'è ancora un'altra cosa da notarsi. Abbiamo talvolta parlato di duelli: come in ogni parte della Francia, innumerevoli duelli erano combattuti. Dei commensali si trovano insieme a discorrere, ed ecco che buttano via la coppa del vino e le armi della ragione e della replica, e s'incontrano sul terreno; per separarsi sanguinanti; o forse per non separarsi più, ma per cadere mutuamente infilzati dal ferro, mettendo fine, a un tempo, alla loro ira e alla loro vita – e morire come muoiono i dementi. Ciò è durato molto tempo e dura ancora. Ed ora sembra che nella stessa Augusta Assemblea, il Realismo traditore, nella sua disperazione, abbia adottato un nuovo sistema: quello di sopprimere il Patriottismo col duello sistematico! Spadaccini «<hi rend="italic">Spadassins</hi>» di quel partito vanno facendo i bravi; o per dir meglio, si possono avere per poco danaro. Il giornalismo aveva sbirciato col suo occhio giallo «Dodici <hi rend="italic">Spadassins</hi>», di recente arrivati dalla Svizzera, come anche «un considerevole numero di Assassini, <hi rend="italic">nombre considérable d'assassins</hi>, che si esercitavano nelle sale di scherma e al bersaglio della pistola». Ad ogni Deputato Patriota di vaglia può capitare d'essere sfidato; egli riuscirà di farla franca una volta, dieci volte; ma verrà il tempo che dovrà cadere e la Francia dovrà portarne il lutto. Quanti cartelli non aveva avuto Mirabeau; specialmente quando era il campanile del Popolo! Cartelli a centinaia; ed egli, poichè bisognava fare la Costituzione e il suo tempo era prezioso, rispondeva sempre con una formula stereotipata: «Signore, voi siete scritto nella mia lista, ma vi avverto che questa è lunga, ed io non ammetto preferenze».</p>
                     <p>Poi, in autunno, non abbiamo il Duello di Cazalès e di Barnave: i due campioni dei colpi di lingua che ora s'incontrano per iscambiare colpi di pistola? Poichè Cazalès, capo dei Realisti, che noi chiamiamo neri o <hi rend="italic">Noirs</hi>, disse, in un momento di eccitazione, che «i Patrioti erano veri Briganti», e anzi, in così dire, lanciò o parve che lanciasse, uno sguardo di fuoco specialmente a Barnave; il quale non potette a meno di rispondere con lo stesso sguardo – e con un rinvio al Bois de Boulogne. Il secondo colpo di Barnave colpì il cappello di Cazalès. L'angolo anteriore del feltro triangolare, che allora solevano portare i mortali, smorzò la palla: e salvò quella bella fronte da qualche cosa di più serio d'una ferita temporanea. Ma sarebbe stato ben facile che la sorte avesse presa un'altra direzione, e che il cappello di Barnave non fosse stato così buono! Il Patriottismo protesta fortemente contro il duello in genere; fa petizioni a un'Augusta Assemblea perchè arresti con la legge questo barbarismo feudale. Barbarismo e solecismo; poichè potrà mai giungere a persuadere e convincere un uomo il fatto di cacciargli mezz'oncia di piombo nella testa? No, di certo. – Barnave fu ricevuto dai Giacobini con molti abbracci ma anche con riprensioni.</p>
                     <p>Memore di questo fatto, e poichè in America aveva reputazione d'avventato e di temerario, privo piuttosto di cervello che di cuore, Carlo Lameth, il dodici Novembre, con un po' d'emozione, ricusa d'attendere un giovane Gentiluomo di Artois, dagli spiriti ardenti, venuto espressamente per sfidarlo; anzi in sulle prime s'impegna freddamente ad attendere; poi freddamente permette a due suoi Amici di fare le sue veci e confondere l'ardente Gentiluomo fuori di sè; ciò che essi fanno con successo. Un procedimento freddo, soddisfacente pei due Amici, per Lameth e per l'ardente Gentiluomo; dopo il quale si poteva presumere che fosse esaurito l'incidente.</p>
                     <p>Ma non fu così: Lameth, andando per attendere al suo ufficio senatorio in sul declinare del giorno, altro non incontra per i corridoi di quell'Assemblea che <hi rend="italic">brocards</hi> Realisti, lazzi, provocazioni e non celati insulti. La pazienza umana ha i suoi limiti. «Signori», disse Lameth rompendo il silenzio, a un Lautrec, con la gobba, o altra deformità naturale, ma dalla lingua mordace, della parte <hi rend="italic">Nera</hi> più spiccata; «Signore, se voi foste un uomo con cui si potesse battersi!...» – «Ci sono io», gridò il giovane Duca di Castries. Ratto come il lampo, Lameth replica: «<hi rend="italic">Tout à </hi>
                        <hi rend="italic">l'heure</hi>. Ebbene sul momento!». Così come le ombre del crepuscolo si addensano in quel Bois-de-Boulogne, noi rimiriamo due uomini dallo sguardo leonino, dall'atteggiamento intento, col fianco proteso, il piè dritto in avanti, che assaltano e si difendono, colpo su colpo, col proposito d'infilzarsi reciprocamente. Ed ecco che col proposito diretto d'infilzare, l'avventato Lameth si slancia con tutto il suo peso vibrando un colpo furioso; ma l'agile Castries sguiscia da un lato, e Lameth non fa che infilzare l'aria, mentre la punta della spada di Castries penetra profonda nel suo braccio sinistro teso. Dopo di che, col sangue, il pallore, la fasciatura del chirurgo e le formalità, il duello è considerato chiuso con soddisfazione.</p>
                     <p>Ma ciò non avrà, dunque, mai fine? L'amato Lameth giace profondamente ferito, e non è fuori di pericolo. I Neri traditori Aristocratici uccidono i difensori del Popolo, colpiscono non con gli argomenti, ma a colpi di spada. E i dodici <hi rend="italic">Spadassins</hi> venuti dalla Svizzera? E il considerevole numero d'Assassini che s'esercitano al bersaglio della pistola? Così medita e impreca il leso Patriottismo con un fervore che cresce e dilaga, per lo spazio di trentasei ore.</p>
                     <p>Trascorse le trentasei ore, il giorno tredici, di sabato, si assiste a un nuovo spettacolo; la Rue de Varennes e il vicino Boulevard des Invalides sono coperti da una moltitudine varia e fluttuante: il Palazzo di Castries è divenuto folle, è corso a cavallo dal diavolo: da ogni finestra erutta «letti con coperte e cortine», vasellame d'argento e d'oro con filigrana, specchi, pitture, immagini, canterani, armadi a luce, maioliche e gingilli senza fine fra incessanti acclamazioni popolari, e senza l'ombra d'un furto; poichè circola un grido: «Sarà impiccato chi toccherà un chiodo». È un Plebiscito, o un informe Decreto iconoclastico della Plebe che si sta prontamente eseguendo! – La Municipalità siede trepidante; deliberando sull'opportunità di metter fuori il <hi rend="italic">Drapeau Rouge</hi> e la legge Marziale. Parte dell'Assemblea Nazionale leva alti lamenti; e parte inchina a un plauso a stento represso; l'Abbé Maury è incapace di decidere se la Plebe iconoclastica ammonti a quarantamila o a duecentomila.</p>
                     <p>Deputazioni, messaggeri veloci, poichè si è parecchio di là del Fiume, vanno e vengono. Lafayette e le Guardie Nazionali, quantunque senza <hi rend="italic">Drapeau Rouge</hi>, si avanzano, non mostrando gran fretta. Anzi, giunti sulla scena, Lafayette saluta togliendosi il cappello, prima che ordini d'inastare le baionette. A che serve? La Plebea «Corte di Cassazione», come Camillo potrebbe chiamarla motteggiando, ha compiuto il suo lavoro, e si fa innanzi con le vesti sbottonate, le tasche volte al rovescio; saccheggio e giusta distruzione, non bottino! Con una pazienza inesauribile, l'Eroe dei Due Mondi fa delle rimostranze; in tono persuasivo, con una specie di dolce costrizione, quantunque sempre con le baionette inastate, disperde, sgombra. Il domani tutto riprende il suo andamento, come di consueto.</p>
                     <p>Considerando queste cose, il Duca di Castries può giustamente «scrivere al Presidente», può giustamente passare egli stesso la frontiera per reclutarvi un corpo d'armata, o fare quant'altro è in lui. Il Realismo abbandona totalmente questo metodo Bobadiliano di contestazione, e i dodici <hi rend="italic">Spadassins</hi> ritornano in Svizzera, – od anche nella Terra dei Sogni, attraversando la porta di Corno, quale che sia la loro vera casa. E l'Editore Prudhomme è autorizzato a pubblicare una cosa curiosa: «Noi siamo autorizzati a pubblicare», dice l'ottuso e gradasso Pubblicista, «che il signor Boyer, campione dei buoni Patrioti, è alla testa di Cinquanta <hi rend="italic">Spadassinicides</hi> o <hi rend="italic">Uccidi-Sgherri</hi>. Il suo indirizzo è il seguente: Passage du Bois-de-Boulogne, Faubourg St.-Denis»<note xml:id="ftn322" place="foot" n="322"> 
                           <hi rend="italic">Révolutions de Paris</hi>. in <hi rend="italic">Histoire Parlemantairs</hi>, VIII, 440.</note>. Una delle più strane istituzioni, questa del campione Boyer e degli <hi rend="italic">Uccidi-sgherri!</hi> I cui servizî non sono richiesti; avendo il Realismo abbandonato il metodo della spada, come affatto impraticabile.</p>
                  </div>
                  <div type="div4" rend="P18">
                     <head>
                        <label>Capitolo IV</label>
                        <lb/>FUGGIRE O NON FUGGIRE</head>
                     <p>La verità è che il Realismo si vede spinto verso tristi estremi, cui di giorno in giorno s'appressa. Di là del Reno viene la voce che il Re non è libero nelle Tuileries. Il povero Re non può contradire questa cosa con la bocca ufficiale, ma nel suo cuore spesso sente che è innegabile. La Costituzione Civile del Clero; il Decreto di espulsione contro i Dissidenti; e neppure per quest'ultimo, quantunque quasi ribelle alla sua coscienza, egli può dir questo. Fu il 21 Gennaio di questo 1791 che lo firmò; pel dolore di questo povero cuore v'è ancora <hi rend="italic">un altro</hi> ventun Gennaio! Onde si hanno i Preti Dissidenti espulsi: per alcuni, Martiri inconquistabili, per altri, incorreggibili e cavillosi traditori. E così è avvenuto quel che noi una volta abbiamo presagito: con la Religione o col gergo e l'eco della Religione, tutta la Francia è divisa in due parti in una nuova soluzione di continuità, che complica e amareggia tutte le altre più antiche, – da curarsi con severo trattamento chirurgico, nella Vandea!</p>
                     <p>Disgraziata Regalità, disgraziata Maestà, Rappresentante Ereditario, <hi rend="italic">Représentant Héréditaire</hi>, o come si voglia chiamarlo, dal quale molto si aspetta, al quale poco è dato! Le Guardie Nazionali Bleues circondano quelle Tuileries e Lafayette, molle Pedante costituzionale; puro, limitato, inflessibile, come acqua cambiata in tenue ghiaccio; che nessun cuore di Regina può amare. L'Assemblea Nazionale, con la sua tenda spiegata dove sappiamo, siede là vicino in un continuo tumulto. Dall'esterno, niente, tranne le Rivolte di Nancy, il sacco di palazzo Castries, ammutinamenti e sedizioni; ammutinamenti al Nord e al Sud, ad Aix, a Douai, a Belfort, Usez, Perpignan, Nîmes e in quella inguaribile Avignone dei Papi: uno schioppettio, un continuo schizzar di rivolte per tutta la superficie della Francia; che attesta il crescere incessante dell'elettricità. E per giunta un rigido inverno, gli scioperi degli operai affamati; quel continuo brontolìo in tono basso della Carestia, che è la nota dominante, la base di tutte le altre Discordanze!</p>
                     <p>Il piano della Regalità, in quanto si può dire che abbia un piano stabilito, è ancora, come sempre, quello di fuggire verso le frontiere. E a dir vero è il solo piano che può farle nutrire la benchè menoma fiducia! Fuggite presso Bouillé, circondatevi d'una siepe di cannoni, serviti dai vostri «quarantamila Tedeschi non corrotti»; intimate all'Assemblea Nazionale di seguirvi, intimatelo a quanto è in essa di Realista, di Costituzionale, di corruttibile col danaro; dissolvete il resto con la mitraglia, se è necessario. Fate che il Giacobinismo e la Rivolta con un gemito selvaggio si librino nello Spazio Infinito, lanciati dalla mitraglia. Tuonate sulla Francia con la bocca del cannone; comandando, non pregando, che cessi la rivolta. Governate poi con la massima Costituzionalità; facendo giustizia, abando la misericordia; <hi rend="italic">rendendovi</hi> Pastore di questo Popolo indigente, non semplice Tosatore o sedicente Pastore! Fate ciò, se l'osate. Se poi non l'osate, in nome del Cielo, andate a dormire: più bella alternativa non vi si offre.</p>
                     <p>La cosa era forse possibile, con un uomo che fosse stato da tanto. Poichè se questo indescrivibile turbine di confusione Babilonica (quale è la nostra Èra) non può essere chetato dall'uomo, ma solo dal Tempo e dagli uomini; un uomo può moderare i suoi parossismi, può mantenere l'equilibrio e dominare, restando ritto alla cima senza farsi ingoiare – come fanno parecchi uomini, parecchi Re in questi giorni. Molto è dato di fare a un uomo; gli altri uomini prestano obbedienza all'uomo che discerne di più (<hi rend="italic">Kens</hi>  e <hi rend="italic">cans</hi>) e lo chiamano con riverenza il loro <hi rend="italic">Ken-ning</hi> o Re.</p>
                     <p>Non governò Carlomagno? Eppure considerate se avesse tempi sereni quando impiccava «quattromila Sassoni sul Ponte del Weser», in un momento critico. Del pari, chi sa che in questa medesima Francia sconvolta e fanatica non esista veramente l'uomo idoneo! È forse un uomo taciturno, dalla tinta olivastra, per ora Luogotenente d'Artiglieria, che un tempo studiava Matematica a Brienne? Quello stesso che il mattino andava a piedi a Dôle per corregger le bozze di stampa e per gustare una colazione frugale in compagnia di Joly? Questo tale è andato ove anche il famoso Generale Paoli suo amico è andato proprio in questi giorni, a vedere le antiche scene nella nativa Corsica, e ad esperimentare quanto bene, nel senso democratico, può farsi colà.</p>
                     <p>La Regalità mai esegue il piano dell'evasione e mai lo abbandona, vivendo in una speranza variabile, indecisa, finchè deciderà la sorte. Nel più gran segreto, si mantiene una corrispondenza attiva con Bouillé; vi è anche un progetto che risorge più d'una volta, di trasportare il Re a Rouen<note xml:id="ftn323" place="foot" n="323"> Vedi <hi rend="italic">Histoire Parlementaire</hi>, VII, 316; Bertrand-Molleville, ecc.</note>: progetti su progetti che fanno capolino e poi scompaiono, come <hi rend="italic">ignes fatui</hi> in tempo burrascoso, che non menano a niente. «Verso le dieci di sera», il Rappresentante Ereditario, in <hi rend="italic">partie carrée</hi>, con la Regina, col Fratello Monsieur, e Madame giuoca al «wisk», o whist. L'Usciere Campan entra misteriosamente, con un messaggio che egli comprende solo a mezzo: un certo Conte D'Inisdal attende con ansia nell'anticamera esterna: il Colonnello Nazionale, Capitano in servizio questa notte, è guadagnato; i cavalli di posta sono pronti lungo tutto la via; una parte della Nobiltà ha preso le armi con attitudine decisa; vuol consentire Sua Maestà a partire prima di mezzanotte? Profondo silenzio, Campan attende con l'orecchio teso. «Ha sentito Vostra Maestà ciò che ha detto Campan?», domanda la Regina. «Sì, ho sentito», risponde la Maestà e seguita a giuocare. «È stato un bel versetto quello di Campan», insinua Monsieur, che a volte faceva il bello spirito; e la Maestà, sempre senza rispondere, giuoca al wisk. «Dopo tutto, qualche cosa bisogna pur dirla a Campan», osserva la Regina. «Dite al Sig. D'Inisdal», disse il Re, e la Regina accentuò le parole, «che il Re non può <hi rend="italic">consentire</hi> a lasciarsi portar via per forza». «Lo vedo», disse D'Inisdal, volgendo le spalle, al colmo dell'ira; «noi corriamo il rischio e ci esponiamo a ricevere tutto il biasimo in caso di non riuscita»<note xml:id="ftn324" place="foot" n="324"> Campan, II, 105.</note>, – e scompare insieme al suo progetto, come un fuoco fatuo. La Regina stette in piedi fino a notte inoltrata, occupata ad imballare i gioielli; ma a nulla valse; poichè, in quella rabida fiamma di irritazione, il fuoco fatuo s'era dileguato.</p>
                     <p>In tutto questo v'è poca speranza. Ohibò, con chi fuggire? Le nostre fedeli <hi rend="italic">Gardes-du-Corps</hi> fin dall'insurrezione delle Donne si sono sbandate; sono tornate alle loro case; molte hanno attraversato il Reno verso Coblenz e i principi esiliati; il bravo Miomandre e il bravo Tardivet, questi Due fedeli, hanno ricevuto in una intervista notturna con le Loro Maestà, il loro <hi rend="italic">viatico</hi> in luigi d'oro, e vivi ringraziamenti dalle labbra d'una Regina, mentre sfortunatamente S. M. il Re stava in piedi con le spalle volte al fuoco senza parlare<note xml:id="ftn325" place="foot" n="325"> Campan, II, 199, 21.</note>. Essi hanno ora pranzando d'una in altra provincia e narrando i pericoli scampati per miracolo, gli orrori dell'insurrezione. Grandi orrori, ma destinati a impallidire innanzi ad altri maggiori. Frattanto, tutto sommato, qual decadimento dagli antichi Splendori di Versailles! Qui, queste povere Tuileries, un Colonnello Nazionale Birraio, il sonoro Santerre, fa la sua comparsa ufficiale di parata dietro la sedia di S. M. la Regina. I nostri alti dignitarî tutti fuggirono di là del Reno; non essendovi più nulla da guadagnare a Corte, tranne speranze, per cui bisognava rischiare la vita! Oscuri uomini affacendati frequentano le scale segrete con le notizie di quel che si dice, coi loro progetti campati in aria, con le loro fanfaronate infruttuose. Dei Giovani Realisti, al <hi rend="italic">Théatre de Vaudeville</hi>, cantano ariette; come se ciò potesse giovare a qualche cosa. Molti Realisti, Capitani in congedo, Seigneurs incendiati, si può incontrarne parimenti «al Café de Valois e al Ristorante di Méot». Ivi si esaltano a vicenda nel loro alto e leale ardore, brindano con quel vino che riescono a procurarsi, alla confusione del Sanculottismo; mostrano i pugnali d'un lavoro perfezionato che hanno acquistati previa ordinazione; e, tante cose osando, pranzano<note xml:id="ftn326" place="foot" n="326"> Dampmartin, II, 129.</note>. Fu in questi posti, in questi mesi che l'epiteto di <hi rend="italic">Sansculotte</hi> fu per la prima volta applicato al Patriottismo indigente; nel secolo scorso avemmo Gilbert <hi rend="italic">Sansculotte</hi>, il Poeta indigente<note xml:id="ftn327" place="foot" n="327"> Mercier: <hi rend="italic">Nouveau Paris</hi>, III, 204.</note>. Mancante di calzoni: triste Mancanza; se non che, essendo condivisa da Venti Milioni, può divenire più efficace che molte possessioni!</p>
                     <p>Frattanto, tra questo vago e fosco turbine di fanfaronate, progetti campati in aria, pugnali lavorati per ordinazioni, balza fuori un <hi rend="italic">punctum saliens</hi> di vita e d'attualità: il dito di Mirabeau! Mirabeau e la Regina di Francia si sono incontrati; si sono separati con una reciproca fiducia! È un fatto strano; segreto come i Misteri, ma indubitabile. Mirabeau montò una sera a cavallo e si diresse, inatteso, verso l'Occidente, – per vedere l'Amico Clavière, nella sua casa di campagna. Prima di giungere da Clavière, il cavaliere meditabondo andò a picchiare ad una porta di dietro del Giardino di Saint-Cloud; un Duca D'Aremberg, o qualcosa di simile, era là per introdurlo; la Regina non era lontano; su un poggio, <hi rend="italic">rond point</hi>, il più alto del Giardino di Saint-Cloud, «egli guardò in viso la Regina, parlò con lei, soli sotto la vuota cupola della Notte». Quale intervista! Fatalmente segreta per noi, malgrado tutte le ricerche; al pari dei colloquî degli Dei!<note xml:id="ftn328" place="foot" n="328"> Campan, II. c. 17.</note> Ella lo chiamò «un Mirabeau»; leggiamo altrove che ella fu «entusiasta di lui», il selvaggio titano sottomesso; e invero ora una delle qualità che onoravano quell'alto e malaugurato cuore, che nessuna mente intellettuale, nessun Mirabeau, o Barnave o Dumouriez, potesse trovarsi alla presenza di lei, senza che ella si sentisse tratta a riconoscerne il merito, ad avvicinarsi con confidenza, malgrado ogni prevenzione. Alto cuore imperiale, dotato d'una attrazione istintiva verso tutto ciò che era alto. «Voi non conoscete la Regina», disse una volta in confidenza Mirabeau; «la sua forza d'animo è prodigiosa; è un uomo per coraggio»<note xml:id="ftn329" place="foot" n="329"> Dufont, p. 211.</note>. E così, nel vuoto della Notte, a cavaliere di quel poggio, essa aveva parlato con un Mirabeau; il quale le aveva fedelmente baciato la mano, dicendole con entusiasmo: «Madame, la Monarchia è salva!» Le Potenze estere, misteriosamente scandagliate, davano caute risposte favorevoli; Bouillé è a Metz e potrebbe trovare quarantamila Tedeschi sicuri. Con un Mirabeau per testa e un Bouillé per braccio, qualche cosa è veramente possibile, – se il Fato non interviene.</p>
                     <p>Ma figuratevi in quale viluppo dalle mille pieghe, in quale tenebroso mantello, la Regalità deve involgersi meditando queste cose. Vi sono persone che hanno «biglietti d'entrata», vi sono consulti cavallereschi, complotti misteriosi. Pensate ancora, se, avviluppata come si voglia, la Regalità che cospira può sfuggire allo sguardo del Patriottismo, all'occhio di lince dei Diecimila, fissato su di essa, e che vede nelle tenebre! Il Patriottismo sa tante cose: sa dei pugnali fatti per ordinazione, e può specificarne le botteghe; conosce le legioni di <hi rend="italic">mouchards</hi> del Sieur Motier; i biglietti d'<hi rend="italic">Entrée</hi>, gli uomini in nero, e come un piano d'evasione succede all'altro, – o può supporsi che succeda. Immaginate poi i <hi rend="italic">couplets</hi> che si cantano al <hi rend="italic">Théâtre de Vaudeville</hi>; o peggio, i bisbigli, lo scrollar del capo dei traditori in <hi rend="italic">moustaches</hi>. Pensate d'altra parte all'alto grido d'allarme che veniva dai Centotrenta Giornali; all'orecchio di Dionisio di ognuna delle Quarantotto Sezioni, vigile notte e giorno.</p>
                     <p>Il Patriottismo tollera tante cose, ma non tollera poi tutto. Il <hi rend="italic">Café de Procope</hi> ha mandato, apertamente per le strade, una Deputazione di Patrioti, «per lagnarsi coi cattivi Editori con parole fiduciose: cosa singolare a vedere e a udire. I cattivi Editori promettono di emendarsi, ma non lo fanno. Le Deputazioni pel cambiamento del Ministero erano molte. Il Maire Bailly si è unito fino al Cordelier Danton in questo; e ci sono riusciti. Con quale profitto? Di ciarlatani per elezione o costretti ad esser tali la razza è sempiterna; i Ministri Duportail e Dutertre, dovranno maneggiarsi, precisamente come facevano i Ministri Latour-du-Pin e Cicé. Così galleggia il mondo in confusione.</p>
                     <p>Ma ora sopraffatta senza tregua da tali influenze e evidenze insolubili e contradittorie, in che cosa può mai credere e a che mai può attenersi il Patriota Francese indigente, in questi giorni malaugurati? Tutto è Incertezza, eccetto che egli è un disgraziato, un indigente; una gloriosa Rivoluzione, meraviglia dell'Universo, non ha finora apportato nè il Pane nè la Pace, essendo corrotta dai traditori, che difficilmente si possono scoprire. Traditori che si nascondono nelle tenebre, rendendosi invisibili, – o lasciandosi vedere a momenti in un pallido e incerto crepuscolo, nel quale poi si dileguano di soppiatto! Il Sospetto Soprannaturale ancora una volta guida le menti degli uomini.</p>
                     <p>«Nessuno qui», scrive Carra negli <hi rend="italic">Annales Patriotiques</hi> non più tardi del Primo Febbraio, «può conservare un dubbio circa il costante e ostinato progetto che ha questa gente di far andar via il Re; e della perpetua successione di manovre che impiegano all'uopo». Nessuno: la vigile Madre del Patriottismo manda due suoi Membri deputati alla sua Figlia di Versailles, per esaminare come procedono le cose ivi. Bene, e poi? Il Patriottico Carra continua: «poi tutti udimmo con le nostre orecchie il rapporto di questi due Deputati, sabato scorso. Essi vennero con altri di Versailles ad ispezionare le stalle del Re, ed anche le stalle delle già <hi rend="italic">Gardes-du-Corps</hi>; e trovarono colà da sette ad ottocento cavalli che avevano sempre sella e briglia, pronti ad avviarsi al primo cenno. Gli stessi Deputati videro inoltre coi propri occhi parecchie Vetture Reali, che anche in quel momento degli uomini si affacendavano a caricare d'un grosso bagaglio di sacchi bene imbottiti, quelli propriamente che noi chiamiamo vacche di cuoio, <hi rend="italic">vaches de cuir</hi>; le Armi Reali «erano quasi completamente cancellate dagli sportelli. Fatto importante. Nello stesso giorno tutta la <hi rend="italic">Maréchaussée,</hi> o Polizia a cavallo, si riunì con le armi, i cavalli e il bagaglio, e poi si disperse. Essi hanno bisogno che il Re passi la frontiera, perchè l'Imperatore Leopoldo e i Principi Tedeschi, le cui truppe sono pronte, possano avere un pretesto per cominciare; questo», soggiunge Carra, «è il motto dell'enimma; questa è la ragione per cui i nostri Aristocratici fuggitivi reclutano uomini oltre le frontiere, attendendo che una di queste mattine il Supremo Magistrato Esecutivo sia condotto fino a loro e cominci la guerra civile»<note xml:id="ftn330" place="foot" n="330"> «Giornale di Carra», 1° Febbraio 1791 (nell'<hi rend="italic">Histoire Parlementaire</hi>), IX, 39.</note>.</p>
                     <p>Oh, se il Supremo Magistrato Esecutivo, imballato in una di quelle vacche di cuoio, fosse una volta portato salvo fino a loro! Ma la più strana cosa è che il Patriottismo, sia che abbai alla ventura, sia che lo faccia guidato da qualche istinto di sagacia soprannaturale, questa volta abbaia <hi rend="italic">a proposito</hi>; per qualche cosa, non per niente. La Corrispondenza Segreta di Bouillé, da che è divenuta pubblica, attesta questo fatto.</p>
                     <p>Inoltre è innegabile, è a tutti visibile, che <hi rend="italic">Mesdames</hi>, le zie del Re, fanno i preparativi per la partenza, chiedendo i passaporti al Ministero, salvacondotti al Municipio; e Marat ammonisce tutti di stare all'erta. Esse porteranno via dell'oro, «queste vecchie beghine»; anzi trasporteranno il piccolo Delfino, «avendo allevato apposta un fanciullo per lasciarlo in cambio di questo!» E poi esse sono come una sostanza leggera, lanciata in aria per provare come spira il vento; una specie di cervo volante di prova, che voi lanciate lontano per accertarvi se il gran cervo volante di carta, l'Evasione del Re, può montare!</p>
                     <p>In queste circostanze allarmanti, il Patriottismo non vien meno a sè stesso. Il Municipio manda deputati al Re; le Sezioni al Municipio; un'Assemblea Nazionale presto si riscuoterà. Frattanto, ecco che il 19 Febbraio 1791, Mesdames lasciano Bellevue e Versailles, e in tutta segretezza si allontanano. Si dirigono a Roma, pare, o non si sa dove. Ad esse non mancano passaporti del Re, contrassegnati; e quel che è più, sono fornite d'una scorta servizievole. Il Patriottico Sindaco o Sindacotto del Villaggio di Moret cercò di trattenerle; ma il gagliardo Louis de Narbonne, che faceva parte della Scorta, si allontanò a briglia sciolta; presto fu di ritorno con trenta dragoni, e vittoriosamente le trasse d'impaccio. E così le povere vecchie possono proseguire; con terrore della Francia e di Parigi, la cui eccitazione nervosa ha raggiunto il limite estremo. E che altro avrebbe potuto impedire alla povera Loque e alla povera Graille, già così vecchie, e capitate in circostanze così inaspettate, in un tempo in cui fin la ciarla, divenuta materia di terrore e d'orrore, più non allieta lo spirito, e non è più possibile ottenere in pace un confessore ortodosso – che altro avrebbe potuto impedir loro d'andare in qualche posto ove potessero trovare la pace e qualche sollievo?</p>
                     <p>Esse vanno, le povere vecchie signore, – che i cuori più duri non potrebbero a meno di compatire; vanno trepidanti, con non melodiosi gridi di paura repressi; mentre tutta la Francia grida e schiamazza, rivelando a voce alta un non represso terrore, seguendole, dietro di loro ed accanto, dall'un lato e dall'altro: tale è il mutuo sospetto che regna fra gli uomini. Ad Arnay le Duc, circa metà strada verso le frontiere, un Municipio Patriottico e della Plebaglia di nuovo si fanno coraggio e le fermano. Louis Narbonne deve questa volta tornare a Parigi e consultare l'Assemblea Nazionale. L'Assemblea Nazionale risponde, non senza uno sforzo, che Mesdames possono andare. A seguito di ciò, Parigi s'eccita peggio che mai, urlando quasi da folle. Le Tuileries e i loro dintorni son piene di donne e d'uomini, mentre l'Assemblea Nazionale discute questa questione delle questioni. A sera occorse l'intervento di Lafayette per disperderli, e si dovettero illuminare le strade. Il Comandante Berthier, un Berthier innanzi al quale vi sono grandi cose sconosciute, è per ora bloccato a Bellevue in Versailles. Nessuna tattica valse a far partire il bagaglio di Mesdames da quelli Corti; frenetiche donne versagliesi lo circondano gridando; le sue stesse truppe tagliarono le tirelle del carro; egli «si ritirò nell'interno», aspettando tempi migliori<note xml:id="ftn331" place="foot" n="331"> Campan, II, 132.</note>.</p>
                     <p>In queste stesse ore in cui Mesdames, a mala pena liberate a fil di spada da Moret, procedono rapidamente per l'estero, e innanzi che fossero arrestate ad Arnay, il loro augusto Nipote, il povero Monsieur, a Parigi, si rifugia in fondo alle sue cantine del Lussemburgo; e, secondo Montgaillard, difficilmente si può persuaderlo a risalire. Moltitudini urlanti circondano il suo Lussemburgo, attratte dalla notizia della sua partenza; ma nel vedere e nell'udire Monsieur, diventano una folla schiacciante, e scortano lui e Madame fino alle Tuileries, accompagnandoli con evviva<note xml:id="ftn332" place="foot" n="332"> Montgaillard, II, 282; «Deux Amis», VI, c. I.</note>. È uno stato d'eccitazione nervosa quale poche nazioni hanno provato.</p>
                  </div>
                  <div type="div4" rend="P18">
                     <head>
                        <label>Capitolo V</label>
                        <lb/>IL GIORNO DEI PUGNALI</head>
                     <p>Ma, intanto, che vuol dire questa riparazione visibile del Castello di Vincennes? Le altre Carceri son tutte piene di prigionieri e occorre dell'altro spazio; questa è la ragione che adduce il Municipio. Poichè in quel mutare di Giudicature, aboliti i Parlamenti e costituitesi Nuove Corti, i prigionieri s'erano accumulati. Senza tener conto che in quei tempi di discordia in cui prevaleva il più forte, i reati e i mandati d'arresto erano comunque più numerosi. E la ragione addotta dal Municipio non è forse bastevole a spiegare il fenomeno? Sicuro, la riparazione del Castello di Vincennes era di tutte le intraprese cui potesse dedicarsi l'illuminato Municipio, la più innocente.</p>
                     <p>Senonchè, il vicino Saint-Antoine non la pensa così; per Saint-Antoine quelle torricelle a picco e quei ridotti sinistri, così vicini alle sue abitazioni oscure, sono per sè stesse un'offesa. Non era forse Vincennes una specie di Bastiglia minore? Il gran Diderot e dei filosofi hanno scontata qui la prigionia; il gran Mirabeau v'è stato, in una disastrosa eclissi, per quarantadue mesi. E ora che la vecchia Bastiglia è divenuta un luogo ove si danza (dato che qualcuno si senta in vena di danzare), e le sue pietre sono servite a edificare il Ponte Luigi XVI, si può permettere che questa Bastiglia minore, insignificante a confronto dell'altra, si circondi di nuovi rinforzi, e distenda le sue ali tiranniche, minacciando il Patriottismo? Un nuovo spazio pei prigionieri: quali prigionieri? Un d'Orléans coi principali Patrioti, in cima alla Sinistra? Si dice che interceda un «passaggio sotterraneo», di qui alle Tuileries. Chi sa? Parigi, minata da cave e da catacombe, è sospesa stranamente sull'abisso; Parigi doveva una volta saltare in aria, – quantunque la polvere, quando venimmo a cercarla, fosse stata tolta. Delle Tuileries vendute all'Austria e a Coblenz non dovrebbero avere passaggio sotterraneo. Uscendo di là qualche mattina, Coblenz o l'Austria, con un cannone di lunga portata, potrebbero «<hi rend="italic">foudroyer</hi>» il patriottico Saint-Antoine, spargendovi l'incendio e la rovina!</p>
                     <p>A tale meditazione s'abbandona l'anima ottenebrata di Saint-Antoine, nel vedere gli operai in grembiule, affaccendati intorno a quelle torri, all'inizio della primavera. Una Municipalità che parla il linguaggio difficile, un Sieur Motier con le sue legioni di <hi rend="italic">mouchards</hi>, non meritano alcuna fiducia. V'era a dir vero, il Patriota Santerre qual Comandante! Ma il birraio comanda solo il nostro battaglione; e poi di questi segreti egli non può spiegare nulla, non sa nulla, forse sospetta tante cose. E così il lavoro procede, e Saint-Antoine, con l'animo afflitto e ottenebrato dallo strepito dei martelli, vede le pietre sospese in aria<note xml:id="ftn333" place="foot" n="333"> Montgaillard, II, 285.</note>.</p>
                     <p>Saint-Antoine abbattè la prima grande Bastiglia: vorrebbe ora esitare innanzi a questa Bastiglia insignificante al paragone? Amici, se noi prendessimo le picche, i fucili, i martelli, e ci servissimo da noi! – Non v'è rimedio più pronto, nè più sicuro. Il 28 Febbraio Saint-Antoine viene fuori, come ormai ha fatto spesso; e in un tumulto in apparenza superfluo, muove verso l'Est, diretto a quel Vincennes, la cui vista l'addolora. Con voce grave e autorevole, senza grida e senza minaccie, Saint-Antoine significa agli interessati in quel luogo, che è suo intento vedere quella fortezza sospetta messa al livello del suolo generale del paese. Possono farsi delle rimostranze, con zelo, ma a nulla valgano. Le porte esterne sono strappate, i ponti levatoi precipitano; le serrature delle finestre, atterrate a colpi di martello, servono da stanghe di ferro; cade una pioggia d'oggetti, di massi di pietra, d'ardesia: in un fracasso caotico la Demolizione precipita tutto al suolo strepitosamente. Ed ora rapide staffette attraversano di corsa le vie agitate, per informare Lafayette e le Autorità Municipali e Dipartimentali; il Rumore mette sull'avviso l'Assemblea Nazionale, le Reali Tuileries, e tutti quelli che si curano di sapere come Saint-Antoine s'è sollevato; come Vincennes, e probabilmente l'ultima Istituzione del Paese, che ancora sussiste, è sul punto di precipitare<note xml:id="ftn334" place="foot" n="334"> «Deux Amis», VII, 11-15; Giornali (in <hi rend="italic">Histoire Parlementaire</hi>, IX, 111-17).</note>.</p>
                     <p>Presto, dunque! Che Lafayette accorra a suon di tamburi verso l'Est; poichè, per ogni Patriota Costituzionale, queste sono cattive notizie. E voi, Amici della Regalità, date di piglio ai vostri pugnali di modello perfezionato, fatti espressamente, ai vostri bastoni a stocco, alle armi segrete, ai biglietti d'entrata; presto pei passaggi segreti, raccoglietevi intorno al rampollo di Sessanta Re. Un'effervescenza probabilmente partita dai d'Orléans e Compagnia per rovesciare il Trono e l'Altare; si dice che S. M. la Regina debba esser messa in prigione, per potersene sbarazzare; che diverrà, allora S. M. il Re? Argilla pel Vasaio Sanculotto! Non sarebbe possibile fuggire oggi, mentre una brava Nobiltà subitamente si raggruppa? Il pericolo minaccia, la speranza invita; il Duca de Villequier, il Duca de Duras, i Gentiluomini della Camera danno biglietti e udienza; una brava Nobiltà d'un subito si va ricollegando. Ora sarebbe il momento di «piombare con la spada in pugno su quella plebaglia», e si potrebbe farlo con successo.</p>
                     <p>L'Eroe di Due Mondi è sul bianco cavallo da guerra; i Nazionali <hi rend="italic">bleus</hi>, a cavallo e a piedi, accorrono in direzione dell'Est; Santerre col Battaglione di Saint-Antoine è già sul luogo, apparentemente non disposto ad agire. O angosciato Eroe dei Due Mondi, che còmpiti sono mai questi! Gli schermi, gli sberleffi provocati da quel Patriottico Sobborgo, che ora è tutto sparso per le strade, sono insopportabili; Patrioti non lavati che scherniscono abbandonandosi a un amaro trastullo; un Patriota non lavato «afferra il Generale per lo stivale», tentando di levarlo di sella. Ricevuto l'ordine di far fuoco, Santerre risponde in maniera evasiva: «Questi sono gli uomini che presero la Bastiglia»; e non si muove un solo grilletto. Nè la Magistratura di Vincennes rilascia mandati d'arresto, o dà il più piccolo appoggio; onde il Generale «prenderà su sè stesso la responsabilità degli arresti». Con prontezza, capacità volenterosa, pazienza, e un valore ardimentoso e senza limiti, il tumulto può essere sedato ancora senza spargimento di sangue.</p>
                     <p>Frattanto il resto di Parigi, con più o meno indifferenza, può badare agli altri suoi affari: giacchè non è questa forse un'effervescenza di cui ora ve ne sono tante? L'Assemblea Nazionale, in una delle sue maniere più tempestose, sta discutendo una Legge contro l'Emigrazione; Mirabeau dichiara a voce alta: «Io giuro in anticipazione che non mi sottoporrò ad essa». Si vede spesso Mirabeau alla Tribuna quel giorno, con infiniti impedimenti dall'esterno e con la sua antica e indomabile energia entro di sè. Che mai possono fare a quell'uomo i mormorii e i clamori, della Destra o della Sinistra, a lui irremovibile come Teneriffa o Atlante? Con un pensiero chiaro, con una poderosa voce di basso, quantunque in principio debole e incerta, costringe all'attenzione, domina la tempesta degli uomini; di tanto in tanto quella voce si fa più alta, più dolce, si eleva ad una lungisonante melodia di forza, trionfante, che soggioga tutti i cuori. Il suo volto rude, deturpato, triste, solcato dal fuoco, diviene splendente come il fuoco, radioso: una volta ancora gli uomini sentono, in queste miserevoli epoche, quale è la potenza e l'onnipotenza della parola umana sull'anima degli uomini. «Io voglio trionfare o esser fatto a brani», fu udito a dire una volta; «Silenzio», grida ora, in tono poderoso di comando, con una imperiale consapevolezza della sua forza, «Silenzio alle trenta voci, <hi rend="italic">Silence aux trente voix!</hi>» – E Robespierre e le Trenta Voci si estinguono con un mormorio; e la Legge è una volta ancora quale la vuole Mirabeau.</p>
                     <p>Come è diversa nello stesso tempo l'eloquenza di strada del Generale Lafayette, mentre disputa con i sonori Birrai e con un Saint-Antoine sgrammaticato! Come ancora molto diverse dall'una e dall'altra sono la eloquenza del Café-de-Valois e le fanfaronate represse di questa moltitudine dai biglietti d'entrata, che inonda i corridoi delle Tuileries! Tali cose possono verificarsi simultaneamente in una sola Città. Quanto più in un Paese; in un Pianeta, con le sue discrepanze, dove ogni giorno vi è una schioppettante infinità di discrepanze, – che pur danno qualche prodotto coerente e netto, quantunque infinitesimale!</p>
                     <p>Ma, si voglia come si voglia, Lafayette ha salvato Vincennes; e marcia di ritorno con una dozzina di demolitori arrestati. La Regalità non è ancora salva; – nè a dir vero trovasi in ispeciale pericolo. Ma per la Guardia Costituzionale del Re, per quelle antiche Gardes Françaises o Centre Grenadiers, questa affluenza di persone coi biglietti d'entrata comincia a divenire sempre più inesplicabile. Deve Sua Maestà realmente andare a Metz, dunque, trasportata da quegli uomini, nell'eccitazione del momento? La rivolta di Saint-Antoine servirebbe di pretesto ai traditori Realisti? Voi, Centre Grenadiers di guardia, siate avveduti: il bene mai viene dagli «uomini in nero». Inoltre essi portano mantelli, <hi rend="italic">redingotes</hi>; alcuni di loro pantaloni di cuoio e stivali, – come se fossero sul punto di montare a cavallo! Ma che cosa è mai quello che sporge dal rovescio dell'abito dello Chevalier de Court?<note xml:id="ftn335" place="foot" n="335"> Weber, II, 286.</note> È qualche cosa che troppo somiglia al manico di qualche strumento tagliente o acuminato! Egli sguiscia e va avanti, e sempre l'arma sporge dal suo abito al lato sinistro. «Fermatevi, Signore!» Un Centre Grenadier lo afferra; afferra l'arma sporgente, la strappa fuori, mostrandola a tutti: giusto Cielo, proprio un pugnale, un coltello da caccia, o come vorrete chiamarlo, fatto per versare il sangue del Patriottismo.</p>
                     <p>Ecco quel che capitò allo Chevalier de Court, il mattino di buon'ora, e il fatto non fu scevro di rumore o di commenti. Ed ora, a notte chiusa, che vuol dire questa moltitudine sempre crescente? Hanno anch'essi dei pugnali? Purtroppo, dopo aspri battibecchi, si è cominciato a palparli e a frugarli, e tutti quegli uomini, in nero, malgrado i loro biglietti d'entrata, son presi pel colletto e perquisiti. Quando si ripensa, che scandalo! Sempre che a qualcuno si trovava indosso qualcosa come un pugnale, un bastone animato, o magari un punteruolo da sarto, con molto sdegno gli veniva strappato via, e il disgraziato uomo in nero era gettato con tutta rapidità giù dalle scale. Gettato; e ignominiosamente discende col capo in avanti; sempre più celeremente per i colpi ignominiosi che riceve dalle sentinelle l'una dopo l'altra; di più, com'è scritto, fatto segno a percosse, a spintoni, – a pedate <hi rend="italic">a posteriori</hi>, che non è il caso di menzionare. In questo modo affrettato vengono fuori, non si sa con quali estremità in avanti, uomini in nero dopo uomini in nero, per tutte le uscite, nel Giardino delle Tuileries. Vengono a cadere, purtroppo, nelle braccia d'una moltitudine irata che si è raccolta e si va raccogliendo quivi, nell'ora del crepuscolo, per vedere quel che accade e se il Rappresentante ereditario è portato via oppur no. Disgraziati uomini in nero, <hi rend="italic">accusati</hi> d'aver pugnali fatti espressamente, qualificati «Chevaliers del Pugnale»! All'interno è come un bastimento che brucia; all'esterno è come un mare profondo. All'interno non v'è da sperare nulla; Sua Maestà, guardando per un momento dal suo riposto santuario, freddamente intima a tutti i visitatori «di consegnare le loro armi»; e di nuovo chiude la porta. Le armi consegnate formano un mucchio: i Cavalieri detentori dei pugnali discendono alla rinfusa, con velocità impetuosa; e alle estremità di tutte le scalinate la moltitudine mista li riceve sballottandoli, tirando loro dei pugni, poi li scaccia e li disperde.<note xml:id="ftn336" place="foot" n="336"> 
                           <hi rend="italic">Histoire Parlementaire</hi>, IX, 139-48.</note>
                     </p>
                     <p>Tale spettacolo si presenta a Lafayette nel crepuscolo della sera, mentr'egli ritorna dopo un successo pieno di difficoltà da Vincennes; vinto appena il Sanculotto Scilla, ecco che l'Aristocratico Cariddi gli si para dinanzi! Il paziente Eroe di Due Mondi perde quasi la calma. Egli accelera, non ritarda, la fuga dei Cavalieri; libera, a dir vero, uno o un altro Realista di qualità perseguitato, ma lo rimprovera con parole amare quali erano ispirate dal momento; parole che nessun salone potrebbe perdonargli. Egli era un Eroe mal divinizzato, sospeso, per così dire, nell'aria; odiato dalle Ricche Divinità Superiori, odiato dagli Indigenti Mortali Inferiori! Il Duca di Villequier, Gentiluomo della Camera, è fatto segno a tali contumelie, in presenza di tutto il popolo, che trova opportuno, prima, di scolparsene sui Giornali; poi, non riuscendovi, di ritirarsi di là dalle Frontiere, mettendosi a complottare a Bruxelles<note xml:id="ftn337" place="foot" n="337"> Montgailland, II, 286.</note>. Il suo appartamento resterà vuoto; più utilmente, a noi sembra, di quando era occupato.</p>
                     <p>Così fuggono i Cavalieri dal Pugnale, inseguiti vergognosamente dai Patrioti nel crescente crepuscolo. Fatto meschino e miserabile, nato dalle tenebre, andato a finire nel crepuscolo crescente e nell'oscurità. Intanto, in mezzo a tutto questo, il Lettore può discernere nettamente una figura che fugge per salvarsi la vita: – Crispin Catiline d'Espréménil, – discernerlo per l'ultima volta, o per la penultima. Non sono ancora trascorsi tre anni da che questi stessi Centre Grenadiers, allora Guardie Francesi, marciavano con lui verso l'Isola di Calypso, in un grigio mattino di Maggio; ed egli ed essi sono andati tanto lontano. Percosso, atterrato, liberato dal popolare Pétion, egli potrebbe ben rispondere amaramente: «Anch'io, signore, sono stato trasportato sulle spalle dal Popolo»<note xml:id="ftn338" place="foot" n="338"> Vedi Mercier, II, 40, 202.</note>. Un fatto su cui il popolare Pétion potrebbe meditare se gli talentasse.</p>
                     <p>Ma, fortunatamente, in una maniera o in un'altra, l'avanzarsi celere della notte copre questo ignominioso Giorno dei Pugnali; e i Cavalieri riescono a fuggire, benchè maltrattati, cogli abiti a brandelli e coi cuori gonfi, verso le loro rispettive dimore. La rivolta è stata due volte sedata; poco sangue si è sparso, se si eccettua quello insignificante uscito dal naso; Vincennes resta, non demolita, riparabile; il Rappresentante Ereditario non è stato rubato, nè la Regina cacciata clandestinamente in prigione. Giorno di cui si serberà a lungo memoria, commentato con alte esclamazioni di gioia e profondi mormorii; con lo sprezzo amaro del trionfo, e con l'amaro rancore della sconfitta. Il Realismo, come di consueto, imputa il fatto a D'Orléans e agli Anarchici desiderosi d'insultare la Maestà; il Patriottismo, come di solito, l'imputa ai Realisti ed anche ai Costituzionalisti, che intendevano d'involare Sua Maestà per condurla a Metz: noi, come di solito, l'imputiamo al Sospetto Soprannaturale, a Febo Apollo, essendosi egli reso simile alla Notte.</p>
                     <p>Per tal modo, il Lettore ha visto, in una arena inaspettata, l'ultimo giorno di Febbraio del 1791, i Tre elementi della Società Francese da lungo tempo contendenti, scagliati in una strana collisione tragicomica, in un'aperta azione e reazione, sotto i suoi occhi. Il Costituzionalismo, che di repente doma la rivolta sanculottica, a Vincennes, e il tradimento Realista alle Tuileries, è grande in questo giorno e prevale su tutto. Quanto al povero Realismo, sbalzato su e giù a quel modo, coi suoi pugnali abbandonati in un mucchio, che cosa se ne può pensare? Ogni cane, dice l'adagio, ha il suo giorno: lo <hi rend="italic">ha</hi>; lo ha avuto; o lo avrà. Per ora, il giorno è di Lafayette e della Costituzione. Nondimeno la Fame e il Giacobinismo, quasi divenendo fanatici, lavorano sempre; il loro giorno, divenuti che siano fanatici, verrà. Finora, in tutte le tempeste, Lafayette, come qualche Divinità Marina, alza il suo capo sereno: i più alti soffî di Eolo volano di ritorno alle loro caverne, come venti folli non chiamati; i marosi sottomarini, che essi avevano suscitati spumanti, si calmano da sè stessi. Ma se, come spesso abbiamo scritto, le Titaniche Potenze del fuoco <hi rend="italic">sottomarino</hi> volessero entrare in giuoco, così che scoppiasse il letto dell'Oceano dalle sue profondità? Se essi lanciassero nello spazio il Poseidone Lafayette e la sua Costituzione, e nella Titanica mischia il mare si confondesse col cielo?</p>
                  </div>
                  <div type="div4" rend="P18">
                     <head>
                        <label>Capitolo VI</label>
                        <lb/>MIRABEAU</head>
                     <p>Lo spirito della Francia diviene sempre più acre, più febbrile, avvicinandosi allo scoppio finale di dissoluzione e di delirio. Il Sospetto domina tutte le menti: i partiti in antagonismo non possono oramai più riunirsi, e restano separati da una linea di demarcazione, guardandosi scambievolmente, in uno stato di massimo eccitamento febbrile, di freddo terrore, o di rabbia ardente. Contro-Rivoluzione, Giorno dei Pugnali, Duelli di Castries, Fuga di Mesdames, di Monsieur e della Regalità! Il Giornalismo fa udire il suo grido d'allarme sempre più alto. L'insonne Orecchio di Dionisio delle quarantotto Sezioni è stato preso da un'agitazione morbosa, che dà a tutto il Corpo ammalato lo spasimo di strani dolori, come accade all'orecchio nello stato d'insonnia e d'infermità!</p>
                     <p>Dacchè i Realisti si fanno costruire i Pugnali per ordinazione e il Sieur Motier non è migliore di quello che potrebbe essere, non dovrà anche il Patriottismo, sia pure il più indigente, avere delle Picche e dei Fucili di seconda mano, pronti per casi estremi? In questo Marzo, risuonano le incudini pel martellare delle Picche. La Municipalità Costituzionale affisse il suo Manifesto per dire che nessun cittadino, eccettuati gli «attivi», o benestanti, è facoltato a portare armi; ma in risposta sorge all'istante un tale tempestoso stupore nel Club e nella Sezione, che il Manifesto Costituzionale, il mattino seguente, svanisce coperto da una seconda edizione emendata<note xml:id="ftn339" place="foot" n="339"> Ordonnance du 17 Mars 1791 (<hi rend="italic">Histoire Parlementaire</hi>, IX, 257).</note>. Così il martellare continua; come tutto ciò che esso fa presagire.</p>
                     <p>Guardate inoltre, come l'estrema punta della Sinistra viene sempre più acquistando favore, se non nella sua Aula Nazionale, nella Nazione in genere e a Parigi in ispecie. Giacchè, in quel panico universale di dubbio, la opinione che è sicura di sè – e la più tenue delle opinioni può esser tale – è la sola intorno a cui tutti gli uomini si stringeranno. La Fede è grande, per quanto sia tenue, e avvince i cuori incerti. L'incorruttibile Robespierre è stato eletto Accusatore Pubblico nella nostra nuova Corte di Giustizia; il virtuoso Pétion, si crede che giungerà ad essere Maire. Il Cordelier Danton, eletto anche dalla maggioranza trionfante, siede alla tavola del Consiglio Dipartimentale, collega di Mirabeau. Quanto all'incorruttibile Robespierre, era stato da molto tempo predetto che andrebbe lontano, pur essendo un meschino mortale; poichè in lui non albergava il Dubbio.</p>
                     <p>In tali condizioni, non doveva la Regalità cessare a sua volta di dubitare e cominciare a decidersi, ad agire? La Regalità ha sempre in mano una sicura carta di trionfo: fuggire da Parigi. E questa carta sicura la Regalità, come vediamo, la serba e a quando a quando la prende e fa atto di volerla buttare sul tavolo; ma mai la depone, e finisce sempre col ritirarla. Ma giuocala una buona volta, o Regalità! Se v'è ancora una via di scampo, questa sembra la sola, l'ultima invero; e anch'essa d'ora in ora si rende più dubbia. Purtroppo si vorrebbe tanto volentieri fuggire e non fuggire nello stesso tempo, giuocare la propria carta e serbarla. La Regalità, secondo tutte le apparenze umane, non giuocherà la sua carta migliore, finchè gli onori, l'un dopo l'altro, non siano tutti perduti; e allora il fatto stesso del giuocarla sarà la prova della subitanea fine della partita!</p>
                     <p>E qui sorge al proposito sempre la domanda, di genere profetico, alla quale ora non si può rispondere. E se Mirabeau, al quale la Regalità chiede i più serî consigli, come ad un Primo Ministro ch'essa non può ancora confessare legalmente, avesse preso tutte le sue disposizioni? Egli le ha prese queste disposizioni: progetti a lunga scadenza di cui arriva fino a noi, a sbalzi, frammentario, un barlume confuso nelle tenebre. Trenta Dipartimenti pronti a firmare indirizzi di fedeltà del tenore prescritto; il Re trasportato fuori di Parigi, ma soltanto fino a Compiègne e Rouen, e al massimo fino a Metz, giacchè bisognava che una volta per tutte quella canaglia di Emigrati non assumesse la direzione dell'impresa; mentre l'Assemblea Nazionale consentirebbe per via d'Indirizzi leali, di accordi, mediante la forza di Bouillé, a sentire la ragione e seguire il Re!<note xml:id="ftn340" place="foot" n="340"> «Fils Adoptif», VII, 1, 6; Dumont, c. 11, 12, 14.</note> Fu così, in questi <hi rend="italic">termini</hi>, che il Giacobinismo e Mirabeau vennero alle prese nel loro duello d'Ercole e Tifone. La Morte inevitabile quale dei due colpirebbe? Il duello è stabilito, è sicuro: ma quali ne sono i termini, e quel che più importa, con quale esito, noi cerchiamo invano d'indovinare. Tutto è tenebra vaga, è incognito quel che sarà; incognito anche ciò che è stato. Il gigante Mirabeau cammina nel buio, come abbiamo detto; senza compagni, per sentieri selvatici; quali furono i suoi pensieri durante questi mesi, non v'è memoria di Biografo, nè vago <hi rend="italic">Fils Adoptif</hi> che possa mai scoprirlo.</p>
                     <p>Per noi che ci sforziamo di trarre il suo oroscopo, naturalmente la cosa rimane doppiamente vaga. Vi è un Uomo Erculeo; in duello mortale con lui, un Mostro accanto a un Mostro. La Nobiltà Emigrante torna con la spada a lato, menando vanto della sua fedeltà mai maculata; discendendo dall'aria come uno sciame d'Arpie, con una ferocia e una cupidigia oscena. Verso terra v'è il Tifone dell'Anarchia, Politica, Religiosa, che agita cento teste, anzi venticinque milioni di teste; grande quanto l'area della Francia, feroce come la Frenesia: forte nella stessa Fame. Con questi il Distruttore di Serpenti combatterà continuamente senza attendere tregua.</p>
                     <p>Quanto al Re, egli, come di solito, ondeggerà qual camaleonte, cambiando di colore e di proposito a seconda del colore dell'ambiente che lo circonda; – disadatto ad ogni ufficio Regale. Su di una sola persona regale, sulla Regina, Mirabeau può forse contare. È probabile che la grandezza di quest'uomo, non inesperto nelle blandizie, nella cortigianeria, nella cortesia dei modi, possa con la più legittima malìa affascinare la volubile Regina e legarla a sè. Ella ha coraggio per osare tutto quanto v'ha di nobile: un occhio e un cuore; l'anima d'una Figlia di Teresa. «<hi rend="italic">Faut-il donc</hi>, allora è destinato», ella scrive con veemenza a suo fratello, «che io col sangue che m'è stato trasmesso, coi sentimenti che nutro, debba vivere e morire fra simili mortali?»<note xml:id="ftn341" place="foot" n="341"> «Fils Adoptif», <hi rend="italic">ubi supra</hi>.</note> Purtroppo sì, povera Principessa. «<hi rend="italic">Ella</hi> è il solo <hi rend="italic">uomo</hi>», osserva Mirabeau, di quanti il Re ha intorno a sè. D'un altro uomo Mirabeau è ancora più sicuro: di sè stesso. Qui si fondano le sue risorse: bastino oppur no.</p>
                     <p>Fosco e grande appare questo futuro all'occhio della Profezia. Una perpetua battaglia di vita e di morte; confusione nell'alto e nel basso; – per noi nient'altro che tenebre confuse con qualche sprazzo qua e là di lurida luce. Noi vediamo un Re forse messo da parte; senza tonsura, poichè la tonsura non è di moda attualmente; un Re che s'è mandato via, in un luogo qualunque, con una conveniente pensione annua e una provvigione di utensili da fabbro ferraio. Noi vediamo una Regina e un Delfino, Reggente e Minore; una Regina che «monta a cavallo», nello strepito della battaglie, col <hi rend="italic">Moriamur pro rege nostro!</hi> «Questo giorno, scrive Mirabeau, può venire».</p>
                     <p>Strepito di battaglie, guerre più che civili, confusione nell'alto e nel basso: in questo ambiente l'occhio della Profezia vede il Conte di Mirabeau, simile a un Cardinale de Retz, che si sorregge tempestosamente, con la sua testa che a tutto pensa, col suo cuore che tutto osa; se non vittorioso, pure indomabile, finchè ha vita. I particolari e la fine di questa condizione di cose, non v'è occhio di Profezia che possa indovinare; tutto è buio, lo ripetiamo, e notte tempestosa; e nel mezzo di essa, ora visibile lanciandosi lontano, ora dedito a lavorare non veduto, Mirabeau lotta indomito, per essere Soggiogatore delle Tenebre! Si può dire che se Mirabeau fosse vissuto, la Storia della Francia e quella del Mondo avrebbero avuto un corso diverso. Inoltre quest'uomo avrebbe avuto bisogno, come pochi n'ebbero, di quella medesima «Arte di osare, <hi rend="italic">Art d'oser</hi>», che aveva in tanto pregio; e che egli, più d'ogni altro uomo dell'epoca, avrebbe senz'altro praticata, e manifestata. Finalmente qualche cosa di sostanziale e non il vano simulacro d'una formola, sarebbe stato il risultamento realizzato da lui: un risultamento che voi potevate amare, che potevate bensì odiare; un risultamento che, secondo ogni verosimiglianza, voi non avreste respinto con labbra silenti, mettendolo rapidamente in non cale tra le cose obbliate. Se Mirabeau fosse vissuto un altro anno!....</p>
                  </div>
                  <div type="div4" rend="P18">
                     <head>
                        <label>Capitolo VII</label>
                        <lb/>MORTE DI MIRABEAU</head>
                     <p>Ma Mirabeau non poteva vivere un altro anno, precisamente come non poteva vivere altri mille anni. Gli anni degli uomini sono contati, e la favola di Mirabeau era completa oramai. Che l'uomo sia importante o non importante, tale da essere ricordato nella Storia del Mondo per centinaia d'anni, o da essere menzionato in essa non oltre un giorno o due, è cosa che non concerne il Fato indeclinabile. Nell'affaccendarsi d'una vita florida e attiva, il Pallido Messaggero fa un cenno in silenzio; vaste reti d'interessi, progetti, salvezze di Monarchie Francesi, qualsiasi cosa l'uomo ha per le mani, tutto, egli deve d'un tratto abbandonare, ed andare. Fossi tu il salvatore d'una Monarchia Francese; fossi tu un lustrascarpe del Pont Neuf! Il più importante degli uomini non può indugiare; dovesse la storia del mondo dipendere da un'ora, quest'ora non sarà accordata. Onde si desume che le parole «<hi rend="italic">sarebbe stato</hi>», sono per lo più una vanità; e la Storia del Mondo non potrebbe in nessun modo essere quel che vorrebbe o potrebbe o dovrebbe, mediante una o un'altra potenzialità; ma semplicemente e in ogni modo nient'altro di quel che è.</p>
                     <p>La foga furiosa d'una tale esistenza ha finito col logorare la forza, gigante come quercia, di Mirabeau. Una agitazione, uno stato febbrile che mantengono in fiamme il suo cuore e il suo cervello; eccesso di sforzo, di eccitamento; eccessi d'ogni genere: lavoro incessante, quasi oltre il credibile! «Se io non avessi vissuto con lui», dice Dumont, «mai avrei saputo ciò che un uomo può fare di un giorno; quali cose possono venir compiuto nell'intervallo di dodici ore. Un giorno per quell'uomo era più che non sia una settimana o un mese per gli altri: il cumulo di cose che egli menava innanzi tutte insieme, era prodigioso; dal piano all'esecuzione non andava perduto un momento. – «Signor Conte» – gli disse una volta il suo segretario – ciò che voi chiedete è impossibile!  – «Impossibile!» – rispose egli balzando dalla sedia – «<hi rend="italic">Ne me dites jamais ce bête de mot</hi>. Non mi dite mai questa stupida parola»<note xml:id="ftn342" place="foot" n="342"> Dumont, p. 311.</note>. E poi i banchetti sociali, i pranzi che egli dava come Comandante delle Guardie Nazionali «che costavano cinquecento lire»; oibò, «e le Sirene dell'Opéra, e tutto lo zenzero che infiamma la bocca»; per quale china c'è mai slanciato quest'uomo! Ma non può fermarsi Mirabeau, non può fuggire, salvarsi la vita? No! Vi è una Camicia di Nesso su quest'Ercole; egli deve infiammarsi e bruciare, senza riposo, finchè non sia consumato. La forza umana, anche quando è erculea, ha la sua misura. Ombre rivelatrici aleggiano pallide a traverso il cervello infiammato di Mirabeau, annunziatrici del pallido riposo. Mentre egli s'agita e tempesta, facendo ogni sforzo in quel mare di ambizione e di confusione, sopraggiunge mesto e silenzioso un ammonimento, che per lui l'uscita da quello stato sarà una morte repentina.</p>
                     <p>Nel Gennaio ultimo voi poteste vederlo qual Presidente dell'Assemblea: «aveva allora il collo avviluppato di fasce di lino, nella seduta della sera»; soffriva d'una efflorescenza del sangue, che gli produceva alternati oscuramenti e bagliori della vista; ed era costretto ad applicarsi le sanguisughe dopo il lavoro del mattino, e a presiedere fasciato. «Nel separarci egli mi abbracciò», dice Dumont, «con una emozione che non avevo mai scorta in lui: «Io muoio, amico mio; muoio come un lento fuoco; forse non ci rivedremo più. Quando io non sarò più, si accorgeranno quant'io valessi. I mali che io ho rattenuto scoppieranno da tutti i lati sulla Francia»<note xml:id="ftn343" place="foot" n="343"> Dumont, p. 267.</note>. La malattia lo avverte con tono alto; ma non riesce ad essere ascoltata. Il 27 Marzo, mentre si recava all'Assemblea, fu costretto a chiedere riposo e aiuto dal suo amico de Lamark, lungo la strada; e dovette restar là per un'ora, mezzo svenuto, disteso su un divano. Ciò non ostante egli andò all'Assemblea, quasi a dispetto dello stesso Destino; parlò a voce alta e concitata per ben cinque volte, poi lasciò la Tribuna, per sempre. Egli si dirige verso i Giardini delle Tuileries, addirittura esaurito; molta gente si accalca intorno a lui come di consueto, con suppliche e memorie, ed egli dice all'amico che lo accompagna: «Conducimi via di qua!»</p>
                     <p>E così, l'ultimo giorno di Marzo 1791, una moltitudine sterminata e ansiosa occupa la Rue de la Chaussée d'Antin, chiedendo incessantemente notizie; nell'interno d'una Casa, che nel nostro tempo porta il numero 42, il Gigante esaurito s'era abbattuto e moriva<note xml:id="ftn344" place="foot" n="344"> «Fils Adoptif», VIII, 420.</note>: un folla di tutti i partiti e di tutti i generi, dal Re al più meschino degli uomini! Il Re manda pubblicamente due volte al giorno a domandare, oltre tutte le volte che manda privatamente: è un domandare senza fine della folla che attende all'aperto. «Un bollettino scritto viene esposto di tre ore in tre ore; si fanno circolare delle copie, e poi lo si stampa addirittura. Il Popolo spontaneamente mantiene il silenzio; a nessuna carrozza è permesso di entrare, per evitare il rumore; la folla si accalca sulla via; ma, riconosciuta con reverenza la sorella di Mirabeau, le dà libero passaggio. Il Popolo sta muto, colpito al cuore; a tutti sembra che una grande calamità s'appressi: come se l'ultimo uomo di Francia, in grado di dominare i prossimi torbidi, giacesse ivi in una lotta disperata con una Potenza sovrannaturale».</p>
                     <p>Il silenzio di tutto un Popolo, l'assidua cura di Cabanis, Amico e Medico, a nulla valgono: il 2 Aprile, di sabato, Mirabeau sente che l'ultimo giorno è spuntato per lui; che in questo giorno deve partirsi, e cessare di esistere. La sua morte è titanica, quale è stata la sua vita! Accesa, per l'ultima volta, al bagliore del prossimo dissolvimento, la mente dell'uomo fiammeggia e brucia, rivelandosi in detti che gli uomini rammenteranno a lungo. Egli brama di vivere, eppure si acqueta alla morte, e non disputa con l'inesorabile. Il suo parlare è selvaggio e meraviglioso; poichè Fantasmi non terrestri danzano la loro danza a lume di torcie intorno alla sua anima; l'anima stessa indaga, vivida di fuoco, immota, concentrata in sè stessa per la grande ora! A tratti viene da lui un raggio di luce sul mondo che sta per lasciare. «Io porto via nel mio cuore il canto di morte della Monarchia Francese; le sue spoglie mortali saranno ora il bottino dei faziosi». E ancora, quando udì il rombo del cannone, il che è anche caratteristico, disse: «Abbiamo già il Funerale di Achille?» E parimenti quando qualche amico lo sostiene: «Sì, sostenete questa testa, che ben volentieri vi lascerei in eredità!» Giacchè l'uomo muore come è vissuto, consapevole di sè, consapevole che un mondo tiene gli occhi rivolti su lui. Egli fissa lontano il suo sguardo sulla nuova Primavera, che non diverrà mai estate per lui. Il sole s'è levato, ed egli dice: «<hi rend="italic">Si ce n'est pas là Dieu, c'est du moins son cousin germain</hi>»<note xml:id="ftn345" place="foot" n="345"> «Fils Adoptif», VIII, 450; <hi rend="italic">Journal de la maladie et de la mort de Mirabeau</hi>, par P. I. G. Cabanis (Paris, 1803).</note>. La Morte s'è impadronita degli approcci, la possanza della parola è svanita; mentre la cittadella del cuore ancora resiste: il gigante moribondo chiede con insistenza, a segni, carta e penna, e scrive con ardore che gli diano dell'oppio per metter fine a quell'agonia. L'afflitto Dottore scuote la testa; <hi rend="italic">Dormir</hi>, scrive l'altro e con trasporto glielo mostra! E così muore un gigantesco Pagano e Titano, brancolando alla cieca, senza sgomento, per la china del suo riposo. Alle otto e mezza del mattino, il Dottor Petit, che sta a pie' del letto, dice: «<hi rend="italic">Il ne souffre plus</hi>». La sua sofferenza e il suo lavoro sono omai finiti.</p>
                     <p>È proprio così, o Moltitudini silenziose di Patrioti, o uomini di tutta la Francia: quest'uomo v'è stato rapito. Egli è caduto repentinamente, senza chinarsi, finchè s'è infranto; come cade una torre colpita da folgore improvvisa. Voi non udirete più la sua parola, non seguirete più la sua traccia. La moltitudine s'allontana col cuore trafitto a divulgare la triste novella. È commovente la fedeltà degli uomini verso il loro Uomo Sovrano! Tutti i teatri e tutti i pubblici luoghi di piacere son chiusi; nessun allegro trattenimento può essere tenuto in quelle sere; l'allegria non è per loro; il Popolo interviene nelle feste da ballo private, e con mestizia ordina che si smetta. E di queste feste da ballo private nient'altro che due ne furono organizzate; ed anche queste andarono a monte. La tristezza è universale; mai questa città fu tanto addolorata per una morte, mai dopo quell'antica notte, allorchè trapassato Luigi XII, i <hi rend="italic">Crieurs des Corps</hi> andarono suonando i loro campanelli e gridando per le vie: <hi rend="italic">Le bon roi Louis, père du peuple, est mort!</hi>
                        <note xml:id="ftn346" place="foot" n="346"> Hénault, <hi rend="italic">Abrégé chronologique</hi>, p. 439.</note> Il Re perduto è ora Mirabeau, e si può dire, con poca probabilità d'esagerare, che tutto il Popolo è in lutto per lui.</p>
                     <p>Per tre giorni è ovunque un gemito sommesso; fin nell'Assemblea Nazionale si piange. Le vie spirano tutte tristezza; gli oratori montano sulle <hi rend="italic">bornes</hi>, e, innanzi a un uditorio vasto e silenzioso, recitano l'orazione funebre del morto. Che nessun cocchiere passi sferzando distrattamente i suoi cavalli attraverso quei gruppi, o meglio non vi passi addirittura! Le sue redini possono essere tagliate; egli stesso e i suoi noleggiatori, come Aristocratici impenitenti, possono essere bruscamente scagliati nei canali. Gli oratori di strada parlano come è loro dato; il Popolo Sanculottico, con la sua anima rude, ascolta ardentemente, – come fanno gli uomini ad ogni Sermone o <hi rend="italic">Sermo</hi>, quando vien detta la Parola che significa una Cosa e non è un Balbettìo senza significato. Nel Restaurateur del Palais-Royal, il cameriere osserva: «Bel tempo, Signore». «Sì, amico mio», risponde il vecchio Uomo di lettere, «molto bello; ma Mirabeau è morto». Rauche e ritmiche lamentazioni vengono anche dalle gole dei cantori di ballate, e sono vendute su carta di color grigio chiaro a un soldo ognuna<note xml:id="ftn347" place="foot" n="347"> «Fils Adoptif», VIII, 1, 10. <hi rend="italic">Newspapers and Excerpts</hi> (nell'<hi rend="italic">Histoire Parlementaire</hi>, IX, 366-402).</note>. Ma di Ritratti, incisi, dipinti, intagliati e scritti; di Elogi, Reminiscenze, Biografie, perfino <hi rend="italic">Vaudevilles</hi>, Drammi e Melodrammi, vi sarà in questi prossimi mesi la dovuta incommensurabile messe, spessa come le foglie di Primavera. Nè, quasi ad aggiungere in ciò una certa tinta burlesca, manca il <hi rend="italic">Mandement</hi> Episcopale di Gobel, di quell'oca di Gobel, di recente creato vescovo costituzionale di Parigi. Un Mandement in cui il <hi rend="italic">Ça ira</hi> si alterna stranamente col <hi rend="italic">Nomine Domini</hi>; e voi siete con la più grande serietà invitato a «rallegrarvi di possedere in mezzo a voi un corpo di Prelati creati da Mirabeau, zelanti seguaci della sua dottrina, fedeli imitatori delle sue virtù»<note xml:id="ftn348" place="foot" n="348"> 
                           <hi rend="italic">Histoire Parlementaire</hi>, IX, 405.</note>. Così parla e schiamazza tante volte il Dolore della Francia, col suo gemito articolato e inarticolato, come meglio può, poichè un Uomo Sovrano le è stato strappato. Nell'Assemblea Nazionale, quando s'agitano questioni difficili, tutti gli occhi «si rivolgono meccanicamente al posto ove sedeva Mirabeau», – e Mirabeau è omai assente.</p>
                     <p>La terza sera della lamentazione, il 4 Aprile, vi è un pubblico Funerale solenne, quale i defunti mortali raramente ebbero. Un corteo lungo una lega, composto di centomila accompagnatori almeno. Tutti i tetti sono occupati da una moltitudine di spettatori, tutte le finestre, tutti i lampioni, tutti i rami degli alberi. La tristezza è dipinta su ogni sembiante, molti piangono; «v'è una doppia fila di Guardie Nazionali; v'è l'Assemblea Nazionale in corpo; la Società dei Giacobini ed altre Società; i Ministri del Re, i Municipali, e tutte le Notabilità, Patrioti e Aristocratici. Si nota Bouillé, «col cappello in testa», anzi col cappello sulla fronte, che nasconde tanti pensieri! Lentamente muove, in religioso silenzio, il Corteo lungo una lega, sotto gli obliqui raggi del sole, poichè sono le cinque; muove e si avanza coi suoi pennacchi, esso stesso in un religioso silenzio, interrotto a vicenda dal rullo smorzato dei tamburi, dai lunghi e strascicati gemiti della musica, da strani e nuovi clangori di tromboni, e metalliche voci di pianto; tra l'infinito ronzio umano. Nella chiesa di S. Eustachio vi è una orazione funebre di Cerutti «e una scarica d'armi da fuoco fa cadere dei pezzi di stucco». Poi, di là ancora alla chiesa di Sainte-Geneviève, che era stata consacrata, con decreto supremo, in quel tempo a Pantheon dei grandi uomini della Patria. <hi rend="italic">Aux Grands Hommes la Patrie reconnaissante.</hi> Appena a mezzanotte la funzione è finita; e Mirabeau è lasciato nella sua tenebrosa dimora, primo inquilino di quel Pantheon della Patria.</p>
                     <p>Inquilino, oimè, a termine; e ne sarà scacciato. Poichè in questi giorni di convulsione e di demolizione, neppure alla polvere dei morti è permesso di riposare. Le ossa di Voltaire, tra poco, dovranno essere trasportate dal loro rubato sepolcro nell'Abbadia di Scellières a un altro sepolcro più avidamente <hi rend="italic">rubante</hi>, in Parigi sua città natale; mentre tutti i mortali fanno corteo e vanno perorando; il carro è tirato da otto cavalli bianchi, con dei palafrenieri in costume classico, con bende e spighe di frumento; – quantunque il tempo sia più piovoso che mai.<note xml:id="ftn349" place="foot" n="349"> 
                           <hi rend="italic">Moniteur</hi>, 13 Juillet 1796.</note> L'Evangelista Jean Jacques sarà a sua volta, come è ben naturale, esumato da Ermenonville e portato in processione con gran pompa al Pantheon della Patria<note xml:id="ftn350" place="foot" n="350"> Ibid., du 18 Septembre 1794. Vedi anche du 30 Août. ecc., 1791.</note>. E altri con lui; mentre Mirabeau, come dicevamo, ne sarà poi scacciato, senza possibilità, fortunatamente, di tornarvi; ed ora riposa, irriconoscibile, poichè fu seppellito in fretta e furia, nel cuor della notte, «nella parte centrale del Cimitero di Sainte-Cathérine, nel sobborgo Saint-Marceau, per non essere più disturbato».</p>
                     <p>Così fiammeggia, visibile di lontano, la Vita d'un Uomo, e diviene cenere e un <hi rend="italic">caput mortuum</hi> in questa Pira Mondiale che noi chiamiamo Rivoluzione Francese; e non fu il primo che venne a consumarsi ivi; nè l'ultimo, fra migliaia, milioni d'individui! Un uomo che «aveva ingoiato tutte le formule»; che in quegli strani tempi, in quelle strane circostanze, si sentì chiamato a vivere Titanicamente e a morire alla stessa maniera. E poichè egli, dal canto suo, aveva trangugiate tutte le formole, qual formola vi è mai tanto estensiva che possa veramente esprimere il più e il meno sul suo conto, darci il preciso risultato netto di lui? Finora non ve n'è alcuna. Non poche moralità leveranno la loro voce per condannare questo Mirabeau; la Morale da cui egli potrebbe essere giudicato non è stata ancora articolata in linguaggio umano. Ecco quanto noi possiamo dire di lui: Egli è una Realtà, non un Simulacro; un Figlio vivo della Natura nostra Madre comune; non un Artifizio vuoto, un meccanismo di convenzione, figlio del nulla, <hi rend="italic">fratello</hi> del nulla. Pensi il Savio qual significato racchiuda questa breve parola, il Savio che s'aggira triste in un mondo di esseri che sono «Abiti imbottiti», chiacchieranti e ghignanti senza senso su lui, e che fanno addirittura <hi rend="italic">ribrezzo</hi> all'anima più consapevole della sua funzione!</p>
                     <p>Di uomini che, in questo senso, son vivi e veggono coi propri occhi, il numero non è grande adesso: è molto se in questa vasta Rivoluzione Francese, con quella specie di furia nel voler tutto sviluppare, ne troviamo Tre. Mortali in preda alla rabbia ne troviamo; che sputano la più acre logica; che offrono il loro petto alla grandine delle palle, il loro collo alla ghigliottina: anche costoro, è penoso ma bisogna dirlo, sono in gran parte Formalità manifatturate, non Fatti ma Si-dice!</p>
                     <p>Onore all'uomo forte, in queste epoche, all'uomo che si è liberato dagli infingimenti, ed è qualche cosa. Poichè per divenire meritevole, la prima condizione certa è quella di <hi rend="italic">essere.</hi> Che cessi il Convenzionalismo, con ogni rischio, ad ogni costo; finchè perduri il Convenzionalismo, la mancanza di sincerità, niuna altra cosa può avere principio. Dei Criminali umani, in questi secoli, scrive il Moralista, non ne trovò che uno imperdonabile: il Ciarlatano. «Odioso a Dio», come il divino Dante canta, ed ai nemici di Dio:</p>
                     <p rend="center italic">A Dio spiacente ed a' nemici sui!</p>
                     <p>Ma, chiunque vuole, con simpatia, che è la cosa più essenziale per la conoscenza intima, guardare questo enigmatico Mirabeau, può trovare che vi è realmente in lui, come base di tutto, una Sincerità, un grande e libero Ardore; anzi dite Onestà; poichè l'uomo vide sopra ogni cosa, con quella chiara e fulgida visione, ciò che era, ciò che esisteva come fatto; e seguì col suo cuore selvaggio quello e non altro. Onde, per qualunque via egli viaggi e lotti, spesso anche errando, egli è sempre un fratello. Non l'odiare; tu non puoi odiarlo! Splendendo attraverso l'ombra ed il fango, ora rifulgendo vittoriosa, più spesso lottando per liberarsi dalle tenebre, è la vera luce del genio in quest'uomo, il quale mai fu volgare o odioso; e fu, se mai, compatibile e degno di amorevole pietà. Dicono che fosse ambizioso, che volesse divenire Ministro. È verissimo. Ma non era egli forse il solo uomo in Francia che avrebbe fatto alcun che di bene da Ministro? Non la sola vanità, non il solo orgoglio; lungi da questo! Selvaggi impeti d'affetto erano in quel gran cuore; lampi di fierezza e dolce rugiada di pietà. Così, s'insozzò dei più tristi vizî, e si può dire di lui, come dell'antica Maddalena: egli molto amò. Suo padre che era il più duro, il più inflessibile dei vecchi, egli lo amò con ardore, con venerazione.</p>
                     <p>I suoi falli, le sue follie sono pure numerosi, come spesso egli medesimo lamentò, fin con le lagrime<note xml:id="ftn351" place="foot" n="351"> Dumont p. 287.</note>. Non è purtroppo la vita di tali uomini una Tragedia poetica; fatta dal Fato e dai propri Meriti, da <hi rend="italic">Schicksal und eigenen Schuld</hi>; piena dell'elemento della Pietà e della Paura? Quest'uomo fratello, se per noi non è Epico, è Tragico; se non è grande, è vasto; vasto nelle sue qualità, vasto come un mondo nei suoi destini. Gli altri uomini, riconoscendolo tale, possono attraverso una lunga serie di tempi ricordarlo, e avvicinarsi a lui per esaminarlo e considerarlo: costoro nei loro molteplici dialetti, parleranno e canteranno di lui, – finchè non sia detta la vera parola; onde la Formula che <hi rend="italic">può</hi> giudicarlo non sia più una formula sconosciuta.</p>
                     <p>Qui dunque il selvaggio Gabriele Onorato sfugge dalla trama della nostra Istoria; non senza un tragico addio. Egli, il fiore del selvaggio casato Riquetti o Arrighetti, non è più; si direbbe che in lui fosse concentrato, con un ultimo sforzo, quanto aveva di meglio la sua famiglia e poi fosse spirata, o fosse scesa a confondersi col livello comune. Quell'inflessibile vecchio marchese Mirabeau, l'Amico degli Uomini, dorme il sonno profondo. Il Bailli Mirabeau, degno Zio, presto morrà abbandonato, solo. «Mirabeau-Barile», dice un suo biografo, «attraversò sdegnosamente il Reno, e disciplinò i Reggimenti d'Emigrati. Ma un mattino, mentr'egli sedeva nella sua tenda, indubbiamente con un malessere di stomaco e di cuore, meditando con umore tartareo intorno alla piega che prendevano le cose, un certo Capitano o Subalterno gli chiese udienza per affari. Costui ottiene un rifiuto; torna a domandare, con un nuovo rifiuto; poi di nuovo ancora, finchè il Colonnello Visconte Barile-Mirabeau, scoppiando come un barile d'acquavite in fiamme, impugna la sua spada e si slancia fuori su quella <hi rend="italic">canaille</hi> d'un intruso, – ahimè, sulla punta della spada, che quella <hi rend="italic">canaille</hi> d'intruso aveva sguainata con grande destrezza; e muore. I Giornali parlano d'<hi rend="italic">apoplessia</hi> e d'un <hi rend="italic">accidente allarmante</hi>». Così muoiono i Mirabeau.</p>
                     <p>Di nuovi Mirabeau non s'è sentito parlare; la razza selvaggia, come dicevamo, è scomparsa col suo più grande rampollo. Spesso avviene così di famiglie e razze: dopo lunghe epoche di notabilità inavvertite, producono una viva quintessenza di tutte le qualità che furono in loro, per infiammare un uomo di fama mondiale; dopo di che si arrestano come esauste, e lo scettro passa in altre mani. L'ultimo eletto dei Mirabeau è scomparso; l'eletto della Francia se ne è andato. Fu lui che scosse la vecchia Francia dalle sue basi, e quasi con la sua sola mano la sorreggeva, perchè non rovinasse, perchè si mantenesse in piedi. Quali cose dipendevano da questo solo uomo! Egli è come un bastimento che viene a infrangersi di repente su rocce profonde: molto nuota sulle acque solitarie, lontano da ogni aiuto.</p>
                  </div>
               </div>
               <div type="div3" rend="P15">
                  <head>
                     <label>Libro quarto</label>
                     <lb/>Varennes</head>
                  <div type="div4" rend="P16">
                     <head>
                        <label>Capitolo I</label>
                        <lb/>LA PASQUA A SAINT-CLOUD</head>
                     <p>La Monarchia Francese può ormai considerarsi, secondo ogni probabilità umana, come perduta; come lottante d'ora innanzi nella cecità e nella debolezza, essendo scomparso l'ultimo lume di guida ragionevole. Quel tanto di risorse che ancora rimane sarà sempre più sciupato dalle povere Maestà, in un indugiare incerto, in un continuo ondeggiamento. Lo stesso Mirabeau ebbe a dolersi che anche a lui accordassero una confidenza a mezzo, e che sempre avessero un piano nel suo piano. Se fossero fuggiti francamente con lui a Rouen o altrove tanto tempo addietro! Ora le probabilità della fuga sono immensamente diminuite; e sempre più diminuiranno, fino a ridursi a zero. Decidi tu, o Regina; poichè il povero Luigi non è in grado di decider nulla; esegui questo progetto di Fuga o almeno abbandonalo. Di corrispondenza con Bouillé ve ne è stata abbastanza; a che giovano i consulti e le ipotesi, quando tutt'intorno è una fervida attività pratica? Il Contadino sta ad aspettare che il fiume si dissecchi: ohimè, per voi non è un semplice fiume, ma una Inondazione del Nilo; le nevi si sciolgono sulle montagne invisibili, fin che tutto, insieme a voi che aspettate, sia sommerso.</p>
                     <p>Tante cose invitano alla fuga. La voce dei giornali invita; i Giornali Realisti l'insinuano, alteramente, come una minaccia, i Giornali Patriottici la denunziano rabidamente come uno spauracchio. La Società Madre, divenendo sempre più enfatica, invita; – ed è tanto enfatica che, come s'era preveduto, Lafayette e i vostri Patrioti moderati da un pezzo se ne vanno staccando per costituirsi Feuillants; con una infinità di pubbliche controversie, in cui la vittoria, quantunque appaia dubbia, resterà alla intransigente Madre. D'altronde, fin dal Giorno dei Pugnali, abbiamo visto il Patriottismo <hi rend="italic">ultra</hi> ad equipaggiarsi apertamente di armi. I cittadini mancanti di «attività», parola adoperata facetamente a significare un certo peso di borsa, non possono comperare le uniformi azzurre, ed esser Guardie; ma l'uomo è più grande d'un abito azzurro; l'uomo può combattere all'occorrenza in multiformi vesti, o quasi senza vesti – come Sansculotte. Così, si continua a martellar picche, e chi sa se queste Daghe di perfezionata struttura e con le barbe, sono «destinate al mercato delle Indie occidentali», o non vi sono punto destinate. Gli uomini battono, a rovescio, i loro vomeri per farne spade. Non vi è forse un cosidetto «Comitato Austriaco», <hi rend="italic">Comité Autrichien</hi>, che siede giorno e notte nelle Tuileries? Il Patriottismo, per visione e per sospetto, lo sa troppo bene! Se il Re fuggirà, non vi sarà forse un'invasione Aristocratico-Austriaca; un macello; un ritorno del Feudalismo, e guerre più che civili? I cuori degli uomini sono rattristati, e resi folli.</p>
                     <p>I Preti Refrattarî danno anche assai da fare. Espulsi dalle loro Chiese Parrocchiali, dove i Preti Costituzionali eletti dal Pubblico li hanno surrogati, questi disgraziati si rifugiano nei Conventi di Monache, e in altri asili di questo genere; ivi il settimo giorno della settimana (sabbath) promuovono delle assemblee di quegli Anticostituzionali, che son divenuti devoti di punto in bianco<note xml:id="ftn352" place="foot" n="352"> Toulongeon, I, 262.</note>, e amministrano il culto o pretendono di amministrarlo, stringatamente, alla loro maniera inflessibile, con grande scandalo del Patriottismo. I Preti Refrattarî, recando le loro ostie consacrate ai morenti, sembrano desiderosi di esser massacrati nelle vie; ma il Patriottismo non vuole gratificarli del martirio. Pure, una più leggera palma di martirio non sarà loro negata; non il martirio del massacro, ma quello della fustigazione. Nei luoghi delle loro pratiche refrattarie, compaiono i Patrioti; mentre le Patriote hanno poderose verghe di nocciuolo, alle quali ricorrono. Chiudi gli occhi, o Lettore; non fermare lo sguardo su quella miseria, particolarità di quegli ultimi tempi – d'un martirio senza sincerità, tutto ipocrisia e ostinazione! Non è permesso ad una Chiesa cattolica estinta di riposare nella morte; no, essa è <hi rend="italic">galvanizzata</hi> nella più detestabile delle vite, in una vita che è morte; e a tal vista, ripetiamo, l'Umanità chiude gli occhi. Poichè le Patriote danno di piglio alle loro verghe di nocciuolo e fustigano con ardore, fra le risate degli astanti, il largo didietro dei Preti; e, purtroppo, anche delle monache gettate a terra e coi <hi rend="italic">cotillons retroussés</hi>! La Guardia Nazionale fa quello che può; la Municipalità fa appello ai «Principî di tolleranza»; concede ai devoti Refrattarî la Chiesa dei <hi rend="italic">Théatins</hi>; promettendo protezione. Ma tutto è vano: alla porta di quella Chiesa dei <hi rend="italic">Théatins</hi> compare un Avviso sormontato da un Fascio di Verghe come i <hi rend="italic">fasces</hi> Consolari plebei! – I Principî di tolleranza fanno del loro meglio; ma nessun Refrattario potrà officiare a suo talento; v'è un <hi rend="italic">Plebiscitum</hi> a tal uopo; il quale, benchè non pronunciato, è simile alle leggi dei Medi e dei Persiani. I Preti Refrattarî contumaci non debbono trovare asilo presso alcuno, neppure privatamente: il Club dei Cordeliers denunzia apertamente perfino Sua Maestà per una tal cosa<note xml:id="ftn353" place="foot" n="353"> Giornali di Aprile e Giugno 1791 (nell'<hi rend="italic">Histoire Parlementaire</hi>, IX, 449; X, 217).</note>.</p>
                     <p>Tante cose invitano alla fuga; ma sopratutto il fatto che la fuga è divenuta impossibile! Il 15 Agosto si viene a sapere che Sua Maestà, il quale di recente ha molto sofferto a causa d'un catarro, pensa di recarsi per pochi giorni a Saint-Cloud, per godere la primavera. A Saint-Cloud? Che desideri di celebrare colà la sua Pasqua, <hi rend="italic">Pâques</hi> o Pasch, coi Refrattarî Anticostituzionali Dissidenti? – O piuttosto desideri di partire per Compiègne, e poi per la Frontiera? Quasi quasi la cosa è semplice, forse fattibile, o almeno sarebbe stata tale in addietro; non avete che due <hi rend="italic">chasseurs</hi> che vi accompagnano, e questi si corrompono facilmente! È una piacevole possibilità, si esegua oppure no. Si dice che vi sono trentamila Cavalieri dal Pugnale appiattati nei boschi; appiattati nei boschi e trentamila, – poichè l'Immaginazione umana non ha limiti. Ora, questi potrebbero assai facilmente slanciarsi su Lafayette, ghermire il Rappresentante Ereditario; e fuggire con lui, alla maniera d'un turbine, ove loro talentasse! – Basta, è meglio che il Re non si muova. Lafayette è prevenuto e prende le sue precauzioni; ma in verità, è soltanto suo il rischio, o con lui è in pericolo tutta la Francia?</p>
                     <p>Il lunedì diciotto Aprile è giunto; il viaggio di Pasqua a Saint-Cloud avrà luogo. La Guardia Nazionale ha ricevuto gli ordini; una prima Divisione, come Avanguardia, s'è messa in marcia e forse è già arrivata. La <hi rend="italic">Maison-bouche</hi> di Sua Maestà, a quanto dicono, è tutta in moto per preparare intingoli e fritture a Saint-Cloud; il desinare del Re è già quasi pronto. Verso la una, la Carrozza Reale, coi suoi otto morelli, si slancia maestosa nella Place du Carrousel; e si ferma per ricevere il suo regale carico. Ma, ascoltate! Ecco che il campanone della vicina chiesa di Saint-Roch comincia a suonare a stormo: din, don, din. Si sta forse per rapire il Re; è egli sul punto di partire; è forse già partito? La folla invade il Carrousel; la Carrozza Reale è ferma là; – e, per Dio, vi resterà!</p>
                     <p>Sopraggiunge Lafayette cogli aiutanti di campo e la sua eloquenza; penetra nei gruppi, e questi gli rispondono: «<hi rend="italic">Taisez-vous</hi>»; «il Re non deve andar via». Monsieur compare ad una finestra dei piani superiori; diecimila voci strepitano e urlano: «<hi rend="italic">Nous ne voulons pas que le Roi parte</hi>». Le loro Maestà sono montate. Schioccano le fruste, ma venti mani di Patrioti afferrano ognuna delle otto redini; i cavalli s'impennano, la vettura barcolla, si vocifera; non è possibile farsi strada. Lafayette si agita, si adira, perora e lotta; ma invano; i Patrioti in preda al terrore mugghiano intorno alle Vettura Reale; è tutto un mare muggente di terrore Patriottico, divenuto frenetico. La Regalità fugge dunque in Austria; andando come un razzo, ad accendere le interminabili conflagrazioni della Guerra Civile? Patrioti, fermatela, in nome del Cielo! Voci aspre apostrofano con veemenza perfino la Regalità. L'usciere Campan ed altri personaggi ufficiali che si fanno largo recando aiuto e consiglio, sono presi per la cintola e mandati all'aria con un mulinello, in una maniera confusa e pericolosa; al punto che S. M. la Regina deve anch'essa implorare con ardore dallo sportello della carrozza.</p>
                     <p>Gli ordini non possono essere nè seguiti, nè uditi: le Guardie Nazionali non sanno che farsi. I Granatieri del Centro, del Battaglione dell'Osservatorio, son là; purtroppo non per adempiere il loro ufficio, ma quasi ammutinati; pronunziando parole ribelli, minacciando le Guardie a cavallo coi fucili spianati, se fanno del male al popolo, Lafayette monta e smonta da cavallo; corre arringando, a perdita di fiato, ridotto alla disperazione. E già un'ora e tre quarti; «sette quarti» d'ora all'orologio delle Tuileries! Lafayette, in preda alla disperazione, vuole aprire un passaggio, foss'anche con la bocca del cannone, se S. M. lo ordina. Le LL. Maestà, consigliate da amici Realisti, e da Patrioti nemici, scendono dalla vettura e si ritirano addolorate e sdegnate, rinunziando alla impresa. La <hi rend="italic">Maison bouche</hi> può pur mangiarsi il desinare che ha preparato: Sua Maestà oggi non vedrà Saint-Cloud, – nè lo vedrà mai.<note xml:id="ftn354" place="foot" n="354"> «Deux Amis», VI, c. 1; <hi rend="italic">Hist. Parl.</hi>, IX, 407-14.</note>
                     </p>
                     <p>La patetica favola dell'imprigionamento nel proprio Palazzo è divenuta una triste realtà, dunque? Sua Maestà si lagna con l'Assemblea; il Municipio delibera, propone una petizione o un indirizzo; le Sezioni rispondono con un brusco e laconico rifiuto. Lafayette dà le sue dimissioni, e si mostra in abito borghese color pepe e sale; nessuna lusinga lo fa desistere dal suo divisamento, prima di tre giorni e a seguito di suppliche indescrivibili. Le Guardie Nazionali si inginocchiano innanzi a lui e dichiarano che non lo fanno per adulazione, ma che da uomini liberi s'inginocchiano innanzi alla <hi rend="italic">Statua della Libertà</hi>. Quei Granatieri del Centro dell'<hi rend="italic">Observatoire</hi> sono disciolti, – poi sono riammessi tutti, meno quattordici, sotto un nuovo nome e con nuovi quartieri. Il Re è costretto a passare la Pasqua a Parigi, meditando assai su questa strana condizione di cose, tanto più desideroso di uscirne con la fuga, quanto più il desiderio è acuito dalla difficoltà.</p>
                  </div>
                  <div type="div4" rend="P18">
                     <head>
                        <label>Capitolo II</label>
                        <lb/>LA PASQUA A PARIGI</head>
                     <p>Per circa un anno, fin dal marzo del 1790, a quel che pare, un progetto di Fuga ha ondeggiato innanzi alla mente regale, e, a quando a quando, s'è concretato in qualche cosa come un proposito; ma la tale o tal'altra difficoltà lo hanno sempre fatto sfumare. L'impresa appare così piena di rischi; forse ne verrebbe la guerra civile; sopratutto non potrebbe compiersi senza sforzo. La ignavia sonnolenta a nulla vale: per fuggire, se non si fa in una <hi rend="italic">vache</hi> di cuoio, bisogna muoversi da sè. Non sarebbe meglio adottare la loro Costituzione ed eseguirla in modo da mostrare a tutti la sua impossibile esecuzione? Meglio o meno peggio; di certo è <hi rend="italic">più facile</hi>. Innanzi a tutte le difficoltà voi dovete solo dire: Vi è un leone nel sentiero; badate, la vostra Costituzione non agirà! Per una persona sonnolenta non v'è sforzo a simulare la morte, – così Madame de Staël e gli Amici della Libertà possono vedere il Governo del Re da molto tempo <hi rend="italic">faisant le mort</hi>.</p>
                     <p>Ed ora che il desiderio eccitato dalla difficoltà ha portato la cosa a un punto, che la mente regale non è più in fra due, che cosa può uscirne? Ammesso che il povero Luigi fosse salvo con Bouillé, che cosa, dopo tutto, potrebbe egli aspettarsi colà? Gli Esasperati Biglietti di Entrata rispondono: Molto, tutto. Ma la fredda Ragione risponde: Poco, quasi nulla. Non è il lealismo una legge di Natura? chiedono i Biglietti di Entrata. Non è l'amore pel vostro Re, il morire per lui, la gloria di tutti i Francesi, – eccettuati questi pochi Democratici? Vediamo un po' che faranno gli edificatori della Costituzione Democratica senza la loro Chiave di vôlta; e come la Francia si strapperà i capelli quando avrà perduto il Rappresentante Ereditario!</p>
                     <p>Così, Luigi fuggirà; ma non si sa logicamente a quale volta. Diremo, come un Fanciullo maltrattato, il quale, avendo una Matrigna, si lanci indispettito nel mondo; con grande angoscia del cuore paterno? – Povero Luigi, egli fugge da mali noti, insopportabili, verso un cumulo ignoto di bene e di male colorito dalla Speranza. Egli va, come fece Rabelais nel morire, a cercare un gran Forse: <hi rend="italic">je vais chercher un grand Peut-être!</hi> Non solo il Fanciullo indispettito, ma l'Uomo savio è spesso obbligato dalle emergenze a far così.</p>
                     <p>Del resto, gli stimolanti non fanno difetto, nè i maltrattamenti della matrigna, per mantenere al suo giusto punto la risoluzione. I disordini faziosi non cessano; e come potrebbero cessare, tranne che autorevolmente scongiurati, in una Rivolta che è per natura senza fondo? Se il cessare della fazione è il premio della sonnolenza del Re, egli può destarsi quando vuole, e prendere il volo.</p>
                     <p>Notate, in ogni modo, quali salti mortali compie, quali contorcimenti subisce un Cattolicismo già morto, – abilmente galvanizzato; che è orrido e nello stesso tempo fa pietà a guardare! Giurati e Refrattarî, con le loro tonsure, disputano alla leggiera dappertutto, o smettono dal disputare e si spogliano per la battaglia. A Parigi v'era la sferza quando se ne sentiva il bisogno; al contrario, nel Morbihan della Bretagna, senza la sferza, i Contadini sono in armi, eccitati dal pulpito, e non sanno perchè. Il Generale Dumouriez in missione laggiù, vi trova un fermento acre e tenebroso; e nello stesso tempo constata che si può ancora far molto con la spiegazione e la conciliazione.<note xml:id="ftn355" place="foot" n="355"> «Deux Amis», V, 410-21; Dumouriez, II, c. 5.</note>
                     </p>
                     <p>Inoltre considerate questo: Sua Santità Pio Sesto ha creduto bene di scomunicare il Vescovo Talleyrand! Certo, considerando questo fatto, noi diremo che non v'è Chiesa viva o morta sulla Terra che non abbia il diritto incontestabile di scomunicare Talleyrand. Il Papa Pio ha il diritto e il potere dalla sua. Ma invero anche Padre Adamo, già Marchese Saint-Huruge, lo ha alla sua volta. Infatti, ecco che il 4 Maggio, nel Palais-Royal, una moltitudine varia e rumorosa, tra cui il Padre Adamo, Saint-Huruge, dalla voce di toro, in cappello bianco, emerge e si fa udire. Con lui, si dice, s'avanza il Giornalista Corsas insieme a molt'altra gente, di quella lavata; perchè nessuna autorità s'interponga. Pio Sesto col suo ermellino e la tiara e l'imperio delle Chiavi è portato in alto; figura di grandezza naturale – fatta di latta e di gomma combustibile. Anche Royou, l'Amico del Re, è recato in effige, con un mucchio di giornali, di quei numeri condannati dall'<hi rend="italic">Ami-du-Roi</hi>: combustibile atto al sacrificio. Si pronunziano discorsi, si emette un giudizio, si proclama una sentenza ai quattro venti, con voce taurina. Così, fra grandi applausi, l'olocausto è consumato, sotto il cielo estivo; la nostra Santità di latta e di gomma col suo seguito di vittime s'eleva in fiamme e ricade in cenere; il Papa disfatto; il diritto o il potere, fra tutti i partiti, ha, bene o male, avuto il suo compimento come poteva<note xml:id="ftn356" place="foot" n="356"> 
                           <hi rend="italic">Histoire Parlementaire</hi>, X, 99-102.</note>. Ma, in complesso, da Martino Lutero nella piazza del Mercato di Wittenberg al Marchese Saint-Huruge in questo <hi rend="italic">Palais Royal</hi> di Parigi, quanto cammino abbiamo fatto; in che strani territorii siamo stati trasportati! Nessuna autorità può ora intervenire; e la stessa Religione, rattristata da tali fatti, può dopo tutto domandare: Ma che ho da vedere Io in tutto questo?</p>
                     <p>In questa maniera straordinaria il morto Cattolicismo abilmente galvanizzato, si dimena e saltella. Onde il Lettore s'informerà a proposito della controversia che si agita, qual'è la differenza tra l'Ortodossia o <hi rend="italic">Mia-dossia</hi>, e l'Eterodossia o <hi rend="italic">Tua-dossia</hi>? La Mia-dossia s'intende che un'augusta Assemblea Nazionale può uguagliare l'estensione dei Vescovadi; che un Vescovo uguagliato, il suo Credo e i suoi Formularî essendo lasciati quali erano, può giurare Fedeltà al Re, alla Legge, alla Nazione, e divenir così un Vescovo Costituzionale. La Tua-dossia, se tu sei Dissidente, significa che egli non può, ma che deve divenire una cosa maledetta. La malvagia natura umana non ha bisogno che d'un<hi rend="italic">iota </hi>o almeno del pretesto d'un iota homoiousiano, e scorrerà copiosamente traverso il buco d'un ago; così i mortali andranno sempre chiacchierando e fumando</p>
                     <p rend="start italic">E, come gli antichi stoici nei loro portici,<lb/>Con fiera disputa mantengono le loro chiese.</p>
                     <p>Questo <hi rend="italic">Auto-da-fé </hi>di Saint-Huruge avvenne il 4 Maggio 1791. La Regalità lo vede e non dice nulla.</p>
                  </div>
                  <div type="div4" rend="P18">
                     <head>
                        <label>Capitolo III</label>
                        <lb/>IL CONTE FERSEN</head>
                     <p>La REGALITÀ dovrebbe essere oramai assai innanzi nei suoi preparativi. Purtroppo, occorrono molti preparativi. Se potesse un Rappresentante Ereditario esser trasportato in una <hi rend="italic">vache</hi> di cuoio, la cosa sarebbe ben facile; ma non è così.</p>
                     <p>Occorrono nuovi Abiti; come d'uso, in tutti gli avvenimenti Epici, foss'anche nelle più feroci età del ferro; ripensate alla «Regina Chrimhilde, con le sue sessanta cucitrici», nel ferreo <hi rend="italic">Canto dei Nibelungen</hi>! Non v'è Regina che possa muoversi senza abiti nuovi. Perciò, Madame Campan non fa che andare da questa a quella sarta; è un tagliare incessante di giubbe e di vesti, di gonne e sottane grandi e piccole; tutta roba di cui si poteva benissimo far senza. Inoltre, sua Maestà la Regina non può muovere un passo senza il suo <hi rend="italic">Nécessaire</hi>; il caro <hi rend="italic">Nécessaire</hi> incrostato d'avorio e di legno di rosa; ingegnosamente ideato; che contiene profumi, utensili da <hi rend="italic">toilette</hi>, una infinità di piccoli oggetti da Regina, necessarî alla vita mondana. Non senza una spesa di cinquecento luigi, d'un tempo tanto prezioso, cercando con difficoltà di mettere bende che pur non tolgono la vista, può questo Necessario della vita essere trasportato via dai vetturali delle Fiandre, – per non giungere mai a destinazione<note xml:id="ftn357" place="foot" n="357"> Campan, II. c. 18.</note>. Ciò, direste voi, fa mal presagire della buona riuscita dell'impresa. Senonchè i capricci delle donne e delle Regine debbono essere appagati.</p>
                     <p>Quanto a Bouillé, egli sta allestendo un Campo fortificato a Montmedy, raccogliendo il Royal-Allemand, tutte le specie di Truppe Tedesche e Truppe Francesi fedeli, «per sorvegliare gli Austriaci». Sua Maestà il Re non valicherà la Frontiera, a meno che non vi sia costretto. Nè gli Emigrati saranno molto adibiti, odiati come sono da tutti<note xml:id="ftn358" place="foot" n="358"> Bouillé, <hi rend="italic">Mémoires</hi>, II, c. 10.</note>. Il vecchio dio della guerra Broglie neppure avrà parte nella cosa; non v'è che il nostro bravo Bouillé, cui un Re liberato, nel giorno del convegno, darà il Bastone di Maresciallo fra gli applausi di tutte le truppe. Nel frattempo, essendo Parigi così sospettosa, non sarà forse bene di scrivere ai vostri Ambasciatori Esteri una ostensibile Lettera Costituzionale, con cui si esprima il desiderio che tutti i Re, tutti gli uomini sappiano che Re Luigi ama la Costituzione, che ha volontariamente giurato, e tornerà a giurare di mantenere, e che qualificherà suoi nemici coloro che vorranno dire il contrario? Questa Circolare Costituzionale è spedita per mezzo di Corrieri, è comunicata confidenzialmente all'Assemblea, e stampata in tutti i Giornali col più grande successo<note xml:id="ftn359" place="foot" n="359"> 
                           <hi rend="italic">Moniteur</hi>, Séance du 23 Avril 1791.</note>. La simulazione e la dissimulazione si trovano largamente commiste alle umane cose.</p>
                     <p>Osserviamo, intanto, che il Conte Fersen usa spesso il suo Biglietto d'Entrata; il che, sicuramente, è nel diritto di fare. È un cavalleresco Soldato e Svedese, devoto alla bella Regina, – come è anche il più Eccelso svedese attualmente. Non si è forse il Re Gustavo, per fama fiero <hi rend="italic">Chevalier du Nord</hi>, dichiarato da sè stesso, secondo le antiche leggi di cavalleria, suo Cavaliere? Egli scenderà sulle ali di fuoco della Moschetteria svedese, e la libererà da quei sozzi dragoni, se, ahimè, non interverrà la pistola d'un assassino!</p>
                     <p>Ma, infatti, il Conte Fersen ha l'aria d'un giovane soldato dai modi svelti e decisi: egli si dà attorno, visto e non visto, ed ha qualche progetto. Anche il Colonnello Duca di Choiseul, nipote di Choiseul il grande, di Choiseul morto di recente. Egli e l'Ingegnere Goguelat passano e ripassano tra Metz e le Tuileries, inviando lettere in cifre, – una delle quali, la più importante, è difficile a decifrarsi, perchè Fersen l'ha composta in fretta<note xml:id="ftn360" place="foot" n="360"> Choiseul, <hi rend="italic">Relation du départ de Louis XVI</hi> (Paris, 1822), p. 39.</note>. Quanto al Duca di Villequier, egli è partito fin dal Giorno dei Pugnali; ma il suo appartamento è utile per Sua Maestà la Regina.</p>
                     <p>Da un altro canto, il povero Comandante Gouvion, di guardia alle Tuileries, secondo nella Guardia Nazionale, vede molte cose difficili a interpretarsi. È lo stesso Gouvion che molti mesi addietro, nel palazzo di Città, trovandosi senz'aiuto di fronte a quella Insurrezione di donne, conservò il suo sangue freddo, come fa il bravo cavallo quando la conflagrazione ha principio, finchè l'Usciere Maillard diè di piglio al suo tamburo. Non vi è Patriota più sincero; ma ve ne sono molti più accorti. Egli, se si deve prestar fede alle ciarle di Madame Campan, faceva una specie di corte ad una infida Cameriera di Palazzo, che gli svelava tante cose; il <hi rend="italic">Nécessaire,</hi> gli abiti, l'imballaggio dei gioielli;<note xml:id="ftn361" place="foot" n="361"> Campan, II, 141.</note> – ed egli avrebbe dovuto comprendere quanto gli si svelava; ma l'impotente Gouvion guarda attonito con occhi di vetro, occhi sinceri; incita le sue sentinelle alla vigilanza; cammina senza riposo avanti e indietro e spera che tutto andrà pel meglio.</p>
                     <p>Ma, in sostanza, si nota che nella seconda settimana di Giugno il Colonnello de Choiseul si trova privatamente a Parigi; venuto «per vedere i suoi figliuoli». Si nota anche che Fersen ha fatto costruire una stupenda Carrozza nuova, del genere di quelle chiamate <hi rend="italic">Berline;</hi> eseguita dai primi artisti, su un modello prestabilito. Questa carrozza gli è consegnata alla presenza di Choiseul, e i due amici la provano percorrendo in essa, con aria cogitabonda, le strade di Parigi; poi la si manda all'abitazione di «Madame Sullivan, nella Rue de Clichy», verso il Nord, per quando occorra. Apparentemente una russa, certa Baronessa de Korff, con la Cameriera, il Servo e due Figli, doveva tornare in patria con qualche apparato: ma come poi vi erano interessati quei giovani signori militari? Le hanno procurato un Passaporto, l'hanno aiutata in tutti i modi, coi costruttori di carrozze e così via; – sono gentili, officiosi, i giovani militari. Fersen ha del pari comperato un calesse per due persone, forse due cameriste, oltre a dei cavalli necessari: non si direbbe che egli stesso voglia lasciare la Francia e senza risparmio di spese? Osserviamo finalmente che le Loro Maestà, se Dio vorrà, assisteranno alla festa del Corpus Domini, questo benedetto solstizio d'Estate, nella Chiesa dell'Assunzione, qui a Parigi, per consolazione di tutti. Per quello stesso giorno, inoltre, il bravo Bouillé ha invitato a pranzo, a Metz, un certo numero di amici; senonché egli è andato via da casa nel frattempo, diretto a Montmédy.</p>
                     <p>Son questi dei Fenomeni, o Illusioni ottiche, di questo affaccendato mondo terrestre: il quale invero è tutto fenomenale, o, al dire degli uomini, spettrale; e non ha un momento di riposo, nè alcuno può mai sapere perchè.</p>
                     <p>La sera del Lunedì 20 Giugno 1791, circa alle undici, si veggono molte carrozze da nolo e carrozze da rimessa, ancora in moto o ferme nelle vie di Parigi. Ma di tutte le carrozze di rimessa noi richiamiamo la tua attenzione, o Lettore, su quella che sta ferma nella Rue de l'Échelle, vicino al Carrousel e alla porta d'uscita delle Tuileries, nella Rue d'Échelle di allora; «di faccia alla porta del sellaio Ronsin», come in attesa d'esser noleggiata colà! La vettura non attende a lungo: una Signora incappucciata, con due fanciulli anche incappucciati, esce dalla porta di Villequier, dove non v'è sentinella, passa per la Corte dei Principi delle Tuileries e pel Carrousel e raggiunge la Rue de l'Échelle; il cocchiere della carrozza da rimessa prontamente li riceve; poi seguita ad attendere. Poco dopo un'altra Signora del pari incappucciata o avvolta nel sudario, appoggiata a un servo, esce nella stessa maniera; dà al servo la buona notte, ed è allo stesso modo ricevuta premurosamente dal cocchiere. Ove mai vanno tante signore? È la <hi rend="italic">Couchée</hi> di Sua Maestà; il Re è or ora andato a letto, e tutti gli abitanti del Palazzo si ritirano. Ma il cocchiere ancora attende; il suo carico sembra incompleto.</p>
                     <p>Presto notiamo un Individuo tozzo, in cappello rotondo e parrucca, poggiato al braccio d'un servo dall'aspetto d'un Corridore o Corriere: anche costui esce per la porta di Villequier; nel passare dinanzi ad una sentinella gli salta via la fibbia d'una scarpa, e si china per raccoglierla; è ricevuto dal cocchiere di rimessa con maggiore effusione. Ed ora è completo il suo carico? Non ancora; il cocchiere ancora attende. Oimè! L'infedele cameriera ha informato Gouvion del suo sospetto che la Famiglia Reale volesse fuggire proprio quella notte; e Gouvion, diffidando dei suoi occhi vitrei, ha inviato un espresso a Lafayette. La carrozza di Lafayette dai lumi scintillanti traversa in questo momento l'Arco interno del Carrousel, ove una signora nascosta da un largo cappello da zingara, poggiata al braccio d'un servo della specie dei Corridori o Corrieri, si fa di lato per lasciar passare, ed ha anche il ghiribizzo di toccare il razzo della ruota colla sua <hi rend="italic">badine</hi>, – magica bacchetta piccola e leggera che ella chiama <hi rend="italic">badine</hi>, di quelle che allora portavano le Belle. I lumi della vettura di Lafayette sono passati: è tornata la quiete nella Corte dei Principi; le sentinelle sono al loro posto; gli appartamenti delle Loro Maestà sono chiusi nel dolce riposo. La vostra cameriera traditrice s'è dunque ingannata? Sorveglia, o Gouvion.</p>
                     <p>Ma dov'è la Signora che s'è fatta di lato in cappello da zingara e ha toccato il razzo della ruota con la sua <hi rend="italic">badine</hi>! O Lettore, quella signora che toccò il razzo della ruota era la Regina di Francia! Ella aveva attraversato senza ostacoli l'Arco interno, ed aveva anche raggiunto il Carrousel; ma non la Rue de l'Échelle. Turbata dal rumore e dall'incontro, prese a destra anzichè a sinistra; nè lei nè il suo Corriere conoscono Parigi; egli invero non è un Corriere, ma una fedele e stupida <hi rend="italic">ci-devant</hi> Guardia del Corpo così travestita. Si sono allontanati, sbagliando strada, andando verso il Pont Royal e il Fiume, ed errando desolati nella Rue du Bac, lontani dal Cocchiere da rimessa che ancora attende. Attende col cuore palpitante; assalito da pensieri – che deve nascondere accuratamente sotto la sua livrea!</p>
                     <p>Suona mezzanotte a tutti i campanili della città; un'ora preziosa se n'è passata così; la maggior parte dei mortali sono immersi nel sonno. Il Cocchiere da rimessa aspetta, e in che modo! Un confratello cocchiere si avvicina con la sua vettura ed entra in conversazione; gli si risponde allegramente nel dialetto dei cocchieri: i confratelli della frusta scambiano una presa di tabacco<note xml:id="ftn362" place="foot" n="362"> Weber, II, 340-2; Choiseul, p, 44-56.</note>; vien declinata l'offerta di bere insieme; e si separano augurandosi la buona notte. Dio sia benedetto! Ecco finalmente la Regina in cappello di zingara, salva dopo il pericolo; ella ha dovuto farsi indicare la via. Entra in vettura, e il suo Corriere monta su come l'altro, che è anche una Guardia del Corpo travestita. Ed ora, Cocchiere da rimessa, uno dei tanti – Conte Fersen, poichè il lettore lo vede che sei tu, – avanti!</p>
                     <p>La polvere non si attaccherà ai piedi dei cavalli di Fersen: schiocca la frusta! La vettura da rimessa si scuote, ogni anima respira più liberamente. Ma segue Fersen la vera via? Verso il Nord-Est, per la Barriera di Saint-Martin, sulla via maestra di Metz, sono i luoghi verso cui dovevamo dirigerci: ed ecco che egli va diritto a Nord. Il Personaggio regale, in cappello rotondo e parrucca, è stupito; ma, bene o male, non v'è rimedio. Schiocca la frusta, e noi andiamo senza posa, traverso la città addormentata. Di rado, dacchè Parigi sorse dal fango, dacchè i Re dalla lunga chioma vennero nei carri tirati da giovenchi, apparve un tal cocchio. Su ogni lato della vostra via, vicinissimo a voi, distesi orizzontalmente, dormono i mortali; e noi siamo desti e tremanti! Schiocca la frusta, per la Rue de Grammont, traverso il Boulevard, su per la Rue de la Chaussée d'Antin, – quelle finestre silenziose, al numero 42, furon quelle di Mirabeau. Non verso la Barriera di Saint-Martin, ma verso quella di Clichy nell'estremo Nord! Pazienza, o personaggi regali, Fersen sa quel che fa. Passando per la Rue de Clichy egli si ferma per un momento da Madame Sullivan: «È venuto il Cocchiere del Conte Fersen a prendere la Berlina nuova della Baronessa de Korff?» «L'ha presa fin da un'ora e mezza», mormora il portiere assonnato. – «<hi rend="italic">C'est bien</hi>. Sì, sta bene»; – ma sarebbe meglio non aver <hi rend="italic">perduta</hi> quest'ora e mezza. Perciò avanti, o Fersen, presto, per la Barriera di Clichy; poi verso l'Est, lungo il Boulevard Esterno, con quanto possono i cavalli e la frusta!</p>
                     <p>Così Fersen va innanzi, nella notte d'ambrosia. Parigi addormentata è ora tutta sulla sua destra; silenziosa, eccetto il ronzio del russare: ed ora egli va verso l'Est fino alla Barriera di Saint-Martin; cercando con ansia la Berlina della Baronessa di Korff. Questa benedetta Berlina la scorge alfine, coi suoi sei cavalli, col suo cocchiere tedesco che attende sulla serpe. Bravo, o buon Tedesco, ed ora affrettati per dove tu sai! – Quanto a noi nella Vettura da rimessa, i sei dell'interno, prendono posto in gran fretta, alla rinfusa, nella nuova Berlina; i due Corrieri Guardie del Corpo montano dietro. La carrozza da rimessa, volta verso la città, è lasciata in abbandono in balìa di sè stessa, – e il mattino seguente si troverà sprofondata in un fosso. Fersen è montato sulla nuova serpe con la sua brava coperta nuova da cocchiere, e brandendo la sua frusta, si slancia verso Bondy. Colà un terzo ed ultimo Corriere Guardia del Corpo dei nostri dovrebbe trovasi di certo con nuovi cavalli di posta già pronti. Dovrebbe esservi anche il Calesse comperato, con le due cameriste e il bagaglio, senza di che Sua Maestà la Regina non potrebbe viaggiare. Presto, agile Fersen, e che il Cielo dia buon compimento!</p>
                     <p>Ancora una volta, grazie al Cielo, tutto va bene. Ecco il dormente Casale di Bondy; è là il Calesse con le donne di servizio; i cavalli sono pronti, i postiglioni dagli stivali a zangola attendono impazienti nella rugiada di quell'alba. I cavalli sono presto bardati, i postiglioni dagli stivali a zangola salgono in sella e fanno roteare in circolo le loro piccole fruste rumorose. Fersen, col suo <hi rend="italic">surtout</hi> da cocchiere, s'inchina in una profonda e silenziosa riverenza di addio; le mani regali aleggiano in una muta ineffabile risposta; la Berlina della Baronessa di Korff, con la Regalità della Francia, si slancia lontano; per sempre, si sa. L'agile Fersen si precipita obliquamente verso il Nord, traverso la campagna, verso Bougret; raggiunge Bougret, vi ritrova il suo cocchiere tedesco e un carro che attende; fa schioccare la sua frusta e si dirige non scoperto in uno spazio ignoto. Uomo destro e attivo, bisogna dirlo; ciò che egli intraprese s'è compiuto, facilmente e con successo.</p>
                     <p>E così la Regalità della Francia è veramente fuggita? Questa notte preziosa, la più breve dell'anno, essa fugge in carrozza! La Baronessa de Korff è, in realtà, Madame de Tourzel, Governante dei fanciulli regali: quella che venne incappucciata con due bimbi incappucciati, il piccolo Delfino, la piccola Madame Royale, conosciuta molto tempo dopo come la Duchessa d'Angoulême. La <hi rend="italic">cameriera</hi> della Baronessa de Korff è la Regina in cappello di Zingara. Il Personaggio regale in cappello rotondo o parrucca è <hi rend="italic">Valet</hi> temporaneamente. L'altra signora incappucciata qualificata <hi rend="italic">compagna di viaggio</hi>, è la buona sorella, Elisabetta; da tempo ella aveva giurato, da quando avvenne l'Insurrezione delle donne, che solo la morte la separerebbe da loro. Così si slanciano, senza troppa furia, traverso il bosco di Bondy; – su un Rubicone, nella loro Storia e nella Storia della Francia.</p>
                     <p>Grande fatto; quantunque tutto il futuro sia vago! Raggiungeremo Bouillé? Se non lo raggiungeremo? O Luigi! Tutt'intorno a te è la gran terra addormentata (e sul tuo capo l'immenso Cielo che veglia); questa è la foresta addormentata di Bondy, – dove Childerico l'Infingardo, dalla lunga chioma, fu trapassato dal ferro<note xml:id="ftn363" place="foot" n="363"> Hénault, <hi rend="italic">Abrégé chronologique</hi>, p. 36.</note>, non senza ragione, in un modo come il nostro. Quelle torri di pietra a picco sono Raincy, le torri del malvagio D'Orléans. Tutto dorme, tranne il continuo tintinnare della nostra Berlina nuova. Un miserabile spauracchio d'un mercante d'erbe con l'asino e la verdura del mattino, affranto dalla fatica, è forse la sola creatura che noi incontriamo. Ma diritto innanzi a noi il gran Nord-Est effonde sempre più la sua aurora bigia e picchiettata; dal ramo cosparso di rugiada, qua e là gli uccelli con brevi e profondi gorgheggi salutano il sole nascente. Le stelle e le costellazioni impallidiscono: lampade delle strade della città di Dio. L'universo, o fratelli, spalanca le sue grandi porte pel levarsi del GRANDE, SUPREMO RE. Tu, povero Luigi, ti allontani, come può un mortale, verso l'Oriente, verso le terre della speranza; e le Tuileries coi loro ricevimenti mattinali, e la Francia, e la Terra stessa, non rappresentano in complesso altro che un più grande Regno di cani – sul punto di divenire arrabbiati.</p>
                  </div>
                  <div type="div4" rend="P18">
                     <head>
                        <label>Capitolo IV</label>
                        <lb/>ATTEGGIAMENTO</head>
                     <p>Ma che avvenne a Parigi, alle sei del mattino, quando un certo Deputato Patriota, informato da un biglietto, svegliò Lafayette e si recarono alle Tuileries? – L'immaginazione, non la parola, può rappresentarci la sorpresa di Lafayette; o con quale smarrimento l'imponente Gouvion girò i suoi vitrei occhi d'Argo, discernendo che la traditrice cameriera aveva detto il vero!</p>
                     <p>Pure bisogna ricordare che Parigi, grazie ad un'augusta Assemblea Nazionale, in quella specie di finimondo, sorpassò sè stessa. Mai, secondo gli storici testimoni oculari, si vide «un tale atteggiamento imponente»<note xml:id="ftn364" place="foot" n="364"> «Deux Amis», VI, 67-178; Toulongeon III, 1-38.</note>. Tutte le Sezioni «in permanenza»; il nostro Municipio anche, avendo pel primo, alle dieci circa, dato fuoco a tre solenni cannoni dall'arme: sopratutto poi la nostra Assemblea Nazionale! L'Assemblea Nazionale, del pari in permanenza, decide ciò che è necessario; con consenso unanime, poichè il<hi rend="italic">Côté Droit</hi> resta muto, per paura della Lanterna. Decide con una prontezza calma, che rasenta il sublime. Occorre una votazione, poichè la cosa è evidente: Sua Maestà il Re è stato <hi rend="italic">rapito</hi>, o menato via, «<hi rend="italic">enlevé</hi>», da qualcuno, forse da sconosciuti: in tal caso che cosa prescrive la Costituzione che si faccia? Ritorniamo ai primi principî, come sempre diciamo: «<hi rend="italic">revenons aux principes</hi>».</p>
                     <p>In virtù dei primi o dei secondi principî, molte cose si decidono prontamente; si fanno chiamare i Ministri, istruendoli circa il modo di continuare le loro funzioni; è esaminato Lafayette, è esaminato Gouvion, che dà la più infelice spiegazione, come meglio può. Si trovano delle lettere: una d'una immensa magnitudine, tutta di pugno del Re ed evidentemente di sua composizione, diretta all'Assemblea Nazionale. In essa è il racconto minuto, fatto con ardore, con una semplicità fanciullesca, dei dolori sofferti da Sua Maestà. Dolori grandi e piccoli: si vide un Necker applaudito, una Maestà no; poi l'insurrezione; la mancanza dei mobili necessarî nel palazzo della Tuileries; la mancanza di danaro adeguato per la lista civile; la mancanza in generale di danaro, di mobili e di ordine; l'anarchia dappertutto; il Deficit mai «riparato nella più piccola parte o <hi rend="italic">comblé</hi>»: onde, in breve, Sua Maestà s'è ritirata verso un luogo di libertà, e, lasciando in balìa di sè stessi Sanzioni, Federazioni e Giuramenti d'ogni specie, si rimette – a che cosa? pensa un'Augusta Assemblea. A quella «Dichiarazione del ventitrè Giugno», col suo «<hi rend="italic">Seul il fera</hi>, egli solo farà felice il suo Popolo» Come se <hi rend="italic">ciò</hi> non fosse stato sepolto, sepolto profondamente, sotto due irrevocabili dozzine di mesi, sotto le rovine e le macerie di tutto un Mondo Feudale! L'Assemblea Nazionale delibera che questa strana lettera autografa sia stampata e trasmessa agli Ottantatrè Dipartimenti, con un commento esegetico, breve ma significativo. Saranno mandati Commissarî in tutti i luoghi; si farà appello al Popolo, si aumenterà l'Esercito; si avrà cura che non venga alcun danno alla cosa pubblica. Ed ora con una sublime aria di calma, anzi d'indifferenza, «passiamo all'ordine del giorno!»</p>
                     <p>Con questa calma sublime, si riesce a calmare il terrore del popolo. Le scintillanti Foreste di picche, irte fatalmente al levarsi del sole, scompaiono di nuovo; gli Oratori di strada dalla voce tonante smettono il declamare o l'attenuano. Siamo sul punto d'avere la guerra civile, e sia. Il Re è andato via, ma resta l'Assemblea Nazionale, resta la Francia, restiamo noi. Il popolo a sua volta assume una maestosa attitudine; esso è calmo, immoto, come un leone giacente, che fa solo udire qualche ringhio, e agita alquanto la coda per mostrare ciò che <hi rend="italic">può volere! </hi>Cazalès, per esempio, fu circondato da gruppi di strada, al grido di <hi rend="italic">Lanterna!</hi> ma le Pattuglie Nazionali facilmente lo liberarono. Parimente, tutte le effigie e le statue del Re, quelle di stucco almeno, sono soppresse. Anche i nomi del Re; la parola <hi rend="italic">Re</hi> è cancellata d'un subito da tutte le insegne di botteghe; a cominciare della Tigre Reale del Bengala sui Boulevards che diviene tigre nazionale, <hi rend="italic">Tigre National</hi>
                        <note xml:id="ftn365" place="foot" n="365"> Walpoliana.</note>.</p>
                     <p>Come è grande un popolo nel suo calmo riposo! La dimane gli uomini si diranno l'un l'altro: «Noi non abbiamo Re, eppure abbiamo dormito un sonno profondo». La dimane il bollente Achille de Châtelet, e Tommaso Paine, il sarto ribelle, avranno tappezzati i muri di Parigi con una profusione del loro manifesto, annunziante che qui deve farsi una <hi rend="italic">Repubblica</hi>
                        <note xml:id="ftn366" place="foot" n="366"> Dumont, c. 16.</note>. – Dovremo forse aggiungere che anche Lafayette, benchè minacciato in sulle prime dalle Picche, ha assunta una grande attitudine, o invero la più grande di tutte? Esploratori e aiutanti di campo si slanciano vagamente per cercare e inseguire; il giovane Romoeuf va verso Valenciennes, ma con poca speranza.</p>
                     <p>Così Parigi dà prova d'una calma sublime nella perdita subita. Ma dalle <hi rend="italic">Messageries Royales</hi>, in tutti i sacchi postali, s'irradia potente, scagliando lontano i suoi dardi, l'elettrica notizia: il nostro Rappresentante Ereditario è fuggito. Ridete pure, Realisti neri, ma soffocate il vostro riso; perchè il Patriottismo potrebbe accorgersene, e, divenuto furente, abbassare la Lanterna. Solo in Parigi è una sublime Assemblea Nazionale con la sua calma; gli altri luoghi debbono prendere la cosa come meglio possono; a bocca ed occhi spalancati, con un panico di galline spaurite, con escandescenze, con congetture. Qual solco lascia ognuna di queste pesanti diligenze di cuoio, coi suoi sacchi di cuoio e le parole «il Re è fuggito»; come procede innanzi su questa dolce Francia, traverso città e villaggi, turbando il dolce spirito pubblico col fremito di un terrore di morte; poi si muove pesantemente, come se nulla fosse accaduto! Lungo tutte le vie maestre, verso i più remoti confini; fin che tutta la Francia sia agitata, trasformata (metaforicamente parlando) in un enorme Gallo d'India furioso, gorgogliante!</p>
                     <p>Per esempio, è nelle tenebre della notte che il Mostro di cuoio giunge a Nantes, immersa nel sonno profondo. La parola pronunziata desta tutti i Patrioti; il Generale Dumouriez, avvolto nel mantello, è costretto a discendere dalla sua camera da letto, e trova la strada occupata da quattro o cinque mila cittadini tutti in camicia<note xml:id="ftn367" place="foot" n="367"> Dumouriez, <hi rend="italic">Mémoires</hi>, II, 109.</note>. Qua e là qualche fioca candeletta da un soldo, accesa in fretta; tanti visi smarriti, scuri, coi berretti da notte riversati indietro, dalle camicie da notte più o meno fluenti, che stanno a bocca aperta in attesa che il Generale dica la sua parola! E su, in alto, come sempre, la Grande Orsa gira placida intorno a Boote assidua indifferente come la diligenza di cuoio. Confortatevi, uomini di Nantes; Boote e l'assidua Orsa girano tuttora; l'antico Atlantico ancora manda la sua acqua marina, i suoi marosi scroscianti sino alla vostra Loira; la birra si riscalderà nello stomaco; questo non è l'Ultimo Giorno, ma il Penultimo. – O folli! Se avessero saputo che cosa accadeva in quei momenti, così, a lume di candela, nel lontano Nord-Est!</p>
                     <p>Forse, si può dirlo, l'uomo più terrorizzato in Parigi, nella Francia è – chi crede il Lettore? – il verdemare Robespierre. Un doppio pallore, con l'ombra della forca e del capestro, offusca i suoi lineamenti verdemare: è chiaro per lui che debba esservi «una S. Bartolomeo di Patrioti», che tra ventiquattr'ore egli non sarà più in vita. Questi orribili presentimenti dell'anima egli li manifesta a Pétion, che è udito da una notevole testimone, cioè da Madame Roland; colei che vedemmo, l'anno scorso, raggiante alla Federazione di Lione. Da quattro mesi i Roland erano a Parigi per regolare coi Comitati dell'Assemblea gli affari del municipio di Lione immerso nei debiti; e per comunicare nello stesso tempo, com'è ben naturale, coi migliori Patrioti che vi si trovavano, come Brissot, Pétion, Buzot, Robespierre, che venivano da noi, dice la Bella Ospitale, quattro sere alla settimana. Essi si davano attorno, più affacendati che mai quel giorno, e avrebbero senz'altro confortato l'uomo Verdemare; parlavano del manifesto di Achille de Châtelet; d'un giornale chiamato <hi rend="italic">Il Repubblicano</hi>; di preparare le menti degli uomini ad una Repubblica. «Una Repubblica?», disse il Verdemare, con una delle sue risate secche, dure e punto liete. «Che è ciò?»<note xml:id="ftn368" place="foot" n="368"> Madame Roland, II, 70.</note> O incorruttibile Verdemare, tu vedrai!</p>
                  </div>
                  <div type="div4" rend="P18">
                     <head>
                        <label>Capitolo V</label>
                        <lb/>LA BERLINA NUOVA</head>
                     <p>Ma, frattanto, staffette e aiutanti di campo erano andati innanzi più rapidi delle diligenze di cuoio. Il giovane Romoeuf, come dicevamo, già di buon'ora si era messo in via alla volta di Valenciennes: degli abitanti di villaggi, furiosi, s'impadronirono di lui, come d'un traditore, che avesse mano nel complotto, e lo trascinano al palazzo civico, e all'Assemblea Nazionale, che gli rilascia in fretta un nuovo passaporto. Anzi, ora quello stesso spauracchio della grande Berlina nuova veduta nel bosco di Bondy, dandogli i contrassegni<note xml:id="ftn369" place="foot" n="369"> 
                           <hi rend="italic">Moniteur,</hi> ecc., (nell'<hi rend="italic">Hist. Parl</hi>., X, 244-253).</note>. Romoeuf, munito d'un nuovo passaporto, è mandato innanzi a briglia sciolta su una traccia più promettente; per Bondy, Claye e Châlons, verso Metz, per rintracciare la Berlina nuova; e galoppa a <hi rend="italic">franc-étrier</hi>.</p>
                     <p>Miserabile Berlina nuova! Non poteva la Regalità andare in qualche vecchia Berlina simile a quelle degli altri uomini? Quando si fugge perchè va di mezzo la vita, non bisogna disputare intorno al proprio veicolo. Monsieur in una volgare carrozza di viaggio si allontana verso il Nord; Madame, la sua principessa, in un'altra carrozza, con variazione di strada; s'incontrano l'uno e l'altra mentre si cambiano i cavalli, senza mostrare di conoscersi, e raggiungono le Fiandre, senza che alcuno li interroghi. Precisamente alla stessa maniera, quasi alla stessa ora, parte la bella Principessa di Lamballe, e giungerà salva in Inghilterra: – magari vi fosse rimasta! La bella, la buona, ma sfortunata, serbata ad una spaventosa fine!</p>
                     <p>Tutto va innanzi, non molestato, rapido, eccetto la Berlina nuova. Enorme veicolo di cuoio: – enorme Galera, diciamo noi, o nave d'Acapulco, col suo Calesse a due cavalli, pesante canotto di poppa, coi suoi tre Battelli gialli da pilota quali erano i Corrieri, Guardie del Corpo a cavallo, caracollanti senza scopo intorno alla sua testa, più per generale confusione che per guidare! Essa si trascina grave, con isforzo, sospettosa, a passo di lumaca, notata da tutti. I Corrieri Guardie del Corpo, nelle loro livree gialle, vanno caracollando e scalpitando; fedeli ma stupidi, ignari d'ogni cosa. Si hanno inciampi intanto, e guasti e rotture da riparare a Étoges. Re Luigi, anch'egli, vuole smontare, vuol salire sui colli e godersi il sole benedetto. – Con undici cavalli, doppia mancia e con tutti i mezzi della natura e dell'arte, la Regalità che fugge per salvarsi la vita, percorre nient'altro che sessantanove miglia in ben ventidue ore continue. Neghittosa Regalità! Eppure non v'è minuto di queste ore che non sia prezioso: ai minuti sono ora sospesi i destini della Regalità.</p>
                     <p>I Lettori possono perciò giudicare con che animo il Duca di Choiseul attendesse d'ora in ora nel villaggio di Pont-de-Sommevelle, alcune leghe oltre Châlons, mentre il giorno inchina visibilmente verso l'occaso. Choiseul partiva da Parigi, in segreto, dieci ore prima dal tempo fissato dalle Maestà; i suoi Ussari, condotti dall'Ingegnere Goguelat, si trovano qui puntualmente, venuti per «iscortare un Tesoro che è atteso»; ma trascorrono le ore, e niente Berlina, niente Baronessa de Korff. Invero, in tutta questa regione del Nord-Est, ai confini della Champagne e della Lorena, ove corre la grande Via, l'agitazione è considerevole; poichè per tutto il percorso da Pont-de-Sommevelle verso Nord-Est fino a Montmédy, nei villaggi di ricambio e nelle Città, scorte di Ussari e di Dragoni vanno a zonzo nell'attesa; è tutto un treno o una catena di scorte militari, con alla fine, a Montmédy, il nostro bravo Bouillé: una catena elettrica di fulmini, che l'invisibile Bouillé, come un Padre Giove, tiene nella sua mano – per savî propositi! Il bravo Bouillé ha fatto quanto può un uomo; ha distesa la sua catena elettrica, fulminante di Scorte Militari, innanzi, fino alle porte di Châlons, ed essa non fa che attendere la nuova Berlina di Korff, per riceverla, scortarla, e al caso portarla via nel turbine del fuoco militare. Quei fieri soldati di cavalleria son là, come abbiamo detto, gironzolano, da Montmédy e Stenay, traverso Clermont, Sainte-Menehould fino al lontano Pont-de-Sommevelle, in tutti i villaggi di ricambio, poichè bisogna evitare Verdun e le grandi Città. Essi gironzolano impazienti, «fin che arrivi il Tesoro».</p>
                     <p>Pensate che giorno è mai questo pel bravo Bouillé: forse il primo giorno d'una nuova vita gloriosa; di certo l'ultimo giorno dell'antica! E più ancora, qual giorno, bello e terribile, pei vostri giovani e bollenti Capitani: i vostri Dandoins, Conte di Damai, il Duca di Choiseul, ingegnere Goguelat, e così via, a parte del segreto! – Oibò, il giorno inchina sempre più all'Ovest; nessuna berlina di Korff è in vista. Son trascorse quattr'ore dal tempo convenuto, e ancora nessuna Berlina. Per tutte le strade dei villaggi errano i Capitani Realisti, guardando spesso verso Parigi, con volti indifferenti, coi cuori traboccanti d'idee nere: i severi Quartiermastri possono a stento tener lontani i semplici Dragoni dai caffè e dalle bottiglierie<note xml:id="ftn370" place="foot" n="370"> Déclaration du Sieur La Gache, du Régiment «Royal Dragons» (in Choiseul, p. 125-39).</note>. Spunta, o nuova Berlina, per pietà del nostro smarrimento; spunta per pietà di noi, o Carro del Sole d'una nuova Berlina, col destino di Francia!</p>
                     <p>Fu Sua Maestà che ordinò questo apparato di scorte: una cosa che confortava l'immaginazione Regale con una apparenza di sicurezza, di liberazione, e che in realtà era fatta per creare nient'altro che allarme, e, dove non esisteva pericolo, un pericolo infinito. Poichè ogni Patriota, in quei villaggi di ricambio, chiede naturalmente: Perchè questo strepito di cavalleria, quest'andirivieni di truppe? Per iscortare un Tesoro? E perchè scortarlo quando non v'è Patriota che voglia derubare la Nazione? o dov'è il vostro Tesoro? – Quante marce e contromarce; poi, per un'altra fatalità, alcune di quelle scorte militari erano giunte fin da ieri, essendo il diciannove e non il venti, il giorno <hi rend="italic">prima</hi> designato, che Sua Maestà la Regina, per una cosa o per l'altra, credette bene di cambiare. Ed ora considerate la natura sospettosa del Patriottismo; sospettoso, sopratutto di Bouillé l'Aristocratico; e come l'umore acre e diffidente abbia avuto il tempo di accumularsi e esacerbarsi in ventiquattr'ore!</p>
                     <p>A Pont-de.Sommevelle, dei Quaranta forestieri Ussari di Goguelat e del Duca di Choiseul divengono un mistero inesplicabile per tutti. Essi avevano già molto gironzato, a Sainte-Menehould; gironzato, baloccato al punto che i volontari nazionali del luogo, messi in furore dal dubbio, «domandarono trecento fucili al Municipio», e li ottennero. Nello stesso momento, per caso, giungeva il nostro Capitano Dandoins, da Clermont con la <hi rend="italic">sua</hi> truppa: è allarmante: benchè, fortunatamente, sono soltanto Dragoni e Francesi! Onde Goguelat, coi suoi Ussari è costretto a ritirarsi e a farlo in fretta; finchè a Pont-de-Sommevelle, dove Choiseul attende, trova riposo. Riposo come su una marna rovente. La fama di lui si estende e gli uomini corrono innanzi e indietro sgomenti ed adirati. Châlons, manda a quella volta picchetti esploratori di volontarî nazionali, che incontrano picchetti esploratori provenienti da Sainte-Menehould. Che cosa, o Ussari dalle basette, uomini stranieri dalla parola gutturale, in nome del cielo che cosa vi mena qui? Un Tesoro? – i picchetti esploratori scuotono la testa. I contadini affamati conoscono purtroppo qual'è il Tesoro: la riscossione delle rendite, dei diritti feudali che nessun funzionario potrebbe farci pagare! Sì, che lo sanno – e lasciano tintinnare a stormo la campana della parrocchia, con rapido effetto! Choiseul e Goguelat, perchè tutto il paese non prenda fuoco, debbono, venga o non venga la Berlina, metter sella e partire!</p>
                     <p>Montano a cavallo; e, per fortuna, i rintocchi della parrocchia cessano. Cavalcano a rilento verso l'Est, alla volta di Sainte-Menehould, ancora sperando che il Carro del Sole d'una Berlina possa raggiungerli. Oibò, niente Berlina! E ora siamo presso a Sainte-Menehould, che ci cacciava il mattino coi suoi «trecento fucili Nazionali»; che guarda forse non troppo amorevolmente il Capitano Dandoins e i suoi nuovi Dragoni, benchè soli francesi; – ove, in una parola, nessuno oserebbe di entrare per la <hi rend="italic">seconda</hi> volta, sotto pena di esplosione! Col cuore alquanto in pena, il nostro distaccamento di Ussari deve piegare a sinistra, traverso viottoli, traverso colline e boschi sprovvisti di sentieri, ed evitando Sainte-Menehould e tutti i luoghi che li hanno già visti, andranno dritto al distante villaggio di Varennes. È probabile che toccherà loro una ben rude cavalcata notturna.</p>
                     <p>Questo primo posto militare nella lunga catena di fulmini, è dunque riuscito senza effetto, e peggio, e la vostra catena minaccia d'impigliarsi nelle sue stesse maglie! – La Grande Via, intanto, è divenuta silenziosa, calma, benchè sia una delle più vigilate. Non v'è più quartiermastro in grado di tener lontani gl'indolenti dragoni dalle bottiglierie, dove bevono i Patrioti e son disposti a far loro trattamento, per avidità di notizie. I Capitani, in uno stato di quasi demenza, percorrono la via polverosa, col volto atteggiato a indifferenza; nessun Carro del Sole appare. Perchè mai indugia? Incredibile, che con undici cavalli, con quei Corrieri gialli, e così via, la sua velocità sia al disotto di quella del più pesante carro, tre miglia ad ora! Ohimè, non si sa neppure se essa sia mai uscita da Parigi; – nè se si trovi in questo stesso momento all'altro estremo del Villaggio! I cuori ondeggiano al confine dell'inenarrabile.</p>
                  </div>
                  <div type="div4" rend="P18">
                     <head>
                        <label>Capitolo VI</label>
                        <lb/>IL VECCHIO DRAGONE DROUET</head>
                     <p>Così, intanto, declina il giorno. Gli stanchi mortali si trascinano alla loro dimora dal loro campo di lavoro; l'artigiano del villaggio mangia con appetito la sua zuppa d'erbe, o vien fuori a gironzare per le strade, in cerca d'una soave boccata d'aria e di notizie umane. Ovunque è la quiete della sera estiva! Il gran Sole pende fiammante nel remoto Nord-Ovest; poichè è il più lungo giorno dell'anno. Esultano le cime dei colli in un rosseggiare crescente e danno nel loro linguaggio di fiamme la Buona notte. Il tordo, nelle conche verdi, all'ombra dei lunghi e fronzuti rami, effonde la sua lieta serenata, che s'accompagna all'alto mormorio dei ruscelli; il silenzio si estende sulla terra. Il vostro polveroso Mulino di Valmy, come tutti i mulini e i luoghi di lavoro, può arrestare il suo crivello e dar tregua al suo scrosciare e roteare. Gli esausti macinatori in questo mulino di disciplina della Terra hanno scontato un altro giorno; e oziano colà, come dicevamo, a gruppi nei villaggi, camminando, o seduti in fila sui pubblici sedili di pietra<note xml:id="ftn371" place="foot" n="371"> Rapport de M. Rémy (in Choiseul, p. 143).</note>; e i loro fanciulli, dei monelli biricchini, si trastullano tra i loro piedi. Un confuso bisbiglio di dolce chiacchierio umano esala da questo villaggio di Sainte-Menehould, come dagli altri villaggi. Un chiacchierio assai dolce, frivolo; gli stessi Dragoni sono francesi e galanti; nè la diligenza di Parigi-Verdun col suo sacco è ancora venuta a terrorizzare le menti degli uomini.</p>
                     <p>Nondimeno, una figura vogliamo notare all'ultima porta del Villaggio: la figura in larga vesta da camera di Giovan Battista Drouet, <hi rend="italic">Maître de Poste</hi> qui. Uomo acre, collerico, dall'aspetto alquanto feroce, ancora sul fiore della vita, quantunque avesse servito a suo tempo nei Dragoni di Condé. Quel giorno, fin dal mattino per tempo, l'ira di Drouet erasi accentuata ed aveva fermentato. L'Ussaro Goguelat aveva trovato conveniente quel mattino, per ragione d'economia, di contrattare col proprio albergatore, e non con Drouet regolare <hi rend="italic">Maître de Poste</hi>, per un cavallo di birroccio, per mandare addietro il suo birroccio; il che venuto a conoscere Drouet, andò su tutte le furie, minacciando l'albergatore, senza voler sentir ragione. Tutto un giorno mal riuscito. Poichè Drouet è anch'egli un acre Patriota, che si trovò a Parigi alla Festa delle Picche: che significano dunque questi soldati di Bouillé? Gli Ussari, – col loro biroccio che vada in malora – s'erano appena mossi quando Dandoins e i suoi nuovi Dragoni arrivano da Clermont, e cominciano ad andare su e giù. A che scopo? Il collerico Drouet entra ed esce nella lunga veste da camera ondeggiante; guardando tutt'intorno con quell'acutezza d'espressione che l'eccitamento della collera dà all'uomo.</p>
                     <p>D'altra parte, notate il Capitano Dandoins per le strade di quello stesso Villaggio, che va a zonzo, con un volto indifferente e un cuore divorato dall'angoscia! Poichè nessuna Berlina di Korff si vede comparire. Il gran Sole verso il tramonto splende più ampio: tremano i cuori assaliti da un timore indicibile.</p>
                     <p>Dio sia lodato! Ecco il giallo corriere Guardia del Corpo, che entra a speron battuto nella luce rossa della sera! Bada, Dandoins, conserva il tuo volto imperturbabile, il tuo contegno indifferente; ma quell'incauto vestito di giallo oltrepassa la casa della posta, s'informa per trovarla, e mette in moto il Villaggio tutto in ammirazione dinanzi alla sua livrea. – E arriva, trascinandosi le sue montagne di scatole seguita dal calesse, la Berlina di Korff; immenso vascello d'Acapulco, giunto fin là con la sua barchetta. Gli occhi degli abitanti del Villaggio guardano incantati, come al transitare d'ogni cocchio, il che è un avvenimento. I Dragoni girovaghi rispettosamente portano la mano all'elmo, poichè sono davvero belle le livree gialle, e una signora in cappello da zingara risponde con grazia tutta propria<note xml:id="ftn372" place="foot" n="372"> Declaration de la Gache (in Choiseul, <hi rend="italic">ubi supra</hi>).</note>. Dandoins se ne sta con le braccia incrociate, e con uno sguardo indifferente, con un'aria sdegnosa di militare in servizio, mentre il cuore quasi gli balza fuori del petto. Egli si arriccia disdegnosamente i baffi, e con uno sguardo noncurante tien d'occhio i gruppi del Villaggio, di cui diffida. Col suo occhio ammicca al Corriere giallo: affrettati, affrettati! Ma l'uomo giallo dal cervello grosso non può comprendere il cenno dell'occhio e procede borbottando, domandando a parole: visto da tutto il Villaggio!</p>
                     <p>Nè il padrone della posta, Drouet, se ne sta neghittoso, in questo intervallo; egli non fa che entrare e uscire con la sua lunga fluttuante veste da camera sotto i raggi orizzontali del sole, informandosi con curiosità di parecchie cose. Quando in un dato momento le facoltà d'un uomo sono acuite dall'ira, molte cose possono venirne fuori. Quella signora dal cappello di zingara abbassato sulla fronte, quantunque segga di spalle nella carrozza, non somiglia forse a qualcuna che abbiamo vista qualche volta – alla Festa delle Picche o altrove? E quella <hi rend="italic">Grasse-Tête</hi> in cappello rotondo e parrucca, che guarda addietro e si sporge fuori di tanto in tanto, mi pare che somigli... Presto, Sieur Guillaume, scrivano del <hi rend="italic">Directoire</hi>, portami un nuovo <hi rend="italic">Assignat!</hi> Drouet osserva il nuovo <hi rend="italic">Assignat</hi>, confronta l'immagine della carta-moneta con la Grossa Testa in cappello rotondo: pel Giorno e per la Notte! Si direbbe che l'una si sia proposta di riprodurre l'altra incisione. E quel marciare delle truppe; e quell'andare attorno e bisbigliare... Ah, comprendo!</p>
                     <p>Or dunque, Drouet, Fornitore della posta di questo Villaggio, ardente Patriota, vecchio Dragone di Condé, rifletti su ciò che vuoi fare. E presto, guarda che la nuova Berlina ha cambiato celermente di cavalli, schiocca la frusta, e via! – Drouet non osa, nella fretta dell'istante, di afferrare le briglie, con ambo le mani: Dandoins le avrebbe recise con un colpo di sciabola. I nostri poveri Nazionali, di cui non si trovava neppur uno colà, hanno trecento fucili, ma senza polvere; inoltre non si è sicuri ma soltanto moralmente certi. Drouet, da abile e vecchio Dragone di Condé, fa ciò che è più consigliabile: ne parla in segreto allo scrivano Guillaume, anch'egli vecchio Dragone di Condé; in segreto, e mentre lo scrivano Guillaume sella due dei più veloci cavalli, sguiscia su al Palazzo civico per sussurrare una parola; poi monta a cavallo con lo scrivano Guillaume, e i due si slanciano verso l'Est in perlustrazione, per <hi rend="italic">vedere</hi> che si può fare.</p>
                     <p>Si slanciano verso l'Est a trotto serrato; la loro certezza morale si espande dal Municipio in tutto il Villaggio, e la cosa è bisbigliata da tutti con molta premura. Oimè! Il Capitano Dandoins ordina ai suoi Dragoni di montare; ma essi, lamentandosi d'un lungo digiuno, richiedono prima del pane e del formaggio. – Frattanto, prima che il breve pasto sia terminato, tutto il Villaggio è informato della notizia; ed ora non più si sussurra, ma si strepita, si gridai! I Volontarî Nazionali, radunatesi in fretta, gridano per la polvere; i Dragoni esitano tra il patriottismo e la disciplina, tra il pane e formaggio e le baionette inastate. Dandoins consegna segretamente il suo portafogli coi suoi dispacci segreti al rigoroso Quartiermastro; anche i mozzi di stalla si armano delle loro forche e dei loro correggiati. Il rigoroso Quartiermastro, col suo cavallo mezzo sellato, si apre la via brandendo la spada, tra le baionette spianate, tra le vociferazioni dei Patrioti, le imprecazioni, i colpi dei correggiati; e cavalca furiosamente<note xml:id="ftn373" place="foot" n="373"> Déclaration de la Gache (in Choiseul, p. 134).</note>, – seguito da pochi o da nessuno; mentre gli altri, così dolcemente costretti, consentono a restare.</p>
                     <p>E così la Berlina nuova va innanzi; Drouet e Guillaume galoppano dietro, e dietro ad essi i soldati o il soldato di Dandoins; e Sainte-Menehould, e alcune leghe della via che percorre il Re sono in esplosione; – la vostra militare catena di fulmini è scomparsa quasi distruggendosi da sè: v'è da temere la più spaventevole uscita.</p>
                  </div>
                  <div type="div4" rend="P18">
                     <head>
                        <label>Capitolo VII</label>
                        <lb/>LA NOTTE DEGLI SPERONI</head>
                     <p>Ecco le conseguenze delle Scorte misteriose, e d'una Berlina nuova con undici cavalli: «chi ha un segreto deve non solo nasconderlo, ma nascondere che deve nasconderlo». La vostra prima Scorta Militare è esplosa distruggendo sè stessa, come tutte le Scorte Militari, e il Paese, messo in sospetto, si solleverà, esplodendo a sua volta; <hi rend="italic">non</hi> comparabile al tuono vittorioso. Comparabile, piuttosto, al primo moto d'una Valanga Alpina, che una volta staccata, come qui, a Sainte-Menehould, va sempre ampliandosi – tutto intorno, e a grado a grado, fino a Stenay, rombando con ruina selvaggia, finchè i patrioti dei villaggi, i contadini, le Scorte Militari, la nuova Berlina e la Regalità non precipitino – giù alla rinfusa nell'Abisso!</p>
                     <p>Le dense ombre della notte stanno per cadere. I postiglioni fanno schioccare la frusta: la Berlina regale attraversa Clermont, dove il Colonnello conte di Damas fa sussurare una parola; ed essa passa, e va verso Varennes, correndo in ragione d'una doppia mancia. Uno sconosciuto, «<hi rend="italic">Inconnu</hi> a cavallo», grida con ardore alcune parole indistinte, che non si possono udire, dal finestrino della carrozza che va di corsa, e scompare nel buio<note xml:id="ftn374" place="foot" n="374"> Campan, II. 159.</note>. Palpitano gli Augusti viaggiatori; eppure la natura, che tutto sottomette ai suoi voleri, immerge ognuno di loro in una specie di sonno. Oimè, e Drouet e lo scrivano Guillaume danno di sprone; e prendono vie appartate, per brevità, per sicurezza; divulgando quella loro certezza morale, che vola come portata da un uccello aereo!</p>
                     <p>E il vostro rigoroso Quartiermastro sprona; destando il roco suono della tromba, – come qui a Clermont, chiamando a raccolta i Dragoni che sono andati a letto. Il bravo Colonnello de Damas fa montare a cavallo una parte di questi uomini di Clermont; il giovane cornetta Remy si slancia all'aperto con pochi. Ma la Magistratura patriottica anch'essa è fuori, qui a Clermont; la Guardia Nazionale grida per le cartucce a palle; il Villaggio «s'illumina»; – i Patrioti d'un subito balzano di letto; uomini e donne in camicia accendono i lumi, brandendo ognuno la sua candela da un soldo, il suo meschino lume ad olio, finchè dappertutto vi sia la luce: tanta fretta essi hanno! Una <hi rend="italic">camisado,</hi> o tumulto in camicia, in ogni luogo: le campane suonano a stormo, il tamburo del villaggio batte furiosamente la <hi rend="italic">générale</hi>, come a Clermont, sotto l'illuminazione; i patrioti, furiosi, arringano, minacciano! Il bravo e giovane Colonnello de Damas, in quel tumultuare furioso del Patriottismo, dice delle parole di fuoco a quel tanto di truppa che ha. «I compagni sono stati insultati a Sainte-Menehould: il Re e il Paese fanno appello ai bravi»; poi comanda: <hi rend="italic">Sguainate le sciabole</hi>. Senonohè, pur troppo, i soldati non fanno che <hi rend="italic">battere</hi> sull'elsa delle sciabole, ricacciandole nel fodero! «Con me chiuque è pel Re!» grida Damas disperato, e galoppa con altri due poveri soldati subalterni, nel cuore della notte<note xml:id="ftn375" place="foot" n="375"> Procès-verbal du Directoire de Clermont (in Choiseul, pagine 189-95).</note>.</p>
                     <p>Notte senza esempio nel <hi rend="italic">Clermontais</hi>: la notte più corta dell'anno; la più notevole del secolo. Notte che merita di esser detta degli Speroni! La Cornetta Remy, e quei pochi che s'erano slanciati con lui, hanno smarrita la via, e galoppano ora verso Verdun; poi, ancora per ore e ore, traverso campagne siepate, traverso villaggi destatisi dal sonno, alla volta di Varennes. Sfortunata Cornetta Remy, più sfortunato Colonnello Damas, con cui correvano disperatamente solo Due uomini fedeli! Non più di due, della scorta di Clermont: delle altre scorte, poi, negli altri villaggi, neppur Due si muovono, ma curvano la schiena – rattenuti dalle campane a stormo, dall'illuminarsi del Villaggio.</p>
                     <p>E cavalca Drouet, cavalca lo scrivano Guillaume; e il Paese accorre. – Goguelat e il Duca di Choiseul affondano nei pantani e avanzano su balze e ceppaie e sassi, pei folti boschi di Clermontais; ora guidati da sentieri, ora senza traccia alcuna. Gli Ussari precipitano in dossi e vi rimangono «tramortiti per tre quarti d'ora», e gli altri ricusano di mettersi in marcia senza di loro. Che lungo cavalcare quella sera da Pont-de-Sommevelle; e che ore, quelle trenta ore da che Choiseul ha lasciato Parigi insieme al cameriere della Regina, Leonardo, che siede accanto a lui in carrozza! La nera angoscia perseguita i viaggiatori. Così, essi vanno a sbalzi; destano la civetta nel suo nido di rami; stritolano l'erba soave della foresta, la regina dei prati, che espande il suo profumo; spaventano l'orecchio della Notte. Ascoltate! Non sentite verso le dodici, ora che si presume, giacchè anche le stelle sono tramontate, i rintocchi della campana di Varennes? Tirando le briglie, l'Ufficiale degli Ussari si pone in ascolto: «Qualche incendio senza dubbio!» – Pure va innanzi, raddoppiando di lena, per accertarsene.</p>
                     <p>Sì, valorosi amici, che fate quanto è in voi, si tratta di una specie d'incendio, d'un incendio difficile a spegnersi. – La Berlina di Korff, molto più avanti di tutta questa Valanga galoppante, raggiungeva il piccolo e meschino villaggio di Varennes circa alle undici; piena di speranze, malgrado le parole sommesse dello Sconosciuto. Non si trovano ora tutte le città indietro di noi? Verdun, sulla nostra destra, non è già stata evitata? E siamo in prossimità di Bouillé e col favore d'una delle notti più nere di mezza estate! E così ci fermiamo alla sommità del colle, all'estremo del villaggio volto al Sud; attendendo i cavalli freschi, che il giovane Bouillé, proprio il figlio di Bouillé, con la sua scorta di Ussari deve aver pronti; poichè in questo Villaggio non v'è posta. Ma cosa da fare ammattire: non vi sono nè cavalli nè Ussari! Ah, i grandi cavalli, i cavalli di ricambio appartenenti al Duca di Choiseul stanno alla greppia, ma nell'altra parte del Villaggio al disopra del Ponte; e noi non lo sappiamo. Gli Ussari attendono alla loro volta, ma trincano nelle taverne. Poichè, infatti, sono già trascorse sei ore dal tempo stabilito, e il figlio di Bouillé, giovanetto di poco cervello, credendo che per quella notte non se ne farebbe nulla, se n'era andato a letto. E così i nostri Corrieri gialli, non pratici del luogo, debbono andare attorno, brancolando alla ventura, per un Villaggio quasi tutto addormentato. I Postiglioni non vogliono, per qualsiasi moneta, andare innanzi coi cavalli stanchi, senza averli almeno rinfrescati; proprio no; e quanto al valletto dal cappello rotondo, stia pure a ragionare fin che voglia.</p>
                     <p>Disgraziati! «Per trentacinque minuti», all'orologio del Re, la Berlina resta ferma; il viaggiatore dal cappello rotondo discorre con quei dagli stivali a zangola; i cavalli stanchi mangiano la loro crusca; i Corrieri gialli brancolano alla peggio; – il giovane Bouillé dorme durante questo tempo nell'alto Villaggio, e il bel tiro di Choiseul se ne sta alla greppia. Nessun rimedio; nessuno, foss'anche con la ricompensa d'un re; i cavalli mangiano senza spostarsi, il cappello rotondo ragiona, Bouillé dorme. E guardate ora: nella notte densa, non vengono due Uomini a cavallo, a trotto serrato, e si fermano alquanto, alla vista della grande mole d'una Berlina, là dove si brancola e si chiacchiera, e poi si slanciano di galoppo nel Villaggio? Sono Drouet e lo scrivano Guillaume! Sempre avanti a tutti, di galoppo, a rotta di collo, non colpiti, benchè qualcuno si vanti di aver data loro la caccia. Pericolosa è l'impresa di Drouet, ma egli è un vecchio Dragone, in cui s'è destato tutto l'ardimento.</p>
                     <p>Il villaggio di Varennes è scuro e sonnolento; un villaggio dei più irregolari, dalla forma d'una sella rovesciata, come qualcuno ha scritto. Esso dorme, e il flusso del fiume Aire gli canta la ninna-nanna. Pure, dal Braccio d'Oro, Taverna del <hi rend="italic">Bras d'Or</hi>, traverso quella piazza del Mercato in pendio, si scorge ancora il luccicare d'un lume sociale; vengono voci rozze di mandriani, o di gente di simile genere, che non hanno ancora vuotato il bicchiere della staffa. Bonifacio Le Blanc, in grembiule bianco, li serve: piacevole spettacolo. In questo <hi rend="italic">Bras d'Or </hi>entra Drouet; l'ansia traspare dai suoi occhi; tocca col gomito Bonifacio, e gli dice in tutta confidenza: «<hi rend="italic">Camarade, es-tu bon Patriote?</hi> sei tu un buon patriota?» «<hi rend="italic">Si je le suis!</hi>», risponde Bonifacio. «In questo caso...», bisbiglia premurosamente Drouet – ma quel che bisbiglia è di necessità udito dal solo<note xml:id="ftn376" place="foot" n="376"> «Deux Amis», VI, 139-78.</note> Bonifacio.</p>
                     <p>Ed ecco Bonifacio Le Blanc che si dà attorno come mai fece pel più gioviale beone. Drouet e Guillaume, da esperti antichi Dragoni, in un momento bloccano il Ponte con un «carro di mobili che trovavasi colà», e con ogni carro, o badile, con ogni barile o barella di cui si possono impadronire; – fin che non sia più possibile il passaggio di una carrozza. Così barricato il Ponte, essi son lesti a prender posto presso quel sito, sotto l'Arco di Varennes, raggiunti da Le Blanc, dal fratello di Le Blanc e da qualche altro animoso Patriota da lui destato. Una mezza dozzina in tutto, coi moschetti nazionali, attendono serrati, sotto l'Arco, che passi quella stessa Berlina di Korrf.</p>
                     <p>Si ode lo strepito della vettura: <hi rend="italic">Alto là!</hi> Appare il lume delle lanterne che escono di sotto le giacche; mani vigorose s'impadroniscono delle briglie, due moschetti nazionali sono spianati traverso i due Sportelli della carrozza: «Mesdames, i vostri passaporti». – Ohimè, ohimè! Il Sieur Sausse, Procuratore del Comune, Fabbricante di candele e Droghiere, è là, facendo mostra della sua gentilezza officiale di droghiere; Drouet, con la sua logica feroce e la sua presenza di spirito, dice: – La rispettabile Compagnia di viaggiatori, sia essa costituita dalla Baronessa di Korff, o da persone di più alta importanza, si compiacerà di riposarsi in casa del signor Sausse fin che spunti l'alba!</p>
                     <p>O Luigi! o sventurata Maria Antonietta, destinata a passare la tua vita con tali uomini! Flemmatico Luigi, non hai tu dunque nel tuo essere altro che una flemma ignava, semianimata? Re, Capitano-Generale, Sovrano di Francia! Se il tuo cuore da che cominciò a battere sotto il nome di cuore mai fu capace d'una risoluzione, il momento era quello, o mai più in questo mondo: «O violenti individui notturni, quand'anche si trattasse di persone d'alta importanza, che perciò? E se fosse il Re? Non ha dunque il Re il Diritto, al pari d'un qualunque mendicante, di andare non molestato per la sua Via? Sì; è il Re, sappiatelo e tremate nel conoscerlo! Il Re ha parlato, e sia in questo umile luogo, sia in Francia, sia sotto il trono di Dio, non v'è potere che possa contraddirlo. Non il Re voi potete arrestare qui, sotto questo miserabile Arco; ma solo del suo corpo morto potete impadronirvi, e ne risponderete innanzi al Cielo e alla Terra. A me, Guardie del Corpo! Postiglioni, <hi rend="italic">en avant!</hi>» – Si può immaginare in questo caso il pallore, il tremito dei due moschettieri Le Blanc; lo smarrimento di Drouet, e come il Procuratore Sausse si sarebbe squagliato al pari d'una candela di sego in una fornace ardente; mentre Luigi sarebbe andato innanzi; avrebbe dopo pochi passi svegliato il giovane Bouillé, i ricambi, gli Ussari, entrando trionfalmente, a cavallo, con la sua Scorta a spada brandita, in Montmédy; e tutto il corso della Storia di Francia sarebbe cambiato!</p>
                     <p>Ohimè, in questo pover'uomo flemmatico, non era tutto questo. E se vi fosse stato, la Storia di Francia non sarebbe mai giunta fin sotto quest'Arco di Varennes per esser decisa. – Egli scende di vettura; tutti scendono. Il Procuratore Sausse dà le sue braccia di droghiere alla Regina e alla sorella Elisabetta; Sua Maestà prende per mano i due fanciulli. E così procedono mal volentieri per la piazza del Mercato, verso la casa del Procuratore Sausse; montano nel piccolo piano superiore; dove immediatamente il Re «chiede da mangiare». Chiede da mangiare, così è scritto; gli vien dato pane e formaggio con una bottiglia di Borgogna; ed egli nota che è il migliore Borgogna che abbia mai bevuto!</p>
                     <p>Frattanto i Notabili di Varennes e tutti gli uomini, officiali e non officiali, infilano in fretta i loro pantaloni e prendono i loro arnesi di combattimento. Mortali vestiti a mezzo rotolano botti, recidono alberi, si slanciano perlustrando in tutte le direzioni, – le campane suonano a stormo, «s'illumina il Villaggio». È strano il vedere come questi piccoli villaggi si comportano, e con quanta dirittura, allorchè alla mezzanotte sono destati dall'arma di guerra. Come piccoli e destri serpenti a sonagli, municipali d'un subito destati, poichè le loro campane a stormo tintinnano, risuonano; i loro occhi hanno uno scintillio luminoso (a lume di candela), come quelli del crotalo in furore; il villaggio vuol <hi rend="italic">mordere</hi>. Il vecchio Dragone Drouet è il nostro ingegnere e generalissimo, valoroso come un Ruy Diaz: – Ora o mai, o Patrioti, poichè la soldatesca sta per venire; il massacro, organizzato dagli Austriaci e dagli Aristocratici; guerre più che civili; tutto questo dipende da voi e dal momento! – Le Guardie Nazionali, mezze sbottonate, si mettono in riga; come dicevamo, uomini in mutande e donne in gonnellino, rotolano delle botti ed altre masserizie, recidono alberi per le barricate. Il Villaggio vuol <hi rend="italic">mordere.</hi> La rabbiosa Democrazia non è dunque confinata a Parigi? Ah no, checchè ne dicano i cortigiani; evidentemente no. Il morire pel proprio Re s'è mutato nel morire per sè stesso, anche <hi rend="italic">contro</hi> il Re, se è necessario.</p>
                     <p>E così la nostra Valanga avanzante e il tumulto hanno raggiunto l'Abisso, la Berlina di Korff per la prima; e quivi si discioglierà, formando tutto un amalgama: per sempre! Abbiamo forse bisogno di chiedere se per le prime sei ore vi fu un grande fracasso dappertutto? Che frastuono, che scampanio, che ardente tumulto in tutto il Clermontais, che si espandeva a traverso i Tre Vescovadi! I Dragoni e le truppe degli Ussari galoppavano sulle strade e per la campagna; le Guardie Nazionali si armavano e si slanciavano di corsa nel cuore della notte; dall'uno all'altro campanile si trasmetteva l'allarme. In circa quaranta minuti Goguelat e Choiseul coi loro Ussari rifiniti dalla fatica raggiungono Varennes. Ah, non v'è incendio; o almeno un incendio difficile a spegnersi! Essi valicano le tre barricate; malgrado il sergente della Guardia Nazionale, entrano nel Villaggio; Choiseul comunica ai suoi soldati come stanno realmente le cose, e questi rispondono a mo' di interiezione, nel loro dialetto gutturale «<hi rend="italic">Der König; die Königin!</hi>», e sembrano risoluti ad agire. Col loro carattere deciso vogliono, per prima cosa, assediare la casa del Procuratore Sausse. Provvedimento salutare: se Drouet non avesse tempestosamente dato ordine contrario, e urlato anche in quel momento estremo: «Cannonieri ai vostri cannoni!»: due vecchi cannoni simili a favi d'alveare, non d'altro pieni che di ragnateli. Il fracasso di questi cannoni, mentre i cannonieri li tirano su con la più grande sicurezza, affievolisce l'ardire degli Ussari e produce una rispettosa ritirata. Dei boccali di vino fatti passare tra le file – anche le gole tedesche hanno la loro sensibilità – completano la bisogna; e quando, circa un'ora dopo, l'Ingegnere Goguelat si fa innanzi, la risposta che gli vien data è: «<hi rend="italic">Vive la Nation!</hi>», gridata con voce rauca.</p>
                     <p>Goguelat, Choiseul, ed ora anche il Conte Damas e tutta l'Officialità di Varennes sono col Re; ma a che monta? Il Re non è in grado di dare ordini, d'avere un'idea; egli se ne sta in quel luogo, come ha sempre fatto, al pari della creta sulla ruota del pentolaio; forse la più pietosa, la più degna di perdono delle figure di creta che ora circolano sotto la Luna. Egli vuol partire il mattino seguente, prendendo <hi rend="italic">con sè</hi> la Guardia Nazionale; se Sausse lo permette! Sventurata Regina! coi suoi due bimbi giacenti là sul misero letto; mentre la vecchia madre di Sausse prega in ginocchio, tutta in lagrime, e fa udire la sua preghiera, che siano benedetti; e l'imperiale Maria Antonietta è quasi in ginocchio dinanzi a Sausse e a sua moglie tra le scatole di candele e i barili di melassa; – invano! Tremila Guardie Nazionali son là; fra poco diverranno Diecimila; giacchè le campane a stormo estendono l'allarme qual fuoco sull'erba secca, o ancora più presto.</p>
                     <p>Il giovane Bouillé, destato dai rintocchi delle campane di Varennes, aveva preso un cavallo e – via di corsa da suo padre. A quella volta galoppa anche, in una maniera quasi istericamente disperata, un certo Sieur Aubriot, Ordinanza di Choiseul: e nuota al buio nel fiume, essendo bloccato il ponte; poi dà di sperone quasi avesse i Cani dell'Inferno alle calcagna<note xml:id="ftn377" place="foot" n="377"> Rapport de M. Aubriot (in Choiseul, p. 150-7).</note>. Traverso il villaggio di Dun, sempre galoppando, sparge l'allarme. A Dun, il bravo Capitano Deslons e la <hi rend="italic">sua</hi> Scorta di Cento uomini sellano i cavalli e partono. Deslons pure entra in Varennes, lasciando fuori i suoi Cento alla barricata di alberi; si offre ad aprire la via al Re Luigi, se egli gliel'ordina; ma sfortunatamente «l'impresa <hi rend="italic">sarà</hi> violenta»; onde Luigi «non ha ordini da dare».<note xml:id="ftn378" place="foot" n="378"> Extrait d'un Rapport de M. Deslons (Choiseul, p. 164-7).</note>
                     </p>
                     <p>E così i rintocchi delle campane eccheggiano, e i Dragoni galoppano, e non possono far nulla dopo aver galoppato. Le Guardie Nazionali irrompono come un'accolta di corvi: la vostra esplodente Catena di fulmini, al cadere della Valanga, o d'altra cosa cui vorremmo assomigliarla, freme di vendetta dall'un capo all'altro; e giunge – fino a Stenay e Bouillé stesso<note xml:id="ftn379" place="foot" n="379"> Bouillé, II, 74-6.</note>. Il bravo Bouillé, figlio della tempesta, fa montare in sella il Royal-Allemand; pronuncia parole di fuoco, col cuore e gli occhi accesi; distribuisce venticinque luigi d'oro per compagnia; – Corri, Royal-Allemand, già da lungo tempo famoso: non si tratta di carica alle Tuileries; non si tratta d'una processione coi busti di Necker o d'Orléans, ma si tratta nientemeno d'un Re fatto prigioniero, e tutto un mondo da vincere! – Tale è la Notte che merita d'esser chiamata degli Speroni.</p>
                     <p>Alle sei due cose erano accadute. L'Aiutante di Campo di Lafayette, Romoeuf, correndo <hi rend="italic">a franc étrier</hi> per la via indicata dal vecchio mercante d'erbe, raddoppiando di velocità nelle ultime tappe, era giunto a Varennes; dove, propria allora, quei Diecimila chiedono furiosamente, con la furia del terrore panico, che la Regalità torni immantinenti alla volta di Parigi, per evitare un infinito spargimento di sangue. D'altra parte, «Tom l'Inglese», <hi rend="italic">jokey</hi> di Choiseul, volando coi cavalli di ricambio di Choiseul, ha incontrato Bouillé sulle alture di Dun: Bouillé dalla fronte adamantina rannuvolata dal lugubre tuono, e dietro di lui il cupo scalpitìo del Royal-Allemand. L'Inglese Tom risponde come può alla breve domanda: Che avviene a Varennes? Poi, in cambio, domanda che deve fare egli coi cavalli di M. de Choiseul, e dove deve andare. – Allo Stagno senza fondo! risponde una voce tonante; poi, parlando di nuovo e dando di speroni al suo cavallo, ordina al Royal-Allemand di mettersi al galoppo, e scompare bestemmiando (<hi rend="italic">en jurant</hi>)<note xml:id="ftn380" place="foot" n="380"> Déclaration du Sieur Thomas (in Choiseul, p. 188).</note>. Questa è l'ultima del bravo Bouillé. In vista di Varennes, egli si ferma e raduna a consiglio i suoi ufficiali; ma tutto è vano. Il Re Luigi ha consentito a partire; tra il clangore universale delle campane a stormo; tra l'affluire di Diecimila uomini armati già arrivati e d'altri Sessantamila sciamanti a questa volta. Il bravo Deslons, quantunque non avesse ricevuto «ordini», si precipita nel fiume Aire coi suoi Cento<note xml:id="ftn381" place="foot" n="381"> Weber, II, 386.</note>, passava a nuoto un braccio del fiume, e, non potendo sormontare l'altro, rimaneva colà ansante e gocciolante e con le nari gonfie; i Diecimila gli rispondevano dandogli la baia, mentre che la nuova Berlina procedeva pesantemente alla volta di Parigi per la sua via incresciosa, inevitabile. Nessuna speranza di aiuto, dunque, nè dalla Terra nè, in un'epoca in cui non sussistono i miracoli, dal Cielo!</p>
                     <p>Quella notte, «il Marchese di Bouillé e ventuno dei «nostri passarono la frontiera. I frati Bernardini ad Orval nel Lussemburgo ci dettero vitto e alloggio»<note xml:id="ftn382" place="foot" n="382"> Aubriot, <hi rend="italic">ut supra</hi>, pag. 158.</note>. Bouillé procedeva parlando poco; immerso in pensieri che non consentono discorsi: verso il Nord, incontro all'incerto, alla Notte cimmeria, in direzione delle isole dell'India Occidentale, poichè del debole delirio dell'Emigrante, il figlio della tempesta non può appagarsi; verso l'Inghilterra, verso una prematura morte da stoico; non più verso la Francia. Onore al Bravo; che, in un conflitto o in un altro, è una sostanza, una particella articolata e parlante di umano Valore; non un vacuo Spettro millantatore; non un'Ombra che guaisce e ciarla! Questo Bouillé è uno dei pochi Capi realisti, di cui molto può dirsi.</p>
                     <p>E anche il bravo Bouillé scompare dal tessuto della Storia. Storia e tessuto che sono un languido inefficace emblema di quel grande, quel Miracoloso Tessuto e Tappezzeria vivente chiamato <hi rend="italic">Rivoluzione Francese</hi>, che si potè tessere veramente da sè solo «sul Rumoroso TELAIO del TEMPO»! Di là cadono travolti nella lotta i vecchi valorosi; e nuovi aspri Drouet, d'altra combattività e d'altro colore, vi s'intessono: – come è il sistema di quella tessitura.</p>
                  </div>
                  <div type="div4" rend="P18">
                     <head>
                        <label>Capitolo VIII</label>
                        <lb/>IL RITORNO</head>
                     <p>E così è andato a finire il nostro grande Complotto Realista di fuga a Metz. Tenuto per lungo tempo ondeggiante nel dietroscena, come un terribile <hi rend="italic">ultimatum</hi> Regale, era venuto fuori precipitosamente nel suo stesso terrore; con qualche effetto veramente. Quanti Complotti, quanti Progetti realisti, un dopo l'altro, abilmente architettati, dovevano esplodere con mine di polvere o scoppî di tuono; eppure nessuno di questi complotti ebbe mai un esito diverso! Così quella mina di polvere della <hi rend="italic">Séance Royal</hi> del ventitrè Giugno 1789, che esplodeva, come dicemmo, «traverso il focone», e che, ricaricata poi dal vostro Dio della guerra, Broglie, vi dava una Bastiglia. Venne poi il fervido Banchetto dell'Opéra, a spade brandite, e col <hi rend="italic">O Riccardo</hi>,<hi rend="italic">o mio Re</hi>; il quale, aiutato dalla fame, produsse l'insurrezione delle donne, con la Pallade Athena sotto le forme della Demoiselle Théroigne. A nulla vale il valore, nè la fortuna ha sorriso alle fanfaronate. L'armamento di Bouillé finisce come finì quello di Broglie. Un uomo dopo l'altro si dedica a questa causa, non facendo altro che affrettarne la rovina; sembra una causa perduta, maledetta dal Cielo e dalla Terra.</p>
                     <p>Il 6 Ottobre, l'anno precedente, il Re Luigi, scortato dalla Demoiselle Théroigne e da circa duecentomila donne, faceva un Viaggio e un'Entrata Regale in Parigi, come non s'era mai vista la simile; noi gli profetizzammo altre Due entrate uguali; di cui una sta per verificarsi dopo questa fuga a Metz. Questa volta non sarà di scorta una Théroigne, nè «Mirabeau si troverà assiso in una vettura del seguito». Mirabeau giace morto nel Panteon dei grandi uomini. Théroigne giace, viva, in una fosca Prigione Austriaca, arrestata a Linz ov'erasi recata per la sua professione. A tale è ridotta Théroigne; ella non ode che il roco fluire del Danubio; la vivacità dei suoi banchetti patriottici è scomparsa; ella si troverà faccia a faccia con l'Imperatore, gli parlerà e ritornerà. E la Francia giace – come! Il Tempo fugace tutto recide, le grandi cose e le piccole; e quante cose non altera in due anni!</p>
                     <p>Ma, in ogni modo, come dicevamo, qui assistiamo ad una seconda Processione Regale, Ignominiosa, quantunque molto mutata; una processione che avrà anche le sue centinaia di migliaia di testimoni. – Pazienza, o patrioti di Parigi, la Berlina Regale è sulla via del ritorno; ma non giungerà prima di Sabato, perchè la Berlina Regale viaggia a piccole tappe, fra l'alto vociare di quel confluente mare di Guardie Nazionali, che si contano fino a sessantamila; fra il tumulto di ogni specie di gente. Tre Commissarî dell'Assemblea Nazionale si erano mossi ad incontrarla: il famoso Barnave, Pétion e il generalmente stimato Latour-Maubourg. I due primi montarono nella Berlina accanto alla Maestà, proseguendo così il viaggio; Latour, semplice rispettabilità, ed uomo di cui tutti dicevano bene, può senz'altro andare dietro con Madama de Tourzel e le <hi rend="italic">Soubrettes</hi>.</p>
                     <p>Ed ecco che il sabato sera, alle sette circa, Parigi con le sue centinaia di migliaia è di nuovo tutta in moto: non più danzando la tricolore danza di gioia della speranza; nè danzando ancora nella furia dell'odio e della vendetta; ma in silenzio, con uno sguardo vago, indagatore, con una curiosità massimamente scientifica. A Saint-Antoine un Manifesto ha annunziato questa mattina che «chiunque insulterà Luigi sarà bastonato; chiunque lo applaudirà sarà impiccato». Ed ecco alfine, che la meravigliosa Berlina Nuova, circondata dal mare azzurro delle Guardie Nazionali con le baionette inastate, galleggia lentamente, portata dalla corrente, in mezzo al silenzio di centinaia di migliaia d'individui riuniti. Tre Corrieri gialli siedono in cima legati con corde; Pétion, Barnave, le loro Maestà, con la sorella Elisabetta e i Fanciulli regali di Francia sono nell'interno.</p>
                     <p>Un sorriso d'imbarazzo, o una nube di profonda amarezza, è nella faccia larga e flemmatica di S. M. il Re; egli tiene a dichiarare alle persone officiali che gli si presentano l'una dopo l'altra, ciò che è evidente: «<hi rend="italic">Eh bien, me voilà</hi>, Ebbene, eccomi qua»; e ciò che non è punto evidente: «Vi assicuro che non pensavo di passare la frontiera». Discorsi che erano naturali in quel povero Uomo Regale, ma che la Decenza vorrebbe velare. Silenziosa è S. M. la Regina, col suo sguardo di dolore e di sprezzo; naturale in quella Donna Regale. Così si trascina e serpeggia l'ignominiosa Processione Regale traverso molte strade, tra un popolo attonito e silenzioso; comparabile, dice Mercier<note xml:id="ftn383" place="foot" n="383"> Nouveau Paris, III, 22.</note>, a qualche <hi rend="italic">Procession du Roi de Basoche</hi>, o processione del Re Crispino coi suoi Duchi della Sutormania e del blasone reale della Calzoleria. Se si eccettua, veramente, che questa non è comica; ah no, è piuttosto comico-tragica; quando si veggono quei Corrieri legati, quando si pensa al Destino che pende su quei capi; una cosa delle più fantastiche, eppure delle più miseramente reali. Il più miserabile <hi rend="italic">flebile ludibrium</hi> di una grottesca tragedia! Essi trascinano, in vesti tutt'altro che regali, per molte vie, tra la polvere della sera estiva, finchè a una svolta si perdono di vista, e si dileguano nel palazzo delle Tuileries – verso la condanna, di tortura lenta, <hi rend="italic">peine forte et dure</hi>.</p>
                     <p>Il popolaccio s'impadronisce, è vero, dei tre Corrieri gialli legati con le corde: vuole almeno massacrarli. Ma la nostra Assemblea Nazionale, adunata in quel gran momento, manda una Deputazione per liberarli; e il tumulto è sedato. Barnave, «tutto coperto di polvere», è già nell'Aula Nazionale, facendo un breve e discreto resoconto. Veramente in tutto quel viaggio questo Barnave era stato il più discreto e simpatico, e s'era così guadagnato la fiducia della Regina, il cui nobile istinto sempre le insegna chi è degno di fiducia. Tutt'affatto diverso dal rozzo Pétion; il quale, se Campan dice il vero, mangiò la sua colazione, con tutta disinvoltura, riempì il suo bicchiere di vino nella Berlina Regale; gettò via le ossa del suo pollo sotto il naso della stessa Regalità; e quando il Re disse: «La Francia non può essere Repubblica», rispose: «No, non è ancora matura». Barnave divenne da allora in poi un consigliere della Regina in quanto dei consigli potevano giovare. La Regina meraviglia Madame Campan manifestando quasi un riguardo per Barnave, e dicendo che in un giorno di retribuzione e di trionfo Regale, Barnave non dovrà essere giustiziato<note xml:id="ftn384" place="foot" n="384"> Campan, II, c. 18.</note>.</p>
                     <p>La sera di Lunedì la Regalità era partita; la sera del Sabato tornava; quante cose aveva compiute per sè la Regalità nello spazio d'una breve settimana! La buffa tragedia «s'era dileguata nel palazzo delle Tuileries verso «la pena forte e dura». Sorvegliata, impastoiata, umiliata come mai accadde a Regalità. Sorvegliata anche nelle sue camere da letto, nei più reconditi siti; costretta com'è a dormire con la porta socchiusa, mentre un azzurro Argo Nazionale è di sentinella e tiene lo sguardo fisso sulle cortine della Regina; al punto che in una occasione, poichè la Regina non poteva dormire, si offerse di sedere al suo capezzale e conversare un poco<note xml:id="ftn385" place="foot" n="385"> Campan, II, 149.</note>.</p>
                  </div>
                  <div type="div4" rend="P18">
                     <head>
                        <label>Capitolo IX</label>
                        <lb/>COLPO MAESTRO</head>
                     <p>In quelle distrette, sorgeva una impellente domanda: Che bisogna farne di questo Re? Deporlo! rispondono risolutamente Robespierre e i pochi di pronta risoluzione. E in vero, con un Re che scappa via, che ha bisogno d'esser sorvegliato fin nella sua camera da letto, perchè possa restare e governarvi, qual altro provvedimento razionale potrebbe adottarsi? Se Filippo d'Orléans non fosse stato un <hi rend="italic">caput mortuum! </hi>Ma a lui, noto come un defunto, non v'è chi pensi. Non si deve deporlo; dite che egli è inviolabile, che fu fatto scomparire, che fu <hi rend="italic">enlevé</hi>; a costo di sofismi, di solecismi, reintegratelo! Così rispondono con alta veemenza i Realisti Costituzionali d'ogni genere; e i Realisti puri, naturalmente, rispondono allo stesso modo e con più passione, con un tono più basso di veemenza, con la rabbia repressa della paura. Barnave e i due Lameth e tutti i seguaci rispondono allo stesso modo: rispondono con tutta la loro energia, terrorizzati dall'ignoto Abisso, sull'orlo del quale s'erano da sè stessi trascinati; e ora barcollano ivi, sul punto di sommergersi.</p>
                     <p>Per via di sforzi poderosi e di combinazioni, quest'ultimo partito è il partito accettato; e deve aver buon effetto per forza di braccia se non per chiarezza di logica. Col sacrificio di tutta la sua popolarità così duramente guadagnata, questo notabile Triumvirato, dice Toulongeon, «rimette in piedi quel trono che con tanta fatica aveva rovesciato, come si potrebbe rimettere in piedi una piramide capovolta, facendola sostenere sul suo vertice», perchè vi resti finchè sia <hi rend="italic">mantenuta.</hi>
                     </p>
                     <p>Sventurata Francia: sventurata nel Re, nella Regina nella Costituzione: non si sa in che cosa più sventurata! Il significato della nostra Rivoluzione Francese tanto gloriosa fu questo e non altro, che quando le Imposture e le Delusioni, che per lungo tempo avevano uccisa l'anima, cominciarono ad uccidere il corpo e menarono al Fallimento e alla Fame, un gran popolo si sollevò e, ad alta voce, disse in nome dell'Altissimo: <hi rend="italic">L'impostura dovrà cessare d'esistere!</hi> Tanti dolori, tanti orrori sanguinosi sopportati e ancora da sopportare negli orridi secoli che verranno non erano forse il duro prezzo pagato e pagabile per questo appunto: Totale Distruzione dell'Impostura d'in fra gli uomini? Ed ora, o Triumvirato Barnave, è con questa <hi rend="italic">double</hi> distillata Delusione, coll'Impostura d'un'Impostura, che uno sforzo di tal genere troverà quescenza? O signori del Triunvirato popolare, mai! – Ma, dopo tutto, che possono mai fare quei poveri Triumvirati popolari, dei fallibili augusti Senatori? Non possono far altro, quando la Verità diviene troppo orribile, che cacciar le loro teste, come lo struzzo, nel più prossimo e fallace ricovero; e là attendere, <hi rend="italic">a posteriori</hi>.</p>
                     <p>I Lettori che videro il Clermontais coi tre Vescovadi galoppare, nella Notte degli Speroni; e le Diligenze ridurre tutta la Francia sotto le sembianze d'un terrorizzato Gallo d'India; e la città di Nantes tutta in camicia, – possono immaginare che difficile impresa fosse mai quella di sedare un affare di quel genere. Robespierre, all'estrema sinistra, forse con Pétion e il macilento e vecchio Goupil, poichè il vero Triunvirato era stato surrogato, ha gridi rochi, perduti nei clamori Costituzionali. Ma i dibattiti e le argomentazioni di tutta una Nazione; e i muggiti di tutti i giornali, pro e contro; e la voce vibrante di Danton; e gli strali d'ispezione di Camillo; e le setole di porcospino dell'implacabile Marat: – immaginatelo tutto questo.</p>
                     <p>I Costituzionali in corpo, come sovente avevamo predetto, abbandonano la Società Madre e divengono Feuillants, facendole correre il rischio di cadere nell'inazione, ora che il rango e la rispettabilità, per la più parte, vanno via. Perverranno petizioni su petizioni, spedite per posta, o portate da Deputazioni, con cui si caldeggia un Giudizio e la <hi rend="italic">Déchéance,</hi> che è il nome usato da noi per Deposizione; in ogni caso, si prega almeno di riferirne agli Ottantatrè Dipartimenti della Francia. Una ardente Deputazione Marsigliese, tra l'altre cose, viene a dichiarare: «I nostri progenitori di Focea gettarono una Sbarra di Ferro nel porto al loro primo sbarcare: questa Sbarra dovrà ondeggiare di nuovo sui flutti mediterranei prima che noi consentiamo ad essere schiavi». Tutto questo per quattro settimane e più, mentre la cosa resta insoluta; mentre l'Emigrazione affluisce con duplicata violenza alle frontiere; la Francia bolle nella sua fervida agitazione intorno a tale domanda che è la domanda capitale: Che bisogna fare del fuggitivo Rappresentante Ereditario?</p>
                     <p>Finalmente, il venerdì 15 Luglio 1791, l'Assemblea Nazionale decide, e noi sappiamo in qual maniera negativa. Dopo di che tutti i Teatri vengono chiusi, e ogni termine di pietra, ogni cattedra ambulante comincia a eruttare. Manifesti Municipali fiammeggianti sui muri, Proclami pubblicati a suon di tromba, «invitano alla quiete», con uno scarso effetto. E così, la domenica, del 17, vi sarà una manifestazione degna d'essere rammentata. Una Pergamena con una Petizione redatta dai Brissot, dai Danton, da Cordeliers e Jacobins, giacchè la cosa era elaborata e rimaneggiata, e molti vi avevano avuto parte, viene deposta in vista sull'intelaiatura di legno dell'Altare della Patria, perchè vi si possa apporre la firma. Tutta Parigi disoccupata, uomini e donne, accorre in folla durante il giorno per firmare o per osservare. La nostra bella Roland vi si reca anch'essa, e l'occhio della Storia può scorgerla, «al mattino»<note xml:id="ftn386" place="foot" n="386"> Madame Roland, II, 74.</note>, non senza interesse. Fra poche settimane la bella Patriota lascerà Parigi; ma nient'altro che per tornarvi.</p>
                     <p>Ma, vuoi pel rincrescimento del Patrottismo deluso, vuoi per la chiusura dei Teatri o pei Proclami tuttora pubblicati a suon di tromba, quest'oggi l'eccitamento dello spirito è grande. Per giunta è capitato un incidente da Tragicommendia, da Indovinello, bastevole a stimolare ogni essere umano. Il mattino per tempo, un Patriota (o, dicono alcuni, una Patriota, ma la verità non si può scoprire), mentre stava in piedi sulle solide assi dell'Altare della Patria, avverte di repente, provando una scossa come al tocco d'una torpedine, una puntura alla suola della scarpa, prodotta da qualche cosa spinta di sotto il pavimento; ritrae con moto subitaneo il piede così elettrizzato, e scorge a prima vista – la punta d'un succhiello o punteruolo, che vien fuori dalle assi del pavimento e che immediatamente è tirato indietro! Mistero! Tradimento forse? La piattaforma di legno dell'Altare è abbattuta con impeto; ed ecco che si scopre il mistero, che mai sino alla fine del mondo sarà spiegato! Due esseri umani di aspetto miserabile, di cui uno ha una gamba di legno, si celano in quel sito avendo fra le mani un punteruolo; dovevano esser venuti la notte precedente ed avevano una certa quantità di provvigioni, ma, «punto barili di polvere», che si potessero <hi rend="italic">vedere.</hi> Essi fanno mostra di dormire; sembrano alquanto smarriti; e si giustificano poi nella maniera più banale: «Nient'altro che la curiosità»; avevano introdotto il punteruolo per praticare un foro nel pavimento; per vedere, forse mossi «da lubricità»: – cosa poco edificante si potrà pensare! Ma dopo tutto, quale più stupida cosa non possono mai tentare la Bestialità, il Prurito, la Lubricità, il Caso e il Diavolo, scegliendo Due teste fra Mezzo Milione di teste umane?<note xml:id="ftn387" place="foot" n="387"> 
                           <hi rend="italic">Histoire Parlementaire</hi>, XI, 104-7.</note>
                     </p>
                     <p>Certo è che quei due esseri umani son là col loro punteruolo. Due individui nati sotto cattiva stella! Il risultato di tutto questo è che il Patriottismo, nel suo stato d'eccitabilità nervosa, montato dalle ipotesi, dai sospetti, dai racconti, s'impadronisce dei due disgraziati e li interroga ripetutamente; indi li caccia nella più vicina Caserma; per tirarli fuori di nuovo, mentre un ipotetico gruppo li strappa a un altro: finchè giunto all'estremo della sua eccitabilità nervosa, il Patriottismo li impicca come spie del Sieur Motier; e con la loro vita è soffocato per sempre il loro segreto. Ohimè, per sempre! O verrà un giorno in cui questi due individui, evidentemente così meschini, ma pure umani, diverranno uno Storico Enimma, che, come l'enimma dell'uomo dalla <hi rend="italic">Maschera di Ferro</hi> (anche un essere umano nè più nè meno), – saranno oggetto di Dissertazioni? Per noi il solo fatto certo è che essi avevano un punteruolo, delle provvigioni e una gamba di legno, e che morirono sulla Lanterna, come i più disgraziati folli potrebbero morire.</p>
                     <p>Questo fatto fa procedere all'apposizione delle firme con un ardore sempre crescente. E Chaumette – poichè gli antiquarî posseggono oggi proprio quella carta<note xml:id="ftn388" place="foot" n="388"> 
                           <hi rend="italic">Histoire Parlementaires</hi>, XI, 113. ecc.</note> – ha messa la sua firma «fluente, ardita e alquanto inclinata»; e Hébert, il detestabile <hi rend="italic">Père Duchesne</hi>, firmava come se «un ragno intriso d'inchiostro fosse venuto a cadere sulla carta»; anche l'Usciere Maillard ha firmato, e molti hanno fatto il segno della croce, non sapendo scrivere. Parigi, attraverso le sue mille vie, si riversa allo Champ-de-Mars, in continuo andare e venire, nella più grande eccitabilità d'umore; il centrale Altare della Patria è addirittura invaso da Patrioti e Patriote che si recano a firmare; le Trenta panche e tutto lo spazio interno è occupato da una folla di spettatori che vanno e vengono; turbine rigurgitante d'uomini e di donne nei loro abiti festivi. Un costituzionale Sieur Motier vede tutto questo; e Bailly, a tal vista, allunga ancor più il suo lungo viso; non augurandosi niente di buono; forse la <hi rend="italic">Déchéance,</hi> o Patrioti Costituzionali; il fuoco può bene spegnersi; ma, badate, si può spegnere solo al <hi rend="italic">principio</hi>.</p>
                     <p>Arrestarlo, è presto detto; ma come arrestarlo? Non ha forse il primo Popolo libero dell'Universo diritto alla petizione? – Fortunatamente, o sfortunatamente, v'è una prova di azione delittuosa: quella dei due individui impiccati alla Lanterna. Una prova, o traditore d'un Sieur Motier? Non furono due esseri umani mandati là, <hi rend="italic">da te</hi> a farsi impiccare per essere di pretesto al sanguinoso <hi rend="italic">Drapeau Rouge</hi>? Questa domanda te la faranno un giorno molti patrioti, e troveranno una risposta affermativa, forti nel Sospetto Preternaturale.</p>
                     <p>Basta, verso le sette e mezzo della sera, l'occhio più semplice può osservare questa scena: il Sieur Motier coi Municipali in sciarpa, con le azzurre pattuglie Nazionali, fila dietro fila, al rullare dei tamburi, vengono risoluti allo Champ-de-Mars; mentre il Maire Baillly, dal viso allungato, reca, come adempiendo un triste dovere, il <hi rend="italic">Drapeau Rouge</hi>. Urli di collera e di dileggio, in voce di soprano e di basso, partono da centomila gole, alla vista della Legge Marziale, che ciò malgrado seguita ad avanzare agitando la sua sanguinaria Bandiera Rossa, dalla entrata del Gros-Caillou, dirigendosi ondeggiante verso l'Altare della Patria, a suon di tamburo. E s'avanza fra crescenti urli selvaggi, fra ammonimenti e suppliche, fatta segno a getti di pietre di mota, <hi rend="italic">saxa et faeces</hi>; collo scoppio di un colpo di pistola –; finchè rispondono le pattuglie con una scarica di colpi; si spianano i moschetti; una scarica segue l'altra! Proprio dopo un anno e tre giorni, il nostro sublime Campo della Federazione è bagnato di sangue Francese.</p>
                     <p>Circa «Dodici disgraziatamente colpiti», riferisce Bailly, contando per unità; ma il Patriottismo conta per decine, per centinaia anche. Da non dimenticarsi, da non perdonarsi. Fugge il Patriottismo, urlando e maledicendo. Camillo sospende il giornale per quel giorno; il gran Danton con Camillo e Fréron hanno messo le ali, per salvarsi la vita; Marat si eclissa sotto terra e resta silenzioso. Ed ecco un altro trionfo del Pattuglismo; un altro; ma l'ultimo.</p>
                     <p>Questa fu la Regal Fuga a Varennes. Così fu rovesciato il Trono; così fu rialzato, vittorioso – sul suo vertice; – e vi resterà finchè si potrà sostenere.</p>
                  </div>
               </div>
               <div type="div3" rend="P15">
                  <head>
                     <label>Libro quinto</label>
                     <lb/>Il primo parlamento</head>
                  <div type="div4" rend="P16">
                     <head>
                        <label>Capitolo I</label>
                        <lb/>LA GRANDE ACCETTAZIONE</head>
                     <p>Nelle ultime sere di Settembre, allorchè è passato l'equinozio autunnale, e il grigio Settembre va a perdersi nel bruno Ottobre, perchè si veggono illuminati gli Champs Elysées? Perchè danza Parigi e si slanciano fuochi artificiali? Sono sere di festa, queste ultime sere di Settembre; Parigi può ben danzare, e pur l'Universo: l’Edifizio della Costituzione è completo! Completo; o almeno <hi rend="italic">riveduto</hi>, per accertarsi che nulla d'insufficiente sia in esso; è solennemente presentato a Sua Maestà; solennemente accettato da lui, tra le salve dei cannoni, il quattordici del mese. Ed ora con queste luminarie, con questo giubilo, danzando e lanciando fuochi artificiali, noi inauguriamo giocondamente il nuovo Edificio Sociale, e quivi esaliamo il calore e il fumo, in nome della Speranza.</p>
                     <p>Quello della Revisione, specialmente con un trono che poggia sul vertice, è stato un lavoro difficile, delicato. Per poter creare un punto d'appoggio, puntellare, cosa indispensabile nello stato presente, qualche cosa doveva farsi; e, intanto, purtroppo non s'è fatto abbastanza. Un pentito triumvirato di Barnave, i nostri Rabaut, Duport, Thouret, e invero tutti i Deputati costituzionali fecero quanto era in loro; ma l'Estrema Sinistra era così turbolenta, il Popolo così sospettoso e impaziente di vedere la fine del lavoro! Inoltre la Destra lealista serbava un contegno debole e petulante in quei momenti; metteva il broncio e andava in collera; senza essere in grado di prestare aiuto anche quando l'avesse voluto. I Duecentonovanta avevano solennemente fatta scissione fin da prima, ed erano partiti, scuotendosi la polvere dai piedi. A tale eccesso di fermento era giunta la Destra sfortunata; ridotta alla sola speranza disperata che il male, col peggiorare, dovesse aver fine ed apportare un po' di bene<note xml:id="ftn389" place="foot" n="389"> Toulongeon, II, 56, 59.</note>.</p>
                     <p>Pure or l'uno or l'altro tenue puntello era stato aggiunto, dove si poteva farlo. Alla Lista civile e alla Cassetta privata s'era già provveduto da tempo. La Guardia Costituzionale del Re, milleottocento uomini fedeli presi dagli ottantatrè Dipartimenti, con alla testa il fedele Duca di Brissac, è già, unita agli Svizzeri devoti, qualche cosa di per sè. Le antiche e fedeli Guardie del Corpo, veramente, sono disciolte, di nome come di fatto; e sono andate la più parte a Coblenz. Ma, ora anche, a quei Sanculotti violenti delle Guardie francesi, o<hi rend="italic">Centre Grenadiers</hi>, alla loro volta toccherà l'ostracismo; costoro d'ora finanzi <hi rend="italic">verranno pubblicando</hi> sui giornali, con un tono aspro e patetico, il loro Addio; «augurando a tutti gli Aristocratici quella sepoltura in Parigi che a noi è negata»<note xml:id="ftn390" place="foot" n="390"> 
                           <hi rend="italic">Histoire Parlementaire</hi>, XIII, 73.</note>. Così, partono questi primi Soldati della Rivoluzione; aleggiano indistinti nella lontananza per circa un altro anno; finchè, ricostituiti, con altro nome, sono mandati a combattere gli Austriaci; poi la Storia non li vede più. Un Corpo d'uomini assai notevole che ha il suo posto nella Storia universale; – quantunque per noi – così si scrive la storia – restino una semplice rubrica d'uomini, senza nome; una vellosa Massa di Granatieri dalle cinture di cuoio. Eppure non potremmo noi domandarci: Quali Argonauti, quali Spartani di Leonida hanno compiuta mai una tale opera? Ripensate al loro destino; da quel mattino di Maggio, circa tre anni or sono, quando essi, senza parteciparvi, respinsero D'Espréménil nelle Isole di Calipso; da quella sera di Luglio, circa due anni sono, quando, bestemmiando e con fiero cipiglio, fecero una scarica contro il Reggimento Prince de Lambesc di Besenval! La Storia manda a loro il suo muto addio.</p>
                     <p>Onde il Potere Sovrano respira più liberamente ora che quei Sanculottici Cani di guardia, più somiglianti a lupi, sono stati agguinzagliati e mandati via dalle Tuileries. Il Potere Sovrano è guardato d'ora innanzi dai fedeli Milleottocento, – che, abilmente, con vari pretesti, saranno abilmente accresciuti, fino a divenire Seimila; costoro non vorranno impedire nessun Viaggio a Saint-Cloud. Il triste fatto di Varennes è stato saldato, cementato, magari col sangue dello Champ-de-Mars, da due e più mesi; e da allora in poi, come per lo innanzi, la Maestà ha avuto i suoi privilegi, la sua «scelta di residenza», quantunque per buone ragioni la mente regale preferisca «rimanere a Parigi». Povera mente regale, povera Parigi, che dovete procedere camuffate, avvolte in ostentazioni e menzogne, che sanno d'essere false; dovete recitare a vicenda la vostra dolorosa tragi-commedia, perchè ne avete l'obbligo; e, in conclusione, dovete sempre sperare, a dispetto della speranza!</p>
                     <p>Ed ora che la Sua Maestà ha accettato la Costituzione al clamore della salve dei cannoni, chi non vorrebbe sperare! Il nostro buon Re era mal guidato, ma agiva in buona fede. Lafayette ha presentata una mozione per l'Amnistia, pel perdono universale, per far dimenticare le Colpe Rivoluzionarie; ed ora di certo la gloriosa Rivoluzione, purgata di quanto aveva d'impuro, è completa! Strano e commovente sotto diversi aspetti è l'antico grido di <hi rend="italic">Vive le Roi</hi>, che torna una volta ancora a circondare Re Luigi, il Rappresentante Ereditario. Le Loro Maestà si recarono all'Opéra; dispensarono danaro ai poveri; la Regina medesima, ora che da Costituzione è accettata, ode voci di plauso. Il passato è passato; <hi rend="italic">comincerà</hi> l'Era nuova! Su e giù, fra quelle costellazioni di lumi dei Campi Elisi, s'avanza lentamente la carrozza regale; e ovunque partono evviva da una moltitudine che si sforza d'esser lieta. Luigi guarda intorno, specialmente le lampade variopinte e gli esultanti gruppi umani, e si mostra abbastanza soddisfatto pel momento. Sul volto della Regina, «traverso il sorriso buono e grazioso, traspare una profonda tristezza»<note xml:id="ftn391" place="foot" n="391"> De Staël, <hi rend="italic">Considérations</hi>, I, c. 23.</note>. Si veggono passeggiare in questo luogo delle Notabilità del mondo dello spirito e del sapere; v'è, per esempio, una Dame de Staël, che molto probabilmente si poggia al braccio del suo Narbonne. Ella vi ritrova quei Deputati, che hanno edificata la Costituzione; che s'intrattengono quivi in un vago conversare – non senza preoccuparsi della stabilità di ciò che hanno fatto. Ma gl'istrumenti a corda fanno udire, ovunque, le loro melodie, cui si accompagna il ritmo di piedi leggeri e alati; degli strilloni ambulanti dai polmoni d'acciaio si fanno innanzi a gomitate e gridano a squarciagola: «<hi rend="italic">Grande Acceptation, Constitution Monarchique</hi>»: il Figlio d'Adamo apre il cuore alla speranza. Non hanno forse Lafayette, Barnave e i Costituzionali puntellato generosamente con le loro spalle quella piramide capovolta d'un trono? I Feuillants, di cui è parte quasi tutta la Rispettabilità costituzionale della Francia, perorano ogni sera dalla loro tribuna; corrispondono mediante ogni ufficio postale; denunziando il Giacobinismo inquieto; fidenti che sia presso a tramontare. Molte cose sono incerte, problematiche; ma se il Rappresentante Ereditario è savio ed avveduto, non si può forse sperare, quando si ha un entusiastico carattere Gaelico, che egli bene o male arriverà ad ottenere qualche cosa; che quello di cui ha bisogno sarà mano mano guadagnato e aggiunto?</p>
                     <p>In ogni modo, lo ripetiamo, in questa costruzione della Fabbrica Costituzionale, e specialmente in questa sua Revisione, nessuna cosa che si poteva credere atta a darle una nuova forza, a consolidarla specialmente, a darle stabilità, ed anche durata eterna, era stata dimenticata. Un Parlamento biennale che prenderà il nome di Legislativo, <hi rend="italic">Assemblée Législative</hi>, composto di settecentoquarantacinque Membri, scelti con oculatezza soltanto dai «cittadini attivi», ed anche per elezione di elettori ancora più attivi, si radunerà coi privilegi d'un Parlamento, riunendosi per autorità propria, se occorrerà, e da sè stesso dissolventesi; concederà i fondi del bilancio e discuterà; sorveglierà le amministrazioni e le autorità; disimpegnerà per sempre le funzioni di un Gran Consiglio Costituzionale, sarà la saggezza Collettiva, sarà la voce della Nazione – come il Cielo lo ispirerà. Il nostro Primo Parlamento biennale, in formazione fin dai primi di Agosto, è ormai costituito. Anzi, s'è già recato in gran parte a Parigi, giungendovi a poco a poco; – non senza un patetico saluto alla sua venerabile Parente, alla Costituzione, ora moribonda; e preso posto nelle Gallerie, ascolta riverente, pronto a cominciare, quando sia libero il posto.</p>
                     <p>Ma come apportare dei cambiamenti nella Costituzione? Ciò non è possibile ad una <hi rend="italic">Legislativa</hi>, ad un <hi rend="italic">semplice</hi> Parlamento biennale; solo potrebbe far ciò una Costituente rediviva e una Convenzione Nazionale; e questo è di certo uno dei punti più scabrosi. L'Augusta Assemblea moribonda discusse la cosa per quattro interi giorni. Alcuni pensarono a un cambiamento o almeno a una revisione dopo trent'anni; altri in minor tempo, dopo venti, ed anche dopo quindici. L'Assemblea Augusta aveva già una volta deciso per trenta anni; ma revocò il suo deliberato, ripensando meglio; e non fissò limite di tempo, ma solo un vago insieme di circostanze; e, dopo tutto, lasciò la cosa indecisa<note xml:id="ftn392" place="foot" n="392"> 
                           <hi rend="italic">Choix des Rapports</hi>, etc. (Paris 1825) IV, 236 e 317.</note>. Senza dubbio anche nello spazio di trent'anni può adunarsi una Convenzione Nazionale; ma è da sperare di no; e poi, questi semplici Parlamenti Legislativi biennali, coi loro poteri limitati, forse con successive tranquille aggiunte, possono bastare, per generazioni, o invero mentre il Tempo calcolato trascorre.</p>
                     <p>Inoltre, è da notare che nessun Membro di questa Costituente era stato eletto o poteva essere eletto a far parte del nuovo Parlamento Legislativo. Erano animati da nobili propositi quei Legislatori! esclamano alcuni: e, al pari di Solone, si sarebbero condannati da sè stessi al bando. Iracondi! dicono molti altri: gente che si porta invidia reciprocamente; e nessuno ammette che l'altro possa superarlo in abnegazione. Poco savî, in ogni caso, soggiungono gli uomini pratici. E notate ancora quest'altra ordinanza fatta di abnegazione. Nessuno di noi può essere Ministro del Re, o accettare la più piccola carica di Corte per lo spazio di quattro o almeno (ciò dopo lunghe discussioni e Revisione) per lo spazio di due anni! Questa mozione presenta l'incorruttibile verdemare Robespierre; con magnanimità a buon mercato, da parte sua; e nessun osa di essere da meno di lui. Fu questa legge, non superflua <hi rend="italic">allora,</hi> che mandò Mirabeau ai giardini di Saint-Cloud, sotto il manto delle tenebre, per quel colloquio degli Dei; e impedì tante cose. Per fortuna o per disgrazia non v'è più un Mirabeau ormai per mettere divieti.</p>
                     <p>Intanto, sia la benvenuta, benvenuta per ogni cuore onesto, la cavalleresca Amnistia di Lafayette. E sia la benvenuta pure quella rude e contorta Unione d'Avignone, che ci è costata, dal principio alla fine, «trenta Sedute di discussione» e dell'altro ancora; e che alla fine riesca bene! È decretata la statua di Rousseau: il virtuoso Jean-Jacques, l'Evangelista del Contratto Sociale. Nè è dimenticato Drouet di Varennes, nè il degno Lataille padrone dell'antica e famosa Pallacorda in Versailles; ma ognuno ha la sua onorevole menzione, e la debita ricompensa pecunaria<note xml:id="ftn393" place="foot" n="393"> 
                           <hi rend="italic">Moniteur </hi>in<hi rend="italic">  Hist. Parl.</hi>  XI, 473.</note>. Essendosi per tal modo tutto espletato e le Deputazioni, e i Messaggi, e le cerimonie, comprese quelle regali passate come in un murmure sommesso; e avendo il Re perorato con parole d'affetto intorno alla pace e alla tranquillità, avendo tutti i membri risposto «<hi rend="italic">Oui! Oui!</hi>», con effusione, ed anche con lagrime, – il Presidente Thouret, quello della Legge delle Riforme, si leva, e con voce forte pronunzia le memorabili ultime parole: «La Costituente Assemblea Nazionale dichiara che il suo còmpito è finito; e che le sue sedute sono chiuse». L'incorruttibile Robespierre, il virtuoso Pétion sono ricondotti a casa dal popolo, sulle spalle; con evviva che salgono fino al cielo. Gli altri sguisciano pacitamente rendendosi alle loro dimore. È l'ultimo pomeriggio del Settembre 1791; il mattino seguente la nuova Legislatura entrerà in funzione.</p>
                     <p>Così, tra lo splendore delle strade e degli Champs Elysées illuminati, tra lo scoppiettio dei fuochi artificiali e la confusione allegra, s'è dileguata la prima Assemblea Nazionale, <hi rend="italic">dissolvendosi,</hi> come bene dicono, nel vuoto del Tempo; e non è più. L'Assemblea Nazionale se n'è andata, mentre rimane l'opera sua; come fa ogni Corpo d'uomo, come fa l'uomo stesso; essa ebbe principio, onde doveva aver fine. Fu una Realtà-Fantasma figlia del Tempo, come siamo tutti noi; ed ora galleggia sempre a ritroso sulla marea del Tempo, per restare lungamente nella memoria degli uomini. Di strane Assemblee, e Sinedrî, e Amfizionie, e Unioni di mestieri (<hi rend="italic">Trades Unions</hi>) e Concilî ecumenici, e Parlamenti, e Congressi, se ne sono radunati su questo Pianeta, e si sono sciolti; ma una più strana Assemblea di questa Augusta Costituente, con una più strana missione, forse mai si vide. Guardata a distanza, anch'essa apparirà come un miracolo. Milleduecento individui umani che col vangelo di Jean-Jacques Rousseau in saccoccia si riuniscono in nome di Venticinque Milioni d'uomini, con la piena sicurezza, con la fede di «fare la Costituzione»: una tal vista, che rappresenta il sommo, il prodotto tipico del secolo decimottavo, il nostro Mondo può contemplare nient'altro che una volta. Poichè il Tempo è ricco di sorprese, più ricco ancora di mostruosità; e s'è osservato che mai ripete sè stesso, o alcuno dei suoi Vangeli; – meno che mai questo Vangelo di Jean-Jacques. Per una volta questo Vangelo poteva essere giusto, indispensabile, chè tale era giunto il Credo dell'uomo; ma una sola volta basta.</p>
                     <p>Avevano fatta la Costituzione quei milleduecento Jean-Jacques Evangelisti; e non senza risultamento. Sedettero per ventinove mesi, con fortuna varia, con capacità diversa; – sempre, possiamo dirlo, con quella capacità che guidava il Carroccio, col miracoloso Stendardo della Rivolta dell'Uomo, come una Cosa alta, sollevata in alto; cui chiunque volgeva lo sguardo, poteva sperare lenimento ai suoi mali. Essi avevano visto tante cose: i cannoni spianati contro di loro; poi di repente, per l'intervento dei Poteri, i cannoni tirati indietro; avevano visto un Broglie, dio della guerra, dileguarsi allo scrosciare d'un tuono che non era il suo, tra la polvere e il crollo della Bastiglia e della Vecchia Francia Feudale. Essi avevano pur dovuto sopportare qualche cosa; la Seduta Reale con la pioggia e il Giuramento della Pallacorda; Notti di Pentecoste; Insurrezioni di Donne. E non avevano forse fatto qualche cosa? Avean fatta la Costituzione, e governate tutte le cose, frattanto; aveano dato corso in quei ventinove mesi a «duemilacinquecento Decreti», che danno la media di tre decreti al giorno, comprese le Domeniche! Si vede che la brevità è possibile in certi casi: non dovette Moreau de St-Méry dare tremila ordini prima di alzarsi dal suo seggio? – Era prodezza (o valore) in quegli uomini; e una specie di fede, – fede foss'anche in questo solo: che i ragnateli non sono stoffa; che una Costituzione si poteva fare. I ragnateli, le chimere dovevano realmente sparire, perchè una Realtà esiste. Che quelle insopportabili formule che uccidono l'anima, ed ora arrivano ad uccidere il corpo, scompaiano, in nome del Cielo e della Terra! Dal Tempo, lo ripetiamo, emersero quei Milleduegento; l'Eternità era dinanzi a loro, l'Eternità dietro di loro: essi compierono, come noi tutti facciamo, nella confluenza di due Eternità, quanto loro era dato di compiere. Non dite che non fecero nulla. Consapevolmente fecero qualche cosa; e quanto fecero inconsapevolmente! Ebbero i loro giganti e i loro nani, operarono il loro bene ed il loro male; essi sono ormai scomparsi, non torneranno più. In queste condizioni, non se ne andranno con le nostre benedizioni, col nostro tenero addio?</p>
                     <p>Con le corriere postali, con le diligenze, in sella o sulle suole, essi sono andati via: verso i quattro venti. Non pochi hanno passata la frontiera, per raggrupparsi a Coblenz. Quivi si diresse Maury fra gli altri; ma poi andò a finire a Roma, – per esservi vestito della rossa porpora di Cardinale, diguazzando nella falsità come nel suo elemento, il beniamino (forse l'<hi rend="italic">ultimo</hi> figliuolo?) della Donna Scarlatta. Talleyrand-Périgord, Vescovo costituzionale scomunicato, s'incamminerà alla volta di Londra, per essere ambasciatore, a dispetto della Legge di Abnegazione; mentre il giovane e gagliardo Marchese Chauvelin farà da mantello dell'Ambasciadore. Anche in Londra, ritroviamo il virtuoso Pétion, che arringa ed è arringato, scambiando brindisi col bicchiere in mano, con i Clubs della Riforma Costituzionale, in solenni banchetti d'osteria. L'incorruttibile Robespierre si ritira per un po' di tempo alla nativa Arras; sette brevi settimane di quiete, le ultime concessegli in questo mondo. Accusatore pubblico nel Dipartimento di Parigi; gran sacerdote riconosciuto dai Giacobini; specchio dell'incorruttibile e stretto Patriottismo, poichè la sua enfasi angusta è amata da tutti gli spiriti angusti, – quest'uomo, a quel che pare, salirà; ma fin dove? Egli vende il suo piccolo retaggio di Arras e, accompagnato da un fratello e da una sorella, progettando, con risoluta timidezza un modesto ma sicuro avvenire per sè e per loro, ritorna al suo antico alloggio, dall'Ebanista in via St.-Honoré; – oh uomo verdemare incorruttibile, risoluto e tremulo, verso <hi rend="italic">qual</hi> destino!</p>
                     <p>Lafayette, dal canto suo, abbandona il comando, e si ritira, novello Cincinnato, al suo focolare e al suo podere; ma presto li abbandona di nuovo. La nostra Guardia Nazionale, ormai, non avrà più un solo Comandante; ma tutti i Colonnelli ne avranno successivamente il comando, per circa un mese. Altri Deputati noi abbiamo incontrati, o per meglio dire ha incontrato la signora di Staël, «che si aggirano dall'aria pensierosa»; forse incerti sul da fare. Alcuni, come Barnave, i Lameth, e il loro Duport, resteranno a Parigi, sorvegliando la nuova Legislativa biennale, il Primo Parlamento; insegnandogli a camminare, se possibile; insegnando alla Corte come deve guidarlo.</p>
                     <p>Tale è di questi; chi si aggira pensieroso: chi viaggia in corriere e in diligenze, – per dove li chiama il Destino. Il Gigante Mirabeau dorme nel Pantheon dei Grandi Uomini. E la Francia? e l'Europa? Gli Strilloni dai polmoni d'acciaio gridano: «Grande Accettazione, Costituzione monarchica», in mezzo alla folla gaia: il Domani, nipote dell'Ieri, sarà ciò che può, come è l'Oggi suo padre. La nostra nuova Legislativa biennale si comincia a costituire il primo Ottobre 1791.</p>
                  </div>
                  <div type="div4" rend="P18">
                     <head>
                        <label>Capitolo II</label>
                        <lb/>IL LIBRO DELLA LEGGE</head>
                     <p>Se quella medesima Augusta Assemblea Costituente, che attirava gli sguardi dell'Universo, desta presentemente, a tanta distanza di tempo e di luogo, un'attenzione relativamente scarsa in noi, quanto maggiormente ciò deve accadere per questa povera Legislativa! Essa ha la sua Destra e la sua Sinistra; quella meno, questa più patriottica, giacchè gli Aristocratici non esistono più nè qui nè ora; essa ha scatti d'eloquenza, e perora; ascolta i Rapporti, legge i Progetti, fa le Leggi; compie l'opera sua secondo il suo intento, per un certo tempo; ma la Storia di Francia, si ritiene, è raramente o mai in quel luogo. Disgraziata Legislativa, che mai ha da fare con essa la Storia, tranne che versarle sopra una lagrima, quasi in silenzio? Primo in Francia dei Parlamenti biennali – i quali, se la Costituzione di Carta e il Giuramento Nazionale spesso rinnovellato avessero potuto servire a qualche cosa, si sarebbero seguiti come una catena dolcemente salda, indissolubile nel corso del Tempo, –, ebbe dolorosamente la sua fine entro un <hi rend="italic">solo</hi> anno; nè se n'ebbe un secondo. Ohimè! i vostri Parlamenti biennali con la loro serie indissolubile, infinita; essi e tutto l'Edificio Costituzionale, costruito con Giuramenti d'una tale Federazione esplosiva, e la sua ultima pietra portata al culmine tra danze e variopinte irradiazioni, si ridussero in pezzi, come una fragile terraglia nel crollo delle cose; e già, entro undici brevi mesi, andarono a finire in quel Limbo ch'è presso la Luna, insieme ai fantasmi d'altre Chimere. Quivi, tranne che per rari e specifici propositi, abbiano riposo in malinconica pace.</p>
                     <p>Dopo tutto, come l'uomo è sconosciuto a sè stesso! Come sconosciuto a sè stesso è un pubblico Corpo d'uomini! La mosca d'Esopo che stava sulla ruota del carro, esclamava: Quanta polvere io sollevo! I grandi uomini di governo, vestiti di porpora, con fasci ed insegne, sono governati dai loro valletti, dalle bizze delle loro donne e dei loro fanciulli; o, nei paesi costituzionali, dalle colonne dei loro Abili Editori di Gazzette. Non dire: Io sono questo, io sono quello; io fo questo, io fo quello; poichè tu non ti rendi conto di <hi rend="italic">ciò:</hi> tu conosci solo il nome delle cose. Un porporato Nabuccodonosor si rallegra di sentirsi ora veramente Imperatore di quella grande Babilonia che egli ha edificata; ed <hi rend="italic">è</hi> nient'altro che un non classificato bipede-quadrupede alla vigilia dei suoi sette anni di pascolo! Questi settecentoquarantacinque eletti non dubitano di essere il primo Parlamento biennale, venuto a governare la Francia con l'eloquenza parlamentare; e che sono mai essi? E che sono venuti a fare? Cose da folli, non da savi!</p>
                     <p>Molti lamentano che questo Primo Biennale non abbia in sè membri dell'antica Costituente, che vi avrebbero portata la loro esperienza dei partiti e della tattica parlamentare; ma tal fu quella loro folle Legge d'Abnegazione. – Di certo gli antichi membri della Costituente sarebbero stati i benvenuti, qui, fra noi; ma, d'altra parte, quali antichi o nuovi membri d'una qualunque Costituente sotto il Sole, potevano riuscire realmente giovevoli? Vi sono primi Parlamenti biennali messi in condizione, in un certo senso, da trovarsi <hi rend="italic">fuori</hi> saggezza; in un punto in cui la saggezza e la follia si differenziano d'un sol grado, e la rovina e il dissolvimento sono l'inevitabile punto d'approdo d'entrambe.</p>
                     <p>Gli antichi Costituenti, i vostri Barnave, Lameth e simili, per cui è stata serbata una speciale galleria ove possono trovar posto onorevole ed ascoltare, sogliono deridere quei nuovi legislatori;<note xml:id="ftn394" place="foot" n="394"> Dumouriez, II, 150, ecc.</note> ma noi non li imiteremo! I poveri settecentoquarantacinque, mandati dai cittadini attivi di Francia, sono ciò che loro è dato di essere; compiono quel che è loro predestinato. La nobiltà aristocratica era fuggita oltre le frontiere, o s'era tappata in silenzio nei suoi Châteaux risparmiati dal fuoco; poco si riprometteva essa dalle Primarie Assemblee Elettorali. E tra le Fughe a Varennes, e i Giorni dei Pugnali, e i complotti che seguivano ai complotti, il Popolo è abbandonato a sè stesso; il Popolo ha bisogno di scegliere i Difensori del Popolo, come meglio può trovarli. Scegliendo, come sempre, «se non l'uomo più capace, il più capace a farsi scegliere»! Carattere ardente, sentimenti palesi di Patriottismo Costituzionale: queste sono le qualità; ma la parola libera, la padronanza nel saperla trattare, questa è la qualità delle qualità! Onde si nota, con poca meraviglia, che nel Primo Parlamento Biennale, Quattrocento Membri sono della classe degli Avvocati o Procuratori: uomini che sanno parlare, quando occorre di parlare; vi sono inoltre uomini che sanno pensare ed anche agire. La sincerità dirà che questo malaugurato Primo Parlamento Francese non mancava dopo tutto del suo contingente di talento, di onestà, e che nè per questa nè per quello si trovava al disotto della media dei Parlamenti; chè anzi superava la media. Quella media di Parlamenti, che se <hi rend="italic">non</hi> sono ghigliottinati e dannati a imperitura infamia dal mondo, non debbono ringraziare sè stessi, ma la loro buona stella!</p>
                     <p>La Francia, come dicevamo, ha una volta ancora fatto quel che poteva: uomini ardenti si sono riuniti dopo una lunga separazione, con intenti strani. Il focoso Max Isnard è venuto dal più remoto Sud-Est; il focoso Claude Fauchet, Te-Deum Fauchet vescovo del Calvados, è venuto dal più remoto Nord-Ovest. Non v'è più quivi un Mirabeau, che aveva ingoiato le formule: il nostro solo Mirabeau adesso è Danton, che per ora lavora di fuori; che alcuni chiamano il «Mirabeau des Sansculottes».</p>
                     <p>Tuttavia noi abbiamo i nostri valori, – specialmente quanto a parola e a logica. Abbiamo un eloquente Vergniaud, il più mellifluo e nello stesso tempo il più impetuoso dei pubblici oratori, venuto dalla regione chiamata Gironde, della Garonne; uomo per disgrazia di carattere indolente, che se ne starebbe a trastullarsi coi vostri fanciulli proprio nel momento in cui dovrebbe discutere e perorare. L'impulsivo e attivo Guadet; guardate il grave Gensonné; il giovane, buono, scintillante, giocondo Ducos; Valazé destinato a una triste fine: tutti costoro sono parimenti della Gironde o di Bordeaux: uomini di ardenti principi Costituzionali, di pronto ingegno, di logica stringente, di rispettabilità incontrastabile; che vogliono il Regno della Libertà, ma conseguito con metodi retti. Intorno a costoro verranno mano mano raccogliendosi altri della stessa indole, conosciuti poi come <hi rend="italic">Girondins</hi>, a dolorosa meraviglia del mondo. Di tal sorta è Condorcet, marchese e filosofo; che ha lavorato intorno a tante cose: alla Costituzione Municipale di Parigi, al calcolo differenziale, al giornale la <hi rend="italic">Chronique de Paris</hi>, alla biografia, alla filosofia; ed ora siede qui come Senatore di due anni: un notevole Condorcet, dalla faccia stoica di Romano, dal cuore ardente: «<hi rend="italic">vulcano nascosto sotto la neve</hi>», chiamato anche, con linguaggio irriverente, «<hi rend="italic">mouton enragé</hi>», la più pacifica delle creature colta dalla rabbia! Notate, infine, Jean Pierre Brissot, che il Destino, dopo un lungo e clamoroso lavorio, ha scagliato qui, non sapendo più che farsene. Anch'egli è un Senatore biennale; anzi, pel momento, il re fra di essi. Quel Brissot, infaticabile nel discutere, nello scribacchiare, che volle prendere il nome di<hi rend="italic">de Warwille</hi>, e gli <hi rend="italic">araldici</hi> non sanno perchè – a meno che non fosse stato perchè suo padre compiè, in maniera inappuntabile, le funzioni di cuoco e di tavernaio nel villaggio di <hi rend="italic">Quarville.</hi> Un uomo della specie dei mulini a vento, che sempre macinano, e si volgono verso tutti i venti; senza nessuna stabilità.</p>
                     <p>Tutti questi uomini sono dotati di talento, hanno in loro la facoltà di lavorare, e lavoreranno; lavoreranno, plasmeranno, <hi rend="italic">non senza </hi>effetto, purtroppo non in marmo, ma in rena friabile! – Ma la più eccelsa facoltà tra loro è ancora a menzionare, o veramente deve ancora svolgersi per essere menzionata: il Capitano Ippolito Carnot, venuto qui dal Pas de Calais; con la sua fredda mente di matematico, con la sua silenziosa tenacia di volontà. Il Carnot di ferro, dalle larghe vedute, imperturbabile, indomabile; che nell'ora del bisogno si troverà sempre al suo posto. I suoi capelli sono ancora neri; e diverranno grigi a seguito d'avventure di vario genere, or tristi or liete; ma che quest'uomo di ferro affronterà imperturbabile.</p>
                     <p>Nè il <hi rend="italic">Côté Droit</hi> e il partito degli amici del Re fanno difetto: Vaublanc, Dumas, Jaucourt l'onorevole Cavaliere: essi amano la Libertà, ma con la Monarchia al disopra, e parlano senza paura come detta la loro fede; – e saranno spazzati via dagli uragani che già s'addensano. Fra loro vogliamo citare un nuovo militare: Teodoro Lameth; – non fosse altro per amore dei suoi due Fratelli, che lo guardano soddisfatti dall'alto della Galleria degli antichi Costituenti. I Pastoret dal linguaggio spumeggiante, i conciliatori Lamourette dalla bocca di miele; poi una quantità d'individui senza parola e senza nome che si dicono Moderati e, numerosi, siedono al Centro. Ancora meno scarso è il <hi rend="italic">Côté Gauche: l'Estrema Sinistra</hi> siede sui banchi in cima, quasi librandosi su quella sua altura speculativa o <hi rend="italic">Montagna</hi>; quell'altura scaglierà i suoi fulmini, e renderà il nome di Montagna famoso-infame in ogni tempo e in ogni luogo.</p>
                     <p>L'onore non alberga su questa Montagna; nè finora s'è potuto riscontrare un disonore rilevante; non può vantare nè talento, nè grazia della parola o del pensiero; ha solo il dono d'una fede incrollabile, d'un'audacia che sfiderà il Cielo e la Terra. Il più emergente è qui il Trio dei Cordeliers: l'ardente Merlin da Thionville e l'ardente Bazire, entrambi Procuratori; poi Chabot, Cappuccino spogliato, abile in materia d'aggio. L'avvocato Lacroix, che portò una volta come subalterno la semplice <hi rend="italic">épaulette,</hi> ha polmoni forti e cuore famelico. Anche là è Couthon, poco pensoso di ciò che egli è; – paralizzato, per un triste accidente, nelle estremità inferiori. Giacchè, a quanto pare, dovette stare per tutta una notte, non al caldo nella dimora della sua amata (la quale era, per legge, di un altro), ma affondato fino alla cintola in una fredda palude, lungi da lei che tremava per la vita di lui così immerso nel freddo pantano<note xml:id="ftn395" place="foot" n="395"> Dumouriez, II, 370.</note>; e ora è costretto a sorreggersi per sempre sulle grucce. Cambon, in cui sonnecchiando, si sviluppò quel suo talento finanziario per la stampa degli Assegnati; padre della carta moneta; che nell'ora della minaccia, pronunzierà la rigida sentenza: «Guerra ai Castelli, pace alle Capanne. <hi rend="italic">Guerre aux Châteaux, paix aux Chaumières!</hi>»<note xml:id="ftn396" place="foot" n="396"> 
                           <hi rend="italic">Choix des Rapports</hi>, XI, 25.</note>. Lecointre, l'intrepido Merciaio di Versailles, è qui il benvenuto; conosciuto fin dal Banchetto dell'Opera e dalla Insurrezione delle donne. Anche Thuriot; l'Elettore Thuriot, che si trovò tra le feritoie della Bastiglia, e vide Saint-Antoine che si sollevava in massa, ed ha tante altre cose da vedere. Per ultimo, notate il vecchio Ruhl, il più torvo di tutti, dalla faccia scura, arcigna, dai lunghi capelli bianchi; egli è della razza luterana d'Alsazia; un uomo a cui l'età e i libri non hanno nulla insegnato; che, arringando i vecchi di Reims, solleverà la sacra <hi rend="italic">Ampulla</hi> (venuta dal cielo per ungere Clovis e tutti i Re) e la definirà una semplice oliera senz'alcuna virtù, scagliandola con impeto e riducendola in pezzi; e tante cose purtroppo egli ridurrà in pezzi e infine la sua stessa testa selvaggia con un colpo di pistola, e <hi rend="italic">così</hi> finirà.</p>
                     <p>Una tal lava rovente sobbolle nei visceri di questa Montagna, sconosciuta al mondo e a sè stessa! Una Montagna delle più comuni finora; che si distingue dalla pianura niente altro che per la sua grande <hi rend="italic">sterilità</hi>, pel suo squallido aspetto: tutt'al più, dopo minuta osservazione, si può scorgervi del <hi rend="italic">fumo</hi>; poichè finora tutto è così solido, così pacifico; e non si dubita, come fu detto, che questo stato durerà fin che il Tempo duri. E non amano forse tutti la Libertà, la Costituzione? Tutti e di tutto cuore; – ma con varie gradazioni. Alcuni, come il Cavaliere Jaucourt e la sua Destra, possono amare la Libertà meno della Regalità, e se n'ebbe la prova; altri, come Brissot e la sua Sinistra, possono amarla più della Regalità. E ancora, tra questi ultimi, v'è chi può amare la Libertà più della stessa Legge; chi meno. I partiti <hi rend="italic">si svolgeranno</hi>; ma nessun mortale, fino a questo punto, conosce in che modo. Delle forze lavorano dentro e fuori di questi Uomini: la dissidenza diviene opposizione, che va sempre allargandosi, e si trasforma in incompatibilità, guerra internecina; finchè il forte è eliminato dal più forte, che a sua volta è distrutto dal più forte di tutti! Come impedire ciò? Jaucourt coi suoi monarchici, o Feuillants, o Moderati; Brissot coi suoi Brissottiani, Giacobini, o Girondini; e il trio dei Cordeliers, e tutti compiranno ciò che debbono compiere nella maniera che è loro destinata.</p>
                     <p>E pensare per qual sorte quei poveri Settecentoquarantacinque son là riuniti, e per lo più inconsapevolmente! Non v'è cuore, per quanto duro, che non ne senta pietà. Il desiderio della loro anima era di lavorare, di vivere come il primo Parlamento di Francia e di far funzionare la Costituzione. Non adempirono essi, fin dal loro insediamento, all'affettuosa cerimonia Costituzionale, quasi fra le lagrime? Dodici dei più anziani sono incaricati solennemente di recare la Costituzione, cioè il Libro Stampato della Legge. L'Archivista Camus, un antico Costituente nominato Archivista insieme ai Dodici Anziani, tra il frastuono e l'apparato militare, entra, recando il Libro divino; il Presidente e tutti i Senatori Legislativi, ponendo su di esso la mano, giurano successivamente tra le acclamazioni e le effusioni del cuore tre volte tre ripetute dall'universale<note xml:id="ftn397" place="foot" n="397"> 
                           <hi rend="italic">Monitour</hi>, Séance du 4 octobre 1791.</note>. Così aprono la loro Sessione. Oh sventurati mortali! Quello stesso giorno, una loro Deputazione essendosi recata ad ossequiare Sua Maestà, era stata, a quanto pare, ricevuta alquanto seccamente; la Deputazione non prese la cosa alla leggiera, e ne mosse lamento; onde il nostro Primo Parlamento, che aveva dianzi giurato fra il gaudio, si vide costretto, la dimane, a prorompere di rimando in fieri discorsi sulla condotta non regale del Re e sulla maniera che dovrebbero tenere nel ricevere Sua Maestà; e come Sua Maestà non doveva più d'ora innanzi chiamarsi Sire, tranne quando loro aggradisse; e poi, il giorno seguente, tornavano su questo loro deliberato, giudicandolo affrettato, nient'altro che una escandescenza, benchè provocata.</p>
                     <p>Una effervescente bene intenzionata riunione di Senatori; troppo combustibile, onde partono continue scintille! La loro storia è tutta una serie di escandescenze e di querele, di desiderio sincero di compiere le loro funzioni, e della fatale impossibilità di compierle. Denuncie, biasimi ai Ministri del Re, ai traditor supposti e reali; invettive e fulmini contro i fulminanti Emigrati; terrore dell'Imperatore d'Austria, del «Comitato austriaco», fin nelle Tuilleries; furore e terrore crescenti, fretta e dubbio e fosco smarrimento! – Fretta abbiam detto, eppure la Costituzione aveva provveduto contro la fretta. Nessun Progetto di legge può passare prima che sia stampato, prima delle tre letture, con l'intervallo di otto giorni: «a meno che l'Assemblea non decreti in precedenza che v'è urgenza». Cosa a cui l'Assemblea si uniforma, e scrupolosa com'è della Costituzione, non manca mai di ottemperarvi: Considerando una o un'altra cosa, l'Assemblea finisce sempre col decretare «<hi rend="italic">qu'il y a urgence</hi>»; e quando «l'Assemblea ha decretato che vi è urgenza», è libera di decretare – come indispensabili le cose più strane che le vengono in mente: si contano duemila e più decreti in undici mesi!<note xml:id="ftn398" place="foot" n="398"> Montgaillard, III, 1, 237.</note> La fretta della Costituente sembrava grande; ma questa è tre volte maggiore. Poichè il tempo stesso procede con triplicata velocità, ed essi debbono andare di pari passo. Sventurati Settecentoquarantacinque, veri patrioti, ma pur così combustibili; poichè sono incendiati, essi debbono necessariamente sprizzare fuoco: Senato d'esca e di razzi, in un mondo invaso da un fumo di tempesta e dalle scintille che di continuo trasporta il vento!</p>
                     <p>E ripensate ancora, riandando di qualche mese addietro, a quella scena che fu detta <hi rend="italic">Baiser de Lamourette!</hi> I pericoli del paese divengono imminenti, incommensurabili; l'Assemblea Nazionale, speranza della Francia, s'è divisa contro sè stessa. In tali estremi l'Abbé Lamourette, dalla bocca di miele, nuovo Vescovo di Lione, sorge. Il suo nome <hi rend="italic">l'amourette </hi>significa <hi rend="italic">l'amante</hi> o la sgualdrina Dalila. Egli, dunque, si leva e, con la sua patetica melata eloquenza, fa appello a tutti gli augusti Senatori perchè dimentichino ogni dispiacenza, ogni rancore fra di loro, e pronunzino un nuovo giuramento d'essere uniti come fratelli. A questo, tutti, fra gli evviva, si abbracciano e giurano; la Sinistra si confonde con la Destra; l'arida Montagna lancia nella fertile Pianura Pastoret tra le braccia di Condorcet, l'offeso sul petto dell'offensore, spargendo lagrime; mentre tutti giurano che chiunque desidera una Monarchia con due Camere Feuillants o la Repubblica Giacobina Ultra o ogni altra cosa che non sia la Costituzione unica e sola, sarà <hi rend="italic">anathema maranatha</hi>
                        <note xml:id="ftn399" place="foot" n="399"> Moniteur, Seduta del 6 luglio 1792.</note>. Commovente spettacolo! Poichè il mattino seguente, nè più nè meno, debbono bisticciarsi di nuovo, per opera del Fato; e la loro riconciliazione sublime è chiamata per ischerno il <hi rend="italic">Baiser de L'amourette</hi>, o il Bacio di Dalila.</p>
                     <p>Come i predestinati fratelli Eteocle e Polinice, si abbracciano, comunque invano, piangendo perchè non si possono amare, e debbono soltanto odiarsi, e muoiono ciascuno per mano dell'altro! O piuttosto come <hi rend="italic">Spiriti familiari</hi>, condannati per Arte magica con la minaccia di pene, ad un lavoro più arduo della tessitura d'una corda di sabbia: a far funzionare la Costituzione. Oh, se la Costituzione potesse solo camminare! Ma purtroppo, la Costituzione non vuol muoversi; cade bocconi; essi la rialzano tremando; cammina, cammina, o Costituzione d'oro! La Costituzione non camminerà. – «Egli camminerà, per...!», disse il buon Zio Tobia, ed anche lo giurò, ma il Caporale rispose tristemente: «Non camminerà mai più in questo mondo».</p>
                     <p>Una Costituzione, come spesso abbiam detto, cammina quando rispecchia, se non i vecchi Costumi e le vecchia Credenze dei Costituiti, almeno accuratamente i loro Diritti, o meglio ancora i loro Poteri; – giacchè queste due cose, bene intese, non sono forse un'unica e medesima cosa? I vecchi Costumi della Francia sono scomparsi; e i suoi nuovi Diritti e i suoi nuovi Poteri non si sono ancora rivelati, tranne che in Teoremi sulla carta; nè può essere altrimenti finchè non ne faccia l'<hi rend="italic">esperimento</hi>. Finchè essa non si sia misurata fra tormenti mortali, foss'anche nell'estremo, preternaturale spasimo della follia, con Principati e Poteri, col sommo e con l'imo, coll'interiore e con l'esteriore; con la Terra, con l'Inferno e magari col Cielo! Allora essa saprà. – Tre cose fanno presagire male pel cammino della Costituzione francese: il Popolo di Francia, il Re di Francia, la Nobiltà di Francia con tutto l'insieme del Mondo europeo.</p>
                  </div>
                  <div type="div4" rend="P18">
                     <head>
                        <label>Capitolo III</label>
                        <lb/>AVIGNONE</head>
                     <p>Ma, lasciando le generalità, quale strano Fatto si verifica nel lontano Sud-Ovest, ove gli occhi di tutti, ora, in questa fine d'Ottobre, sono rivolti? Una tragica combustione, che da lungo tempo covava fumigante sotto la cenere, ha ora sprigionate le sue fiamme.</p>
                     <p>Ardente è quel sangue della Provenza meridionale: purtroppo le collisioni, come fu detto una volta, debbono presentarsi nella carriera della Libertà; le diverse direzioni sono cagione di ciò, e più le diverse <hi rend="italic">velocità</hi> nella stessa direzione! Su quanto accadde colà, la Storia, occupata altrove, non pose particolare attenzione: ai torbidi di Uzès, di Nîmes, Protestanti e Cattolici, Patriottici e Aristocratici; ai torbidi di Marsiglia, di Montpellier, di Arles; a quelli del Campo Aristocratico di Jalès, questa meravigliosa Entità reale e immaginaria, che ora digrada in un pallore indistinto, ora appare rosseggiante in un clamore profondo (specialmente nell'immaginazione); – cosa terribilmente magica, «<hi rend="italic">quadro</hi> Aristocratico della guerra fatto naturalmente!» Tutto ciò era una combustione tragica, mortale, con complotti e rivolte, con tumulti che si ripetevano giorno e notte; eppure una combustione <hi rend="italic">oscura</hi>, senza luce, non notata, che ora non si può a meno di notare.</p>
                     <p>Più che in ogni altro luogo, la buia combustione era feroce in Avignone o nel Contado Venaissin. Quella papale Avignone dal suo Castello che s'erge distinto sul fiume Rodano; bellissima Città con le sue vigne purpuree e i suoi boschetti d'aurei aranci; perchè mai fu da quel matto facitore di rime, il Réné, ultimo Sovrano di Provenza, legata al Papa, alla Tiara d'oro, e non piuttosto a quel Luigi Undecimo che portava la vergine di piombo sulla tesa del cappello? Fu un bene, fu un male! Papi e antipapi, con la loro pompa, hanno dimorato in quel castello d'Avignone che si erge distinto sul Rodano: quivi Laura de Sade venne a udire la messa, mentre il suo Petrarca cantava con voce nasale la fontana di Vaucluse là presso, di certo nella più malinconica maniera. Ciò fu negli antichi tempi.</p>
                     <p>Ed ora, in questi nuovi giorni, ecco quali cose derivano, dopo secoli, da un tratto di penna d'un folle rimatore Réné, – ecco ciò che abbiamo: Jourdan <hi rend="italic">Coupetêtes</hi>, che conduce all'assedio e alla guerra un esercito di tre a quindicimila forti, chiamati i Briganti di Avignone, il qual titolo essi medesimi accettano con l'aggiunta di un epiteto: «I <hi rend="italic">bravi</hi> Briganti di Avignone!» È proprio così. Jourdan, il Condottiero, fuggì colà da quell'Inchiesta dello Châtelet, da quella Insurrezione delle Donne, e messe su una tintoria; ma là omai si richiedeva ben altro che stoffe ritinte; onde Jourdan chiuse bottega e cominciò la sua ascensione, poichè egli era uomo da tanto. La barba a tegola di Jourdan è oramai rasa; la sua faccia grassa è divenuta color di rame e cosparsa di carbonchi neri; quel busto di Sileno è enfiato dal bere e dal lauto vitto; egli indossa l'uniforme nazionale, celeste, con le spalline; «porta un'enorme sciabola, due <hi rend="italic">pistole</hi> incrociate nel suo cinturino, ed altre due più piccole sporgono dalle sue tasche»; si dice egli stesso Generale, ed è il tiranno degli uomini<note xml:id="ftn400" place="foot" n="400"> Dampmartin, <hi rend="italic">Évenements</hi>, c. 267.</note>. Considera questo solo fatto, o Lettore, e qual sorta di fatti debbono averlo preceduto, quali fatti debbono accompagnarlo! Tali cose provengono dall'antico Réné, e dalla questione che è sorta, se Avignone non possa ora cessare addirittura di esser papale, e divenir libera e francese.</p>
                     <p>Per quasi venticinque mesi ha regnato la confusione: tre mesi di discussione, sette mesi di furore; alfine quindici mesi di lotta, ed anche d'impiccagioni. Già nel Febbraio 1790, gli Aristocratici papalini aveano eretto quattro forche, per un esempio; ma il popolo, in cambio, si sollevò ferocemente nel Giugno, e, costringendo l'esecutore pubblico a funzionare, impiccò quattro Aristocratici: ad ogni forca papale un Papista. Seguirono allora emigrazioni da Avignone, andandosene gli Aristocratici papalini oltre il Rodano; dimissioni del console papale, fuga, vittoria; indi la rientrata del Legato Pontificio, la tregua e i nuovi attacchi; e le varie vicende della guerra. Vi furono petizioni all'Assemblea Nazionale; Congressi dei Comuni; oltre sessanta Comuni votarono per l'annessione alla Francia e per le gioie della Libertà; mentre dodici dei più piccoli, manipolati dagli Aristocratici, votarono in senso contrario, con clamore e discordia. Comuni contro Comuni, Città contro Città. Carpentras, che nutriva contro Avignone una gelosia di lunga data, le dichiara apertamente la guerra; – e Jourdan <hi rend="italic">Coupe-tête</hi>, come è ucciso il primo Generale in una rivolta, chiude la sua tintoria, e appare colà con la sua artiglieria, e sopratutto con gran chiasso e tumulto, e coi «bravi Briganti d'Avignone»; egli mantiene per due mesi in istato di assedio la Città rivale, sotto gli occhi del mondo.</p>
                     <p>Senza dubbio si svolsero fatti di lunga fama per la storia del luogo, per quanto ignoti alla Storia Universale. Vediamo rizzarsi le Forche dall'un lato e dall'altro; donde penzolano miseri scheletri, una dozzina in fila; il disgraziato Sindaco di Voison è sepolto prima di morire<note xml:id="ftn401" place="foot" n="401"> Barbaroux, <hi rend="italic">Mémoires</hi>, p. 26.</note>. I campi maturi giacciono non mietuti, le vigne sono calpestate; impera una crudeltà sanguinosa; ferve una stizza, un odio universale. La strage, l'anarchia sono ovunque; una combustione estremamente feroce, ma <hi rend="italic">non</hi> lucente, e che non si può notare qui! – Finalmente, come vedemmo, il 14 Settembre decorso, l'Assemblea Nazionale Costituente, – avendo inviato dei Commissari e udito il loro rapporto<note xml:id="ftn402" place="foot" n="402"> Lescène Desmaisons, <hi rend="italic">Compte rendu à l'Assemblée Nationale</hi>, 16 Septembre 1791 (Choix des Rapports, VII, 273-93).</note>, ed essendo venuta a cognizione delle Petizioni, dopo lunghi Dibattimenti durati per mesi e mesi, fino all'Agosto 1789, che «avevano occupate trenta sedute su questa materia» – solennemente decretava che Avignone e il Comtat fossero incorporati alla Francia, e che fosse data a Sua Santità il Papa una indennità ragionevole.</p>
                     <p>E così, dunque, tutto è perdonato, tutto finito? Ohimè, quando il furore dell'ira ha invaso il sangue degli uomini e le forche hanno funzionato dall'un lato o dall'altro, che potere potranno mai avere un Decreto in pergamena e un'amnistia di Lafayette? L'Oblivioso Lete non scorre <hi rend="italic">sopra</hi> la terra! Aristocratici papalini, e briganti patrioti si guardano scambievolmente di malocchio; sospettati, sospettosi di tutto ciò che fanno e che non fanno. L'Augusta Assemblea Costituente è scomparsa da non più di quindici giorni, quando, il mattino del 16 Ottobre 1791, di domenica, la combustione non ancora spenta, di repente diviene luminosa. Poichè compaiono manifesti anticostituzionali e si dice che la statua della Vergine abbia versato lagrime e si sia coperta di rossore<note xml:id="ftn403" place="foot" n="403"> «Procès-verbal de la Commune d'Avignon», ecc. (nella <hi rend="italic">Histoire Parlementaire</hi>, XII, 419-23).</note>. Onde, quel mattino, il Patriota Lescuyer, uno dei nostri «sei Patrioti condottieri» consultatosi coi suoi confratelli e col Generale Jourdan, decide di recarsi in Chiesa in compagnia di qualche amico: non per ascoltare la messa, che per lui non ha valore; ma per incontrarsi quivi con tutta la massa dei papalini e precisamente con quella Vergine piangente, giacchè è quella la chiesa dei Cordeliers; e dir loro una parola d'ammonimento. Impresa arrischiata; che ha uno dei più fatali compimenti! Quali possano essere state le parole ammonitrici di Lescuyer nessuna Storia rammenta; ma la risposta fu un grido d'orrore che partì dai fedeli Aristocratici papalini tra cui erano molte donne. Mille voci urlano e minacciano; e poichè Lescuyer non fuggiva, ne seguì l'agitarsi e il percuotersi di mille mani; e poi capitomboli e gente calpestata; mille piedi allungano pedate, si tiran fuori gli stiletti e le forbici e tutti i femminili istrumenti a punta delle cucitrici. Orribile spettacolo: mentre tutt'intorno dormono gli antichi morti e la Laura Petrarchiana, e l'altar maggiore e i ceri ardenti guardano dall'alto; e la Vergine non ha punto lagrime, e conserva il suo colore naturale di pietra! – Uno o due amici di Lescuyer si precipitano fuori come i messaggeri di Giobbe, in cerca di Jourdan e della Forza Nazionale. Ma il pesante Jourdan, che vuol prima impadronirsi delle porte della città, non accorre celeremente come dovrebbe, e quando giunge alla chiesa dei Cordeliers, la trova vuota e silenziosa; solo Lescuyer vi giace immerso nel proprio sangue a piè dell'Altare maggiore, perforato dalle forbici, calpestato, massacrato; – egli emette un singhiozzo muto e esala per sempre l'ultimo anelito della sua miserevole vita.</p>
                     <p>Spettacolo da commuovere il cuore d'ogni uomo e tanto maggiormente di quei tanti uomini che si dicono Briganti d'Avignone! La salma di Lescuyer, distesa in una bara, con l'orrida testa coronata d'alloro, vien portata per le strade; accompagnata da una <hi rend="italic">Nenia</hi> poco melodiosa di molteplici voci; lamento funerale profondo più che alto! La faccia color di rame di Jourdan, dell'orbato Patriottismo, è divenuta nera. La Municipalità patriottica invia a Parigi la Narrazione del fatto e le notizie officiali; ordina numerosi e innumerevoli arresti; con inchieste e perquisizioni. Aristocratici maschi e femmine sono trascinati al Castello; quivi giacciono stipati nelle prigioni sotterranee, compianti solo dal roco clamore del Rodano; tagliati fuori da ogni soccorso.</p>
                     <p>Quivi essi giacciono, in attesa dell'inchiesta e delle perquisizioni. Ohimè! Con un Carnefice Jourdan per Generalissimo, il cui volto di rame è divenuto più nero; con quei Briganti patrioti in armi che cantano la loro <hi rend="italic">Nenia</hi>, l'inchiesta ha l'aria di volere esser breve. La dimane e il dì seguente, lo consenta o meno la Municipalità; una Corte marziale di Briganti si stabilisce nei sotterranei del Castello di Avignone; Briganti giustizieri, con le sciabole sguainate, attendono alla porta il verdetto d'un Brigante. Breve giudizio, senz'appello! Si tratta dell'ira e della vendetta di Briganti rinfrescati dall'acquavite. Quivi presso è la torre della <hi rend="italic">Glacière</hi>, o torre di Ghiaccio, ove si perpetreranno gesta per cui il linguaggio non ha parole! L'oscurità e l'ombra d'un'orrida crudeltà avvolgono queste torri del Castello, questa torre <hi rend="italic">Glacière</hi>: si sa soltanto che molti vi sono entrati, che pochi ne sono usciti. Jourdan e i Briganti dominano ormai sui Municipali, su tutte le autorità Patriottiche o Papali, regnano in Avignone sotto l'usbergo del Terrore e del Silenzio.</p>
                     <p>Come risultamento di tutto ciò, il 15 Novembre 1791 noi vediamo venire l'amico Dampmartin che comanda i suoi subalterni, ed è comandato dal Generale Choisi, con la fanteria e la cavalleria, preceduti dai relativi carri da cannoni, a bandiere spiegate, e a suon di pifferi e di tamburo, con atteggiamento deciso e formidabile, alla volta dell'erta Rocca del Castello e delle larghe porte d'Avignone; mentre tre nuovi Commissari dell'Assemblea Nazionale seguono a secura distanza nella retroguardia<note xml:id="ftn404" place="foot" n="404"> Dampmartin, I, 251-94.</note>. Avignone, all'intimazione in nome dell'Assemblea e della Legge, spalanca le sue porte; entrano Choisi e gli altri. Dampmartin e i «<hi rend="italic">Bons Enfants</hi>, Buoni ragazzi, di <hi rend="italic">Baufremont</hi>», – come sogliono chiamare quei bravi Dragoni Costituzionali, che conoscono da tempo; – entrano fra applausi e getto di fiori; per compiacimento di tutti gli onesti; per terrore del carnefice Jourdan e dei Briganti. Il dì seguente vediamo lo stesso gonfio e furuncoloso Jourdan mostrare la sua faccia color di rame, con la sciabola e quattro pistole; ostentando un parlare ad alta voce, senonchè in pari tempo s'impegna di consegnare senz'altro il Castello. Onde i Granatieri di Choisi vi entrano con lui. Nel passare per quella <hi rend="italic">Glacière</hi>, che esala il suo alito orribile, trasalgono e si arrestano con un misto di orrore, gridando: «Morte al carnefice!» – e Jourdan s'insinua di soppiatto in passaggi segreti, e di repente scompare.</p>
                     <p>Il mistero dell'iniquità si sveli! Centotrenta cadaveri di uomini, e specialmente di donne e di fanciulli (giacchè la madre tremante, presa all'improvviso, non potette lasciare il suo figliuolo), sono ammucchiati in quella <hi rend="italic">Glacière</hi>; putrefatti sotto il putridume; orrore del mondo. S'impiegano tre lugubri giorni a rimuovere e riconoscere i cadaveri, tra gli urli e le imprecazioni di quel popolo meridionale, che ora s'inginocchia e prega, ora prorompe in escandescenze selvaggie di pietà e di rabbia; alfine vien data a quei corpi sepoltura solenne, a suon di tamburo, fra le preci religiose, fra i gemiti e le lagrime di tutto un popolo. I corpi massacrati riposano ora in suolo benedetto, sepolti in unica fossa.</p>
                     <p>E Jourdan <hi rend="italic">Coupe-têtes</hi>? Anch'egli si ripresenta al nostro sguardo dopo qualche giorno: in fuga pei romantici colli petrarcheschi; dando violentemente di sprone al suo ronzino; mentre Ligonnet, gagliardo giovanotto d'Avignone, coi Dragoni di Choisi gli è alle calcagna! Con una tal massa di cavalieri, non v'è cavallo che possa avere il di sopra. Lo stanco ronzino, a forza di sproni, traversa il fiume Sorgue, ma nel mezzo di esso infossa; e resta piantato in quel <hi rend="italic">chiaro fondo di Sorga</hi>; e non v'è sperone che possa rimuoverlo! Il giovane Ligonnet gli si scaglia addosso; il Viso di rame minaccia e mugghia, tira fuori la pistola e fors'anche la fa scattare; ma preso pel collare e legato stretto, coi garetti sotto la pancia del cavallo, è ricondotto così per le strade di Avignone, ove difficilmente potrà essere salvato dal massacro<note xml:id="ftn405" place="foot" n="405"> Dampmartin, <hi rend="italic">ubi supra.</hi>
                        </note>.</p>
                     <p>Tale è la combustione d'Avignone e del Sud-Ovest, allorchè diviene luminosa. È un lungo e clamoroso dibattimento sia nell'Augusta Legislativa, che nella Società Madre su ciò che bisogna fare. «Amnistia» gridano l'eloquente Vergniaud e tutti i Patrioti; «invochiamo il mutuo perdono e il pentimento, la restaurazione, la pace; insomma una fine, se è possibile!» Il qual voto finisce col prevalere. Così il Sud-Ovest è coperto e soffocato sotto la cenere «dell'Amnistia», o dell'Oblio; ma purtroppo non può che ricordare, poichè nessun fiume Lete scorre sopra la terra! Lo stesso Jourdan non è impiccato e riacquista la libertà, come chi non sia ancora maturo per la forca. Anzi, osserviamo di volo, a distanza, che egli è «portato in trionfo per le città del Sud»<note xml:id="ftn406" place="foot" n="406"> «Deux Amis», VII (Paris, 1797) pag. 59-71.</note>. Quali cose portano in trionfo gli uomini!</p>
                     <p>Con una tale occhiata di volo a quel Portento dalla Faccia di Rame così portato per le strade del Sud, noi dobbiamo abbandonare queste regioni; – lasciando che covino sotto la cenere. Gli Aristocratici non fanno difetto: antichi Nobili alteri non ancora emigrati. Arles ha la sua «<hi rend="italic">Chiffonne</hi>» come chiamano in gergo simbolico quella segreta Associazione Aristocratica; Arles ha i ciottoli delle strade ammucchiati, per servire di quando in quando da barricate aristocratiche. Contro cui Rebecqui, l'ardente e chiaro Patriota, è costretto a venire coi Marsigliesi e col cannone. La Sbarra di Ferro non è ancora tornata a galla nella Baia di Marsiglia; nè questi ardenti figli di Focesi sono ridotti a soggezione come schiavi. Con un abile maneggiarsi, con la forza dell'esempio, Rebecqui dissipa la <hi rend="italic">Chiffonne</hi> senza spargimento di sangue; restaura i selciati di Arles. Questo Rebecqui veleggia in barche costiere per perlustrare le sospette torri Martello con l'occhio acuto del Patriottismo; va per terra, recando notizie, solo, o con la forza, da una città all'altra, indagando abilmente ovunque<note xml:id="ftn407" place="foot" n="407"> Barbaroux, pag. 21; <hi rend="italic">Histoire Parlementaire</hi>, XIII, 421-4.</note>; – discute e all'occasione si batte. Molto vi è da fare colà; lo stesso Jalès appare sospetto. Onde il legislatore Fauchet, dopo lunga discussione, propone dei Commissari e un Campo nella Pianura di Beaucaire; con o senza risultamento.</p>
                     <p>Di tutto questo e di tant'altre cose, notiamo solo questa piccola circostanza: che il giovane Barbaroux, avvocato, o segretario comunale di Marsiglia, essendo incaricato di trovare una soluzione a questo stato di cose, si reca a Parigi nel Febbraio del 1792. Bello e bravo: giovane Spartano, maturo nell'energia, se non nella saviezza; sul cui nero destino aleggerà nondimeno un certo rosso fervore; strisce dalla tinta del luminoso Mezzodì, non interamente ingoiate dalla Morte! Notate anche che i Roland di Lione sono di nuovo a Parigi: per la seconda ed ultima volta. A Lione, come dappertutto, è abrogato l'Ispettorato del Re: Roland ha diritto alla sua pensione, se conseguibile; ha amici patrioti con cui comunica; e dopo tutto ha un Libro da pubblicare. Quel giovane Barbaroux e i Roland vennero insieme; lo spartano attempato Roland avea simpatia, amore anche, pel giovane Spartano, e ne era riamato, si può immaginarlo. E Madame...? Non fiatare, o spirito maligno, dalla lingua malefica! Quell'anima è incontaminata, chiara come lo specchio del mare. E che vuol dire che entrambi si guardassero negli occhi e che ognuno, nel silenzio d'una tragica rinunzia, trovasse l'altro amabile sopra ogni cosa! <hi rend="italic">Honni soit!</hi> Ella lo dice «bello come Antinoo»; egli «parlerà altrove di quella donna meravigliosa». Una signora d'Udon (o qualche cosa di simile, poichè Dumont non rammenta bene) offre copiose colazioni ai Deputati Brissottini e agli Amici della Libertà, nella sua casa alla Place Vendôme; con una celerità temporanea, con la grazia e il sorriso; non senza spesa. Quivi tra un cicaleccio vuoto e un continuo tintinnare, si fa il piano del nostro Dibattito Legislativo quotidiano, e su molte cose si delibera. Vi s'incontra il rigido Roland, ma non sovente<note xml:id="ftn408" place="foot" n="408"> Dumont, <hi rend="italic">Souvenirs</hi>, pag. 374.</note>.</p>
                  </div>
                  <div type="div4" rend="P18">
                     <head>
                        <label>Capitolo IV</label>
                        <lb/>NIENTE ZUCCHERO</head>
                     <p>Tali sono i nostri torbidi interni, visti nelle città del Sud; esistenti, visti o non visti, in tutte le città e in tutti i Distretti, nel Nord come nel Sud. Poichè dappertutto vi sono Aristocratici, più o meno nocivi, sorvegliati dal Patriottismo; il quale alla sua volta, assumendo varie forme, dal chiaro Fayettista Feuillant fino al più fosco Giacobino, ha da sorvegliare anche <hi rend="italic">sè stesso</hi>.</p>
                     <p>Le Direzioni dei Dipartimenti, che noi chiamiamo Magistrature delle Contee, scelte da una classe di cittadini troppo «attiva», tengono una via; le Municipalità, i Magistrati della città, tengono un'altra via. In ogni luogo vi sono pure Preti dissidenti, che daranno da fare alla Legislatura; individui caparbî, che operano sotto l'impero delle più acri passioni; che complottano, che reclutano per Clobenz; o sono sospettati di complottare; vero combustibile d'una universale efflorescenza anticostituzionale. Che fare con costoro? Essi possono essere coscienziosi, per quanti ostinati; occorre dunque trattarli con buoni modi, e nello stesso tempo far presto. Nell'oscurantista Vandea i semplici si trovano sul punto d'esser sedotti da loro; più d'uno di quei semplici contadini, un Cathélineau negoziante di lana, che pensoso viaggia, per quei casali, coi suoi involti di lana, scuote la testa in segno di dubbio! Due Commissari dell'Assemblea vi andarono lo scorso autunno; il prudente Gensonné, non ancora Senatore, e Gallois, editore. Questi Due, consultatisi, col Generale Dumouriez, parlarono e operarono, dolcemente, con criterio; riuscirono a calmare l'irritazione, e fecero una Relazione soddisfacente – per il momento.</p>
                     <p>Il Generale stesso non dubita menomamente che colà si possa conservare la pace; conducendosi abilmente. Egli passa quei gelidi mesi tra i piacenti abitanti di Niort; occupa degli appartamenti «discretamente belli nel castello di Niort», e calma le menti degli uomini<note xml:id="ftn409" place="foot" n="409"> Demouriez, II, 129.</note>. Perchè vi è colà un solo Dumouriez? Ovunque, sia nel Sud come nel Nord, non trovate altro che discordia oscura, senza freno, la quale degenera il più delle volte in aperto clamore di rivolta. Il meridionale Perpignan ha le sue campane a stormo, a lume di torcie; cui segue con rapido slancio l'assalto. Il settentrionale Caen non si mostra da meno, alla luce del giorno; cogli Aristocratici in ordine di battaglia nei Luoghi Sacri; un compromesso dipartimentale si rende impossibile; una presa d'armi e un Complotto sono scoperti<note xml:id="ftn410" place="foot" n="410"> 
                           <hi rend="italic">Histoire Parlementaire</hi>, XII, 131, 141; XIII, 114, 417.</note>. A tutto ciò aggiungete la Fame; poichè il pane, già caro, diviene sempre più caro; peraltro, non quanto lo zucchero, e per buone ragioni. Il Povero Simoneau, Sindaco d'Étampes, paese nordico, avendo inalberata la sua bandiera rossa in una rivolta pel grano, è calpestato a morte da una folla di popolo affamata e esasperata. Qual mestiere era mai quello di Sindaco a quei tempi! Il Sindaco di Saint-Denis impiccato alla Lanterna, per Sospetto e Dispepsia, come già vedemmo; il Sindaco di Vaison, come constatammo non ha guari, fu sepolto prima di morire; ed ora questo povero Simoneau, conciatore di pelli, di Étampes, – che il legale Costituzionalismo non dimenticherà.</p>
                     <p>Per via delle fazioni e dei sospetti, per la mancanza di pane e di zucchero, questo povero paese è veramente, come dicono, <hi rend="italic">déchiré,</hi> lacerato; così la Francia e tutto ciò che è francese. Giacchè anche d'oltre mare, giungono cattive notizie. Nella nera Saint-Domingo, prima che quel variopinto splendore fosse acceso negli Champs Elysées in ricorrenza dell'accettata Costituzione, era sorto e bruciava contemporaneamente un altro variopinto Splendore e un notturno Sfolgorio, tutt'affatto diverso: tutto un insieme di melasse e di spiriti ardenti; di caldaie di zucchero, di piantagioni, di masserizie, di bestiame e di uomini, che sale al cielo; la pianura del Cap Français è un vortice smisurato di fumo e di fiamme!</p>
                     <p>Quale cambiamento in due anni; dacchè quella prima «Cassa di Coccarde Tricolori» passò per la dogana, e i Creoli Atrabiliari si rallegrarono che vi fosse uno spianamento di Bastiglie! Lo spianamento è comodo, come spesso dicemmo; lo spianamento, ma solo fino al proprio livello. I vostri pallidi e bianchi Creoli hanno le loro sofferenze; – e che dire dei vostri gialli Meticci? E i vostri Mulatti giallo-cupi? E i vostri Schiavi, neri come la fuliggine? Il Meticcio Ogé, amico dei nostri <hi rend="italic">Brissotins</hi>-Parigini <hi rend="italic">Amici dei Neri</hi>; provò da parte sua, che l'Insurrezione fosse il più sacro dei doveri. Così le coccarde tricolori avevano aleggiato e fatto bella mostra nient'altro che per tre mesi sul cappello creolo, allorchè apparve il segno della conflagrazione di Ogé: con la voce della rabbia e del terrore. Sconfitto e condannato a morte, questo Ogé pose della polvere nera o dei semi neri nel cavo della mano; vi sparse sopra uno strato di semi bianchi e disse ai suoi giudici: «Guardate, essi son bianchi»; scosse poi la mano e disse: «Dove sono i bianchi? <hi rend="italic">où sont les Blancs!</hi>»</p>
                     <p>Così, ora, nel 1791, guardando dalle finestre del cielo del Cap Français, si veggono densi nugoli di fumo che coronano l'orizzonte; fumo nel giorno, fuoco nella notte, preceduto da un lungo urlo di donne bianche fuggenti, dal Terrore e dal Clamore. Squadre demoniache di Negri massacrano, seviziano, con una crudeltà inaudita. Essi combattono, fanno fuoco «di tra le macchie e i cespugli», poichè il Negro ama la Fratta; forti di migliaia d'uomini si slanciano all'attacco, brandendo coltellacci, impugnando fucili, a salti, fra le acclamazioni e gli urli; se la compagnia dei Volontari Bianchi tien loro testa, essi si disanimano, tentennano, e si abbandonano ad un rapido cicaleccio, e in preda al panico, fuggono alla prima scarica, e forse prima<note xml:id="ftn411" place="foot" n="411"> «Deux Amis», X, 157.</note>. Il povero Ogé potè essere torturato sulla ruota, questo turbine potrà bene esser domato e ricacciato sulle Montagne; ma Saint-Domingo è <hi rend="italic">scosso</hi>, come quei granelli di Ogé, e scuotendosi, si torce in una lunga e orrenda agonia; è Nero senza rimedio; e rimane, come l'Africano Haiti, un ammonimento pel mondo.</p>
                     <p>O amici di Parigi, non è questa la causa unica, come non sono nè gli incettatori nè i complotti <hi rend="italic">feuillants</hi> la causa dello stupefacente rincaro dello Zucchero! Il droghiere, palpitante, col labbro ricadente, vede il suo zucchero <hi rend="italic">taxé</hi>; pesato e dato via da una donna patriota, al minuto, per l'inadeguato prezzo di venticinque soldi alla libbra. «Farne a meno?» Sì, voialtre Sezioni Patriottiche, voialtri Giacobini, astenetevene! Louvet e Collot-d'Herbois così consigliano; risoluti a compiere il sacrificio; ma «come faranno i letterati senza il caffè?». Astenersene con un giuramento: ecco il miglior provvedimento<note xml:id="ftn412" place="foot" n="412"> Débats des Jacobins, ecc. (<hi rend="italic">Histoire Parlementaire</hi>, XIII, 171, 92-8).</note>.</p>
                     <p>Per la stessa ragione, non debbono languire gli affari di Brest e marittimi? Langue la povera Brest addolorata, non senza acredine; denunzia come traditore l'Aristocratico Bertrand-Moleville, Ministro della Marina. Là nel porto non stanno forse a infracidirsi e a ridursi in pezzi i suoi bastimenti e quelli del Re? La più parte degli ufficiali di marina non sono fuggiti, trovansi in congedo pur seguitando a percepire la paga? Scarso movimento colà; se ne togliamo le Galere di Brest, spinte con furia, coi loro Galeotti, – fra i quali, ahimè! si trovano quaranta dei nostri disgraziati soldati svizzeri dello Château-Vieux! Questi quaranta svizzeri, troppo memori di Nancy, coperti di berretti di lana rossa, remigano tristamente, figgendo il loro sguardo sull'Atlantico, che riflette i loro volti pelosi e tristi; e paiono dimenticati dalla Speranza.</p>
                     <p>Così, dopo tutto, non possiamo dire in linguaggio figurato, che quella Costituzione Francese costretta a marciare sia colta da un grave <hi rend="italic">reumatismo</hi>, con interni attacchi dolorosi nelle giunture e nei muscoli; e che non potrà camminare senza difficoltà?</p>
                  </div>
                  <div type="div4" rend="P18">
                     <head>
                        <label>Capitolo V</label>
                        <lb/>RE ED EMIGRATI</head>
                     <p>Si son viste marciare Costituzioni in <hi rend="italic">istato d'avanzato reumatismo</hi>, reggendosi in piedi, foss'anche barcollando e contorcendosi, per lunghi periodi, ad un patto, che la <hi rend="italic">Testa</hi> fosse sana. Ma questa testa della Costituzione francese!... Ciò che Re Luigi è e non può a meno di essere, i Lettori già lo sanno. Un Re che non può mantenere la Costituzione, che non può respingerla, nè far altro che domandare miserevolmente: Che debbo fare? Un Re circondato da una confusione senza fine, nella cui mente non v'è germe di ordine. Residui di Nobiltà altera, implacabile, lottante cogli umiliati e pentiti Barnave-Lameth; che s'agitano in quell'elemento oscuro d'intriganti e di messaggeri, di rodomonti a Mezza-paga del caffè Valois, di Cameriere, di <hi rend="italic">sussurroni</hi> e subalterni officiosi; mentre il Patriottismo violento tien sempre d'occhio dall'esterno tutto questo, sempre più sospettoso: che mai possono fare, in questa lotta? Nella migliore ipotesi, <hi rend="italic">sopprimersi</hi> scambievolmente e produrre <hi rend="italic">zero</hi>. Povero Re! Barnave e il nostro Senatoriale Jaucourts gli parlano ardentemente in un orecchio; Bertrand-Moleville, e i messaggeri di Coblenz gli parlano ardentemente nell'altro orecchio: la povera testa regale si volge da una parte all'altra, senza poter prender nessuna posizione stabile. Che la decenza stenda un velo su questo spettacolo: più dolorosa miseria raramente si vede al mondo. Questo singolo fatto per sè stesso piccolo, non porta forse la più triste luce su tante cose? La Regina così si lagna con Madame Campan. «Che debbo io fare? Quando costoro, i Barnave, ci consigliano a qualche passo che non piace alla Nobiltà, mi si tiene il broncio, nessuno viene alla mia tavola da giuoco; il <hi rend="italic">ricevimento serale</hi> del Re è solitario»<note xml:id="ftn413" place="foot" n="413"> Campan, II, 177, 202.</note>. In tal caso d'incertezza, che bisogna fare? Andare inevitabilmente in ruina!</p>
                     <p>Il Re ha accettato questa Costituzione, sapendo in precedenza che sarà inutile; ed ora la studia, l'esegue nella speranza principalmente che si possa trovare inattuabile. I Bastimenti del Re s'infracidiscono nel porto, mentre i loro ufficiali si sono eclissati; l'Esercito è disorganizzato; i ladri percorrono le Strade maestre, che vanno in rovina per mancanza di riparazioni; i Pubblici Servizî sono trascurati e vanno a rotoli: il Potere Esecutivo non fa nessun sforzo, tranne quello di riversare il biasimo sulla Costituzione. Facendo la morta, «<hi rend="italic">faisant la morte</hi>», qual Costituente può andare innanzi in questa maniera? «Essa non può che far crescere il disgusto della Nazione»: di certo sarà così<note xml:id="ftn414" place="foot" n="414"> Bertrand-Moleville, I, c. 4.</note>; a meno che il disgusto della Nazione non si volga contro di <hi rend="italic">voi</hi>! È il piano di Bertrand de Moleville e del Re; il migliore che possano formare.</p>
                     <p>Ma se questo piano, il migliore dei piani, arriva troppo tardi; se mancava il suo effetto? In previsione di questo, la Regina, avvolgendosi, nel più profondo mistero, «scrive tutti i giorni, in cifre, a Coblenz»; e l'ingegnere Goguelat, quello della<hi rend="italic">Notte degli Speroni</hi>, liberato dalla prigione per l'Amnistia di Lafayette, galoppa avanti e indietro. Di tanto in tanto, quando se ne presenta l'occasione, una familiare visita regale vien fatta a quella <hi rend="italic">Salle de Manége</hi>, con un discorso del Re, affettuoso e incoraggiante (senza dubbio sincero pel momento), mentre i Senatori tutti applaudono e quasi piangono. Nello stesso tempo Mallet du Pan ha visibilmente cessato di far l'editore, e clandestinamente porta in giro un autografo del Re, con cui sollecita l'aiuto dei Sovrani stranieri<note xml:id="ftn415" place="foot" n="415"> Moleville, I, 370.</note>. Sventurato Luigi, fa' una cosa o un'altra, – purchè tu possa!</p>
                     <p>Ciò che il Governo del Re fece, fu un continuo, insensato dimenarsi d'una in altra contraddizione; e manipolando l'imeneo del Fuoco con l'Acqua, s'avvolse nel suo vapore cinereo e sibilante. Danton e i Patrioti bisognosi suscettibili di corruzione sono chetati con regali pecunari, che accettano; essi si rinvigoriscono così e si tracciano la propria via<note xml:id="ftn416" place="foot" n="416"> Moleville, I, c. 17.</note>. Inoltre il Governo del Re ingaggiò i suoi Plaudenti, o <hi rend="italic">claqueurs</hi>, per farsi applaudire. Il sotterraneo Rivarol ha 1500 uomini pagati dal Re alla ragione di 10.000 sterline al mese, che egli chiama «lo stato maggiore del genio»: Scrittori di Articoli, Giornalisti di Manifesti, duecentottanta Applauditori a tre scellini al giorno; uno dei più strani Stati maggiori che mai comandò l'uomo. Le note e i libri di conti di tutto ciò ancora esistono<note xml:id="ftn417" place="foot" n="417"> Montgaillard. III, 41.</note>. Lo stesso Bertrand-Moleville, in una maniera che egli ritiene assai abile, immagina d'infarcirne le Gallerie della Legislativa; v'introduce dei Sanculotti pagati che applaudono a un segnale convenuto, credendo che Pétion li diriga; lo strattagemma non fu scoperto per quasi una settimana. Un abile strattagemma; quasi che un uomo, trovando che il giorno passi troppo presto, muova a suo talento le sfere dell'orologio; si fa presto a farlo.</p>
                     <p>Ma notiamo qui un'apparizione inaspettata, quella di Filippo d'Orléans alla Corte: l'ultima sua apparizione al Ricevimento mattinale d'un Re. D'Orléans, da un po' di tempo, nei mesi d'inverno, a quel che appare, era stato elevato al grado d'Ammiraglio, in antico tanto ambito – quantunque solo pel comando di bastimenti che marciavano nel porto. Il desiderio era appagato troppo tardi! Pure egli viene da Bertrand-Moleville per ringraziare; anzi, per dichiarare che intende ringraziare Sua Maestà in persona; che, malgrado le orribili cose dette e cantate, egli è ben lungi dall'essere nemico di Sua Maestà; oh ben lungi nel fondo! Bertrand disimpegna il messaggio, ottiene l'Intervista regale, che ha luogo con soddisfazione del Re; mostrandosi D'Orléans chiaramente pentito e determinato a cominciare una nuova pagina della sua vita. Senonchè, che cosa vediamo mai la domenica seguente? «La domenica seguente», dice Bertrand, «egli venne al ricevimento mattinale del Re; ma i cortigiani, ignari di ciò che era accaduto, e la Folla dei Realisti che solevano recarsi colà, quel giorno specialmente, per fare la corte ai Sovrani, lo ricevettero nella maniera più umiliante. Gli si fecero intorno, cercando, apparentemente senza volerlo, di calpestargli i piedi, lo spinsero a gomitate verso l'uscio e non lo fecero più entrare. Allora egli discese agli appartamenti della Regina, ove era apparecchiata la tavola; ma non appena si mostrò, sorse un mormorio dappertutto. <hi rend="italic">Messieurs, badate ai piatti</hi>, quasi egli recasse il veleno in saccoccia. Gl'insulti, cui dette luogo ovunque la sua presenza, lo costrinsero a ritirarsi senza aver visto la Famiglia Reale: la folla lo seguì sullo scalone della Regina; nello scendere ricevette uno sputo (<hi rend="italic">crachat</hi>) sul capo e parecchi altri sugli abiti. La rabbia e il dispetto apparivano manifesti sul suo volto»<note xml:id="ftn418" place="foot" n="418"> Bertrand-Moleville, I, 177.</note>. E invero, come avrebbe potuto essere altrimenti? Egli attribuisce l'accaduto al Re ed alla Regina, che non ne sanno nulla, o che ne sono magari dolenti; e così ridiscende nel suo Caos. Bertrand si trova allo Château quel giorno, testimone oculare di quel fatto.</p>
                     <p>I Preti Nongiuranti e le persecuzioni cui son fatti segno terranno occupata del resto la coscienza del Re; i Principi Emigranti e la Nobiltà lo costringeranno ad un doppio giuoco; un <hi rend="italic">veto</hi> seguirà l'altro; fra l'indignazione sempre crescente della gente. Giacchè il Patriottismo, come dicevamo, tien gli occhi addosso dal di fuori e diviene sempre più sospettoso. La tempesta dell'indignazione patriottica va addensandosi, folata a folata, dall'esterno; mentre all'interno poi è tutto un turbinio intenso, inorganico d'Intrighi e di Pettegolezzi! Inorganico, pettegolo, da cui l'occhio rifugge. De Staël intriga pel suo amante Narbonne, perchè sia fatto Ministro della Guerra, e non smette finchè non sia fatto. Il Re fuggirà a Rouen; là col galante Narbonne «modificherà la Costituzione». È lo stesso gagliardo Narbonne, che l'anno scorso tolse d'imbarazzo a forza di dragoni le povere Zie del Re; si dice che egli sia di fatto il loro Fratello, od anche più, tanto scandaloso è lo scandalo. Egli corre adesso in vettura con la sua De Staël verso gli eserciti, alle Città della Frontiera; mostra dei Rapporti color di rosa, non troppo degni di fede; perora, gesticola, si pone in vista per un momento, giungendo in alto; poi vacilla, va giù a capofitto, travolto dalla marea del Tempo.</p>
                     <p>Anche la bella Principessa di Lamballe, amica del cuore della Regina, intriga, suscitando lo sdegno del Patriottismo. Perchè mai questa Bella Sfortunata tornò dall'Inghilterra? A che mai poteva giovare, nello zufolio del nero turbine del mondo, la sua tenue voce argentina? E il turbine, avvolgendola, la scaglierà, povero fragile uccello di paradiso, contro orride rocce. Lamballe e De Staël intrigano in maniera visibile, ciascuna per conto proprio o insieme: ma chi potrebbe calcolare quanti altri intrigano, in quante infinite maniere, nell'ombra! Non v'è forse un così detto «Comitato Austriaco», che risiede clandestinamente nelle Tuileries, centro d'un'invisibile Ragnatela Antinazionale, il quale, poichè noi dormiamo tra i misteri, stende i suoi fili fino agli estremi della Terra? Il Giornalista Carra ha ormai la più chiara certezza della sua esistenza: pel Patriottismo Brissotin, o per la Francia in genere, diviene sempre più probabile.</p>
                     <p>O Lettore, non hai tu pietà di questa Costituzione? Nelle sue membra,lancinate di dolori reumatici, vapori idrocefalici e isterici premono sul suo cervello: una Costituzione divisa contro sè stessa, che mai potrà camminare, e quasi neppur muoversi! Perchè Drouet e il Procuratore Sausse non erano nei loro letti quella malaugurata notte di Varennes! Perchè, in nome del Cielo, non lasciarono andare la Berlina di Korff dove le piacesse! Incoerenze e incompatibilità inaudite, prodigi forse, di cui il mondo ancora rabbrividisce, sarebbero state risparmiate.</p>
                     <p>Ed ora vien la terza cosa che fa mal presagire del cammino di questa Costituzione Francese: oltre il Popolo Francese, oltre il Re Francese, vien terzo – il mondo europeo coalizzato. È necessario ormai di fermar lo sguardo anche su questo. La bella Francia è tanto luminosa: e tutt'intorno ad essa è la torbida Notte Cimmeria. I Calonne, i Breteuil volteggiano nell'ombra, or qua, or là, lontano involgendo tutta l'Europa in una rete d'intrighi. Da Torino a Vienna, a Berlino, al remoto Pietroburgo, tra i ghiacci del Nord! Il gran Burke ha levato da tempo la sua gran voce, dimostrando eloquentemente che è venuta la fine d'un'Epoca, e, secondo ogni probabilità, la fine del Tempo Civile. Molti gli rispondono: Camillo Desmoulins, Clootz l'oratore del Genere Umano, Paine, il Sarto ribelle, ed onorevoli Rivendicatori della Gallia, in un paese o in un altro; ma il gran Burke rimane inconfutabile; «l'Età della Cavalleria è scomparsa», e non poteva essere altrimenti, avendo ora prodotta un'Età ancora più indomabile: l'Età della Fame. Tanti altari, come quelli Dubois-Rohan, che si mutano in quelli di Gobel e Talleyrand, passano per rapido tramutamento a... dobbiamo dirlo il vero proprietario di essi? La Selvaggina francese e i Guardiacaccia si fermarono sulle Rupi di Dover, emettendo urli di dolore. Chi può dire che non sia venuta la fine di tante cose? Una setta di mortali è sorta, la quale crede che la Verità non è una Speculazione stampata, ma un Fatto pratico; che la Libertà e la Fratellanza siano possibili su questa Terra, che s'era supposto dovesse esser sempre di Belial, e retaggio del «Ciarlatanismo Supremo!» Chi può dire che la Chiesa, lo Stato, il Trono, l'Altare non siano in pericolo; che il Sacro-Forziere stesso, ultimo Palladio d'una logora Umanità, non possa essere con irriverenza manomesso, senza rifare i suoi cardini?</p>
                     <p>La povera Assemblea Costituente agisca come si voglia con delicatezza e diplomazia; dichiari pure che rinunzia ad ogni intromissione nelle cose dei suoi vicini, ad ogni conquista all'estero, e così via; ma la cosa che poteva predirsi fin dal principio, è che la vecchia Europa e la nuova Francia non potrebbero sussistere <hi rend="italic">insieme.</hi> Una Gloriosa Rivoluzione che rovescia le Prigioni di Stato e il Feudalismo; che pubblica al rombo del Cannone Federale, al cospetto di tutta la Terra, che l'Apparenza non è la Realtà, come può sussistere fra Governi in cui, se l'Apparenza non è la Realtà – è non si sa che cosa? Potrà solo convivere con essi in una lotta mortale, in un combattimento, in una battaglia internecina; non altrimenti.</p>
                     <p>I Diritti dell'Uomo, stampati su Fazzoletti di Cotone, in vari dialetti dell'umana favella, sono mandati alla Fiera di Francoforte<note xml:id="ftn419" place="foot" n="419"> Toulongeon, I, 256.</note>. Che dico, alla Fiera di Francoforte? Essi hanno attraversato l'Eufrate e il favoloso Hydaspes; si sono logorati passando gli Urali, gli Altai, l'Imalaia; impressi con la stereotipia in legno, riprodotti nella pittorica Scrittura cuneiforme, sono balbettati, cinguettati nella Cina e nel Giappone. Ove tutto ciò s'arresterà? Kien-Lung subodora il pericolo; nè il più remoto Dalai-Lama manipolerà ora in pace le sue palle. Odiosi per noi come la notte! Agitatevi, o Difensori dell'Ordine! Essi si agitano: tutti i Re e i Reucci coi loro arredi spirituali e temporali, col ciglio atteggiato a minaccia. Gli emissarî diplomatici fuggono veloci; le Assemblee, i Conclavi segreti si riuniscono; le savie parrucche tentennano appigliandosi a quel partito che è loro dato.</p>
                     <p>Inoltre, come dicevamo, scrittori di Pamphlets impugnano la penna da un lato e dall'altro; pugni zelanti battono il pulpito. Non senza successo! E Birmingham, la città del ferro, non proruppe nel grido di «Chiesa e Re», senza sapere il perchè, lo scorso Luglio, in preda alla rabbia, all'ebrezza, al fuoco? E i vostri Priestley e gente di simil genere, banchettando nel giorno della Bastiglia, non si abbandonarono follemente ad ogni eccesso incendiario? Cosa scandalosa! Nello stesso giorno, notiamolo, gli alti Potenti, l'Austriaco e il Prussiano, andavano allegramente cogli Emigrati verso Pilnitz, in Sassonia; quivi il 27 Agosto, conservando per sè stessi quant'altro in un «Trattato segreto» vi potesse o non vi potesse essere, pubblicarono le loro speranze e le loro minaccie e la loro Dichiarazione che questa era la «causa comune dei Re».</p>
                     <p>Dove è desiderio di contesa, là v'è anche il motivo per giungervi. Ricordano i nostri Lettori quella notte di Pentecoste, il 4 Agosto 1789, allorchè il Feudalismo fu abbattuto in poche ore? L'Assemblea Nazionale, nell'abolire il Feudalismo, promise che sarebbe dato un «compenso», e tentò di darlo. Senonchè, l'Imperatore d'Austria risponde che i suoi Principi <hi rend="italic">Germanici</hi> non possono esser privati della feudalità; che hanno possedimenti nell'Alsazia francese, e diritti feudali incontestabili, per cui non v'è compenso che possa bastare. Onde questo fatto dei Principi possidenti, «<hi rend="italic">Princes Possessionés</hi>», è bandito di Corte in Corte; e finora ha formato un cumulo di carta diplomatica: una cosa da annoiare il mondo. Kaunitz disputa da Vienna; Delessart risponde da Parigi, quantunque non abbastanza vivacemente. L'Imperatore e i suoi Principi possessori vogliono evidentemente venire ad esigere il compenso – in quanto possono ottenerlo. Non si potrebbe addirittura <hi rend="italic">ripartire</hi> la Francia, come abbiamo fatto e stiamo facendo per la Polonia; e pacificarla, facendone vendetta?</p>
                     <p>Dal Sud al Nord! Poichè ormai si tratta della «causa comune dei Re». Gustavo di Svezia, Cavaliere giurato della Regina di Francia, capitanerebbe gli eserciti coalizzati; – se Ankarström non gli avesse sparato a tradimento; v'erano dunque, come si vede, guai più vicino a casa propria<note xml:id="ftn420" place="foot" n="420"> 30 Marzo 1792 (<hi rend="italic">Registro Annuale</hi>, p. 11).</note>. L'Austria e la Prussia parlarono a Pilnitz, e tutti ascoltarono intenti. Sono partiti da Torino rescritti imperiali; vi sarà a Vienna una Convenzione segreta. Caterina di Russia mostra di aderire; aiuterà quando sarà pronta. Il Borbone di Spagna s'agita fra i suoi guanciali; da lui, sì, anche da lui, verrà un aiuto. Il macilento Pitt, «il Ministro dei preparativi», guarda dalla torre di vedetta in Saint-James, in atteggiamento sospettoso. I Consiglieri complottano, i Calonne volteggiano nell'ombra; – ohimè, dei birri gironzano apertamente, servendosi d'ogni mezzo, pei mercati delle città tedesche, reclutando il valore cencioso!<note xml:id="ftn421" place="foot" n="421"> Toulongeon, II, 100-117.</note> Ovunque guardiate, un oscurantismo incommensurabile circonda questa bella Francia, la quale non si farà aggirare. L'Europa ha le doglie; un attacco segue l'altro; qual grido fu mai quello di Pilnitz! Il parto sarà: <hi rend="italic">Guerra!</hi>
                     </p>
                     <p>Ma il peggior lato della cosa è quest'ultimo non ancora menzionato: gli Emigranti a Coblenz. Migliaia di essi si schierano in file, animati dall'odio più amaro e in atto di minaccia: i Fratelli del Re, tutti i Principi del sangue, eccettuato il malvagio D'Orléans; il vostro spadaccino De Castries, il vostro eloquente Cazalès; Malseigne dalla testa taurina, un dio della guerra Broglie; Signori della Conocchia, Officiali insultati; tutti quelli, insomma, che avevano passato il Reno; – D'Artois che riceve l'Abbé Maury con un bacio, stringendolo pubblicamente sul suo cuore regale! L'emigrazione, che affluisce alle Frontiere, ora a gocce, ora a ondate, con un umore vario di paura, di petulanza, di rabbia e di speranza, da quei primi giorni della Bastiglia, quando D'Artois venne per «umiliare i cittadini di Parigi», – è cresciuta fino a raggiungere le proporzioni d'un Fenomeno del mondo. Coblenz è divenuta una piccola Versailles extra-nazionale; una Versailles <hi rend="italic">in </hi>
                        <hi rend="italic">partibus</hi>; brogli, intrighi, favorite, pornocrazia anche, si dice, non mancano quivi; tutte le antiche passioni riprodotte su piccola scala, rese più vive dalla sete di vendetta.</p>
                     <p>L'entusiasmo del lealismo, dell'odio, e della speranza, ha raggiunto il colmo; in ogni osteria di Coblenz ne vedete la manifestazione nei discorsi e nei canti. Maury assiste all'interno Concilio; tante cose vi si decidono: si formano liste con le date dell'emigrazione; un mese più presto o più tardi determina un maggiore o un minor diritto nella futura Divisione del Bottino. Lo stesso Cazalès, per aver parlato in una occasione in senso costituzionale, era in sulle prime guardato freddamente: tanto son puri i nostri principî<note xml:id="ftn422" place="foot" n="422"> Montgaillard, III, 5-17; Toulongeon, <hi rend="italic">ubi supra</hi>.</note>. A Liegi si fabbricano armi; «tremila cavalli» trottano a questa volta dalle Fiere di Germania; s'arruola la Cavalleria, al pari della Fanteria, in giubbe azzurre, dai farsetti rossi, dai pantaloni di <hi rend="italic">nankin</hi>
                        <note xml:id="ftn423" place="foot" n="423"> Vedi <hi rend="italic">Histoire Parlementaire</hi>. XIII, 11-38, 41-61, 358, ecc.</note>. Essi hanno le loro segrete corrispondenze domestiche, e quelle palesi con l'estero: coi Dissimulati Aristocratici disgustati, coi Preti dissidenti, col Comitato Austriaco nelle Tuileries. Sono incoraggiate le diserzioni da attivi sensali; quasi tutto il Royal-Allemand è partito. È tracciato il percorso verso la Francia e la divisione del bottino, purché l'Imperatore sia pronto. «Si dice, che essi vogliono avvelenare le sorgenti»; ma, soggiunge il Patriottismo che ne fa rapporto, «non potranno avvelenare le sorgenti della Libertà»; al che «<hi rend="italic">on applaudit</hi>», e noi non possiamo che applaudire. Inoltre vi sono fabbriche di Falsi Assegnati, e persone che circolano nell'interno, distribuendoli e sborsandoli; una di queste persone noi la denunziamo al Patriottismo legislativo; è un uomo chiamato Lebrun, sui trent'anni, con copiosa chioma bionda; egli ha pel momento un occhio ammaccato, <hi rend="italic">œil poché</hi>; va in un <hi rend="italic">wiski</hi> «con un cavallo nero», – e non abbandona mai il suo Birroccio!</p>
                     <p>Disgraziati Emigranti, era questa la loro sorte, e la sorte della Francia! Essi ignorano tante cose che dovrebbero sapere: ignorano sè stessi e ciò che li circonda. Un partito politico che non sa <hi rend="italic">quando è battuto</hi>, può divenire una delle cose più fatali a sè stesso e agli altri. Niente arriverà a convincere questi uomini che non possono dissipare la Rivoluzione Francese al primo soffio della loro tromba di guerra; che la Rivoluzione Francese è tutt'altro che una chiassosa Effervescenza di schiamazzatori e di declamatori, i quali al fulgore delle spade cavalleresche, allo stridio delle corde della forca si cacceranno nel più profondo degli antri. Ma, quale è l'uomo in grado di conoscere e misurare sè stesso e ciò che lo circonda, – foss'anche ove si tratta d'una lotta tutt'affatto materiale? Mai, finchè non saranno divise in due parti, quelle teste crederanno che un braccio di Sanculotto ha in sè del vigore: e quando saranno divise in due parti, sarà troppo tardi per credervi.</p>
                     <p>Si può dirlo, senza rancore contro i poveri fratelli erranti d'ogni parte, che più d'ogni altro errore, quello dei Nobili Emigrati fu fatale alla Francia. Oh se essi avessero saputo, se avessero compreso! Al principio del 1789, uno splendore e un terrore ancora li circondava: l'incendio dei loro castelli, acceso da mesi di ostinazione, sorse dopo il quattro Agosto; e sarebbe continuato, se essi avessero saputo quel che dovevano difendere, e quel che non era possibile difesa. Essi erano ancora una Gerarchia graduata di Autorità, o l'accreditata similitudine di questo: essi rappresentavano il punto d'unione tra il Re e il Popolo, trasmettendo e traducendo <hi rend="italic">a grado a grado</hi> il comando dell'uno nell'obbedienza dell'altro, rendendo ancora possibile il comando e l'obbedienza. Se avessero compreso il loro posto, e quel che dovevano fare a quel posto, quella Rivoluzione francese che esplose in anni e mesi, si sarebbe compiuta da una a un'altra generazione, e molte cose avrebbero trovato la loro fine, non in una morte spasmodica, ma in una placida euthanasia.</p>
                     <p>Ma quegli uomini erano orgogliosi e alteri, e non avevano la saggezza di mettersi a considerare: tutto respingevano con odio sdegnoso, sguainavano la spada, gettando via il fodero. La Francia non solo non ha più la Gerarchia delle Autorità per tradurre il comando in obbedienza; ma la Gerarchia delle Autorità, fuggita presso i nemici della Francia fa appello ai nemici della Francia, perchè intercedano con le armi, ed essi non aspettano che un pretesto per farlo. Re ed Imperatori, gelosi, vi hanno tenuti su gli sguardi da tempo, meditando l'intervento, e un po' per paura, un po' per vergogna non si sono fatti avanti; ma ora non sono forse i Fratelli del Re, tutti i Nobili della Francia, Dignitari e Autorità, liberi di parlare, come non è il Re medesimo, – che c'invitano con ardore in nome del Diritto e del Potere? Reggimentati a Coblenz, da Quindici a Ventimila uomini aspettano con le armi brandite, al grido di: Avanti, avanti! Sì, signori, voi andrete avanti, – e parteciperete alla divisione del Bottino, secondo le date della vostra emigrazione.</p>
                     <p>Di tutte queste cose una povera Assemblea Legislativa e la Francia patriottica sono informate da amici che denunziano, dal nemico che trionfa. I <hi rend="italic">pamphlets</hi> di Sulleau, dello Stato Maggiore del Genio di Rivarol, circolano, annunziando la speranza suprema. I manifesti di Durasoy tappezzano le mura. <hi rend="italic">Chant du coq</hi>, canta il giorno, beccato dall'<hi rend="italic">Ami des Citoyens</hi> di Tallien. L'Amico del Re Royou, <hi rend="italic">Ami du Roi</hi>, può statuire con cifre esatte, matematiche, il contingente dei vari Potentati invasori: in tutto quattrocentodiciannovemila combattenti esteri con quindicimila emigrati, senza calcolare le diserzioni d'ogni giorno, d'ogni ora, che un editore deve quotidianamente registrare, d'intere Compagnie, di Reggimenti addirittura, al grido di: <hi rend="italic">Vive le Roi, Vive la Reine</hi>, che marciano a bandiera spiegata<note xml:id="ftn424" place="foot" n="424"> 
                           <hi rend="italic">Ami-du-Roi</hi>, Giornale (nell'<hi rend="italic">Histoire Parlementaire</hi>, XIII, 175).</note>; tutto menzogna, tutto vento; non vento pel Patriottismo però; nè, purtroppo, per Royou, un giorno! Il Patriottismo, quindi, può bene scalmanarsi e ciarlare, per alcun poco; ma le sue ore sono contate: l'Europa sta per venire con quattrocentodiciannovemila uomini e la Cavalleria della Francia; il patibolo, è a sperarlo, compirà la sua opera.</p>
                  </div>
                  <div type="div4" rend="P18">
                     <head>
                        <label>Capitolo VI</label>
                        <lb/>I BRIGANTI E JALÈS</head>
                     <p>Dunque avremo la guerra; e in quali condizioni! Con un Potere Esecutivo «che finge» – e invero la finzione diviene sempre meno e poi meno ingannevole – «di esser morto»; che lancia magari un cupido sguardo verso il nemico: in tali condizioni avremo la Guerra.</p>
                     <p>Di Pubblici Funzionari attivi per l'azione non ve n'è alcuno, se ne togliamo Rivarol col suo Stato Maggiore del Genio e Duecentottanta <hi rend="italic">claqueurs.</hi> I pubblici servizi procedono male; a cominciare dall'Esattore delle Imposte che ha dimenticata la sua abilità; in questa e altre Amministrazioni Provinciali (<hi rend="italic">Directoire de Département</hi>) si mantiene quel tanto di tasse, che si può raccogliere per sopperire alle spese indispensabili. Le nostre Rendite sono gli Assegnati; una emissione sull'altra di Carta-moneta. E l'esercito: i nostri tre grandi eserciti, di Rochambeau, di Luckner, di Lafayette? Miseri, sconsolati si aggirano i tre grandi eserciti, sorvegliando le Frontiere; tre volate di Gru dai lunghi colli al tempo della muta; – rovinati, disobbedienti, disorganizzati; essi mai videro il fuoco; i vecchi Generali e gli Ufficiali hanno passato il Reno. Il Ministro della guerra Narbonne, quello dai Rapporti color di rosa, sollecita reclutamenti, equipaggiamenti e danaro, sempre danaro; minaccia, quando non può averne, di «prendere la spada», che dipende da lui solo, e andar così a servire il suo paese!<note xml:id="ftn425" place="foot" n="425"> 
                           <hi rend="italic">Moniteur</hi>, Séance 23 Février 1792; Biographie des Ministres, § <hi rend="italic">Narbonne.</hi>
                        </note>
                     </p>
                     <p>La questione delle questioni, è questa: che bisogna fare? Dobbiamo, con la sfida disperata che qualche volta la fortuna favorisce, tirar fuori immantinenti la spada, di fronte a questa valanga d'Emigrazione e d'oscurantismo; o aspettare, temporeggiando, facendo della diplomazia, finchè le nostre risorse maturino, se è possibile, alcun poco? Ma, in effetto, progrediscono le nostre risorse o fanno il cammino a ritroso? Chi sa? I più abili Patrioti sono divisi; Brissot coi suoi Brissottini o Girondini, nella Legislativa, leva la voce pel primo progetto di sfida; Robespierre, fra i Giacobini, perora con lo stesso ardore per quello dilatorio; è un succedersi di risposte, di reciproci rimproveri, che rendono folle la Madre del Patriottismo. Immaginate che colazioni agitate da Madame d'Udon nella Place Vendôme! L'allarme di tutti è grande. Aiutateci, o Patrioti; almeno mettetevi d'accordo chè il tempo stringe. Il freddo non era ancora passato, quando «nell'appartamento discretamente bello del castello di Niort», arrivava una lettera: il Generale Dumouriez dev'essere a Parigi. È il Ministro della Guerra Narbonne che scrive; il Generale deve dare il suo consiglio intorno a molte cose. Nel mese di Febbraio 1792 gli amici Brissottini danno il benvenuto al loro <hi rend="italic">Polymetis Dumouriez</hi>; – comparabile invero all'antico Ulisse in costume moderno; pronto, elastico, accorto, inflessibile, «l'uomo dai molteplici consigli».</p>
                     <p>S'immagini il Lettore questa bella Francia circondata da tutta un'Europa Cimmeria, che la stringe, fra il nero delle sue nubi, pronta a scoppiare nel tuono rosso della Guerra; questa bella Francia coi ceppi alle mani e ai piedi, stretta negli anfratti della Veste sociale o Costituzione, che hanno fatta per lei; una Francia che in una tale Costituzione non può camminare. E la Fame per giunta; e i complotti aristocratici, e la scomunica dei Preti Dissidenti: «l'uomo chiamato Lebrun», che fa mostra del suo nero <hi rend="italic">wiski,</hi> visibile; e ancora più terribile nella invisibilità, l'Ingegnere Goguelat, che corre avanti e indietro con le lettere cifrate della Regina!</p>
                     <p>I preti scomunicati suscitano nuovi torbidi nel Maine e nella Loire; la Vandea con Cathélineau, il mercante di lana, non ha cessato di borbottare e mormorare. Ed ecco Jalès ancora una volta; quanto spesso il reale e fantastico campo del Nemico ha bisogno d'esser distrutto! Per circa due anni s'è andato illanguidendo e poi è tornato a splendere nell'anima turbata del Patriottismo: e in realtà, se il Patriottismo lo sapesse, è uno dei più sorprendenti prodotti della natura cooperante con l'arte. I Signori Realisti, con un pretesto o con un altro, raccolgono quella gente semplice dei Monti Cévennes; uomini non nuovi alla rivolta, dai cuori amanti della battaglia, ove le loro povere teste si possono persuadere. Il Signore Realista li arringa, toccando specialmente la corda religiosa: «I veri Preti maltrattati, i falsi Preti messi su, i Protestanti (perseguitati un tempo) ora trionfano, le cose sacre sono gettate ai cani»; e questa cosa fa uscire dalle gole dei pii Montanari grugniti rochi. «Non potremo dunque invocare voi, bravi cuori delle Cévennes? Marcerete alla riscossa? Lo farete per la santa religione, per dovere verso Dio e il Re?» «<hi rend="italic">Si fait, si fait</hi>, Proprio così, proprio così», rispondono sempre quei bravi cuori. «<hi rend="italic">Mais il y a de bien bonnes choses dans la Révolution</hi>, ma vi sono pure tante buone cose nella Rivoluzione!» E così, la cosa, per parlare che si faccia, non farà che girare sul suo asse, senza spostarsi dal sito e resterà puramente teatrale<note xml:id="ftn426" place="foot" n="426"> Dampmartin, I, 201.</note>.</p>
                     <p>Eppure, raddoppiate le vostre lusinghe, toccate la corda con crescente frequenza, o Signori Realisti, e con uno sforzo supremo raggiungerete lo scopo. Nel seguente mese di Giugno questo <hi rend="italic">Campo di Jalés</hi> si farà innanzi come qualche cosa che, di teatrale, d'un subito diviene reale; si farà innanzi forte di duemila uomini, e con la iattanza di credersi settantamila: strano spettacolo; procedono a bandiere spiegate, a baionette inastate, col proclama e con il Mandato di D'Artois per la guerra civile! Che un Rebecqui, o altro patriota simile, ardente e chiaro; o un Luogotenente-Colonnello Aubry, se Rebecqui è occupato altrove, levi istantaneamente la Guardia Nazionale, e lo disperda e lo dissolva, abbattendo il vecchio Castello<note xml:id="ftn427" place="foot" n="427"> 
                           <hi rend="italic">Moniteur</hi>, Séance del 13 Luglio 1792.</note>, in modo da non sentirne più parlare, se è possibile!</p>
                     <p>Nei mesi di Febbraio e di Marzo se ne conserva la memoria; il terrore, specialmente della Francia rurale, era giunto a tale che confinava con la follia. Nelle Città e nei Casali si vocifera di guerra, di massacri: si dice che gli Austriaci, gli Aristocratici sopratutto, e i <hi rend="italic">Briganti</hi>, siano vicini. Gli uomini abbandonano le loro case e le loro capanne, e fuggono a torme, urlando, traendo seco mogli e figliuoli, senza sapere ove si dirigano. Un tal terrore, dicono i testimoni oculari, mai colpì una nazione, nè tornerà a colpirla più mai, neppure nei Regni detti espressamente del Terrore. Le contrade della Loire, tutte le regioni centrali e del Sud-Est, partono in preda alla follia, «simultaneamente, come spinti da una scossa elettrica»; – poichè, in verità, anche il grano diviene sempre più scarso. «Il popolo barrica le entrate delle città, ammucchia pietre nei piani superiori; le donne preparano acqua bollente, in attesa da un momento all'altro dell'attacco. Nelle campagne, le campane non cessano di suonare a stormo; frotte di contadini, allarmati dalle campane, si adunano e perlustrano le strade alla ricerca d'un nemico immaginario. Sono armati la più parte di falci conficcate nel legno; e arrivando come truppe selvagge alle città barricate, sono essi stessi, qualche volta, scambiati per Briganti»<note xml:id="ftn428" place="foot" n="428"> Giornali, ecc. (nell'<hi rend="italic">Histoire Parlementaire</hi>, XIII, 325).</note>.</p>
                     <p>Così irrompe la vecchia Francia: la vecchia Francia irrompe verso la <hi rend="italic">china.</hi> Quale sarà la fine nessun mortale può conoscerlo; ma che la fine sia prossima niuno può ignorarlo.</p>
                  </div>
                  <div type="div4" rend="P18">
                     <head>
                        <label>Capitolo VII</label>
                        <lb/>LA COSTITUZIONE NON CAMMINERÀ</head>
                     <p>A tutto questo, la nostra povera Legislativa, legata da una Costituzione che non cammina, non può opporre nessun rimedio, tranne che semplici scoppi d'eloquenza parlamentare! Si va innanzi, discutendo, denunziando, biasimando: Caos che si dimena clamorosamente e divora <hi rend="italic">sè stesso.</hi>
                     </p>
                     <p>Ma i loro duemila e più Decreti? Lettore, questi per fortuna non concernono nè te, nè me. Decreti puramente di occasione, pazzeschi e non pazzeschi; sufficiente per quel giorno era il suo proprio male! Di tutti quei duemila, intanto, non ve ne sono ora neppur dieci, la più parte annullata in sul nascere dal <hi rend="italic">Veto</hi> regale, utile o dannoso per noi. Il 17 Gennaio, la Legislativa, per una questione, costituì la sua Alta Corte, <hi rend="italic">Haute Cour</hi>, ad Orléans. La teoria era stata stabilita dalla Costituente, nel Maggio decorso, ma questa è la realtà: una Corte pei Processi Politici; una Corte che non può mancar di lavoro. Fu decretato che per questa Corte non vi fosse bisogno di Approvazione regale onde non vi poteva essere <hi rend="italic">Veto</hi>. Anche i preti possono ormai prender moglie già fin dallo scorso Ottobre. Un prete patriota e intraprendente aveva avuto l'audacia di ammogliarsi; e non contento di ciò, venne alla sbarra con la sua novella sposa, perchè tutti potessero partecipare alla sua luna di miele, e perchè ciò fosse materia d'una legge.</p>
                     <p>Meno allegre sono le Leggi contro i Preti Refrattari; eppure non meno necessarie! I Decreti sui Preti e quelli sugli Emigrati: queste sono le due brevi Serie di Decreti compilate tra infinite discussioni, e poi cancellate dal <hi rend="italic">Veto</hi>, che c'interessano qui sopratutto. Poichè un'Augusta Assemblea Nazionale ha bisogno di soggiogare quei Refrattarî, Clericali o Laici, e ridurli alla obbedienza; eppure, osservate, sempre che voi girate la vostra vite legislativa e stringete e magari schiacciate finchè i Refrattari cedano – il <hi rend="italic">Veto</hi> del Re s'introduce come una magica paralisi, e la vostra vite, ridotta a stringere con difficoltà, e tanto meno a schiacciare, non agisce più!</p>
                     <p>Invero una malinconica Sequela di Decreti, o piuttosto due Sequele, paralizzate dal <hi rend="italic">Veto!</hi> Prima, con la data del 28 Ottobre 1791, abbiamo un Proclama Legislativo pubblicato per mezzo di banditori e affisso in Manifesti, invitante <hi rend="italic">Monsieur</hi>, il Fratello del Re, a tornare nel termine di due mesi, con minaccia di pena. Al quale invito Monsieur non risponde: o meglio risponde sui giornali, con la parodia, invitando l'Augusta Legislativa «a ritornare al senso comune nel termine di due mesi», con minaccia di pena. Onde la Legislativa è costretta ad adottare più energiche misure. E il 9 Novembre dichiariamo tutti gli Emigrati «sospetti di cospirazione», e, in breve, soggetti alla «proscrizione», se non fossero tornati pel primo dell'anno. – Vorrà il Re porre il <hi rend="italic">Veto</hi>? Inoltre «una imposta triplicata» graverà le proprietà di queste persone, o addirittura le loro proprietà saranno poste «sotto sequestro», come si può comprendere. Senonchè, non essendo pel capo d'anno «ritornato» nessun individuo, dichiariamo, e con nuova enfasi torniamo a dichiarare quindici giorni dopo, che Monsieur è <hi rend="italic">déchu</hi>, privato della sua eventuale Eredità alla Corona; per di più, che Condé, Calonne, e una considerevole Lista di altri sono accusati di alto tradimento e saranno giudicati dalla nostra Alta Corte di Orléans: <hi rend="italic">Veto!</hi> – Quanto ai Preti che non avevano giurato, fu decretato, nel Novembre ultimo, che sarebbero privati di qualsiasi pensione che percepivano, messi «sotto sorveglianza, sotto <hi rend="italic">surveillance</hi>», e, al caso, banditi: <hi rend="italic">Veto!</hi> Ancora nuovi e più decisivi provvedimenti sopravverranno, ma anche a questi la risposta sarà: <hi rend="italic">Veto.</hi>
                     </p>
                     <p>
                        <hi rend="italic">Veto</hi> e sempre <hi rend="italic">Veto!</hi> La vostra vite è paralizzata! Dio e gli uomini possono vedere che la Legislativa è in una falsa posizione. Ma, ohibò, chi è mai nella vera? Già si vocifera di una «Convenzione Nazionale»<note xml:id="ftn429" place="foot" n="429"> Dicembre 1791 (<hi rend="italic">Hist. Parl</hi>., XII, 257).</note>. Questa povera Legislativa, spinta all'azione a colpi di sperone e di pungolo da tutta una Francia, da tutta una Europa, non può agire, può solo riprendere e perorare con tempestose «mozioni», senza via d'uscita; fra l'effervescenza, il clamore, la furia fuligginosa!</p>
                     <p>Quali scene in quell'Aula Nazionale! Il Presidente agita il suo campanello che non si ode; o, ridotto all'estremo della disperazione, si caccia in testa il cappello; «il tumulto s'accheta dopo venti minuti», e qualcuno dei Membri più turbolenti è mandato per tre giorni alla prigione dell'Abbadia! Le persone sospette debbono essere citate e interrogate: il vecchio M. de Sombreuil, degli <hi rend="italic">Invalides,</hi> è tenuto a dar conto della sua persona, e a spiegare perchè lascia aperte le sue Porte di strada. Un fumo insolito s'elevava dalla fabbrica di porcellane di Sèvres, indicante cospirazione; gli operai spiegavano che si trattava delle <hi rend="italic">Mémoires</hi> della Collana Lamotte comprate dalla Regina, che essi volevano distruggere col fuoco<note xml:id="ftn430" place="foot" n="430"> 
                           <hi rend="italic">Moniteur,</hi> Séance du 28 Mai 1792; Campan, II, 196.</note> – e nondimeno chi ne ha desiderio può ancora leggerle.</p>
                     <p>Inoltre, a quanto pare, il Duca di Brissac e la Guardia Costituzionale del Re fanno «cartucce, segretamente, nelle cantine»: tutta un'accolta di Realisti puri e impuri, fra cui molti loschi assassini, reclutati nelle case da giuoco e nei bassi fondi; in tutto seimila invece di milleottocento, i quali evidentemente guardano bieco come noi entriamo nello Château<note xml:id="ftn431" place="foot" n="431"> Dumouriez, II, 168.</note>. Sicchè dopo infinite discussioni, Brissac e la Guardia del Re sono <hi rend="italic">licenziati.</hi> Licenziati solo dopo due mesi di esistenza, poichè non erano entrati in servizio altro che il Marzo dello stesso anno. Così finisce brevemente la nuova <hi rend="italic">Maison Militaire</hi> Costituzionale del Re, ed egli deve d'ora innanzi essere guardato di nuovo semplicemente dagli Svizzeri e dall'azzurra Guardia Nazionale. Pare che sia la sorte delle cose Costituzionali. La nuova <hi rend="italic">Maison Civile</hi> Costituzionale egli non voleva costituirla, per quanto Barnave facesse premura; le vecchie Duchesse rimaste a Parigi la guardavano con dileggio o se ne tenevano lontane; la Regina poi non la credeva a dirittura degna di considerazione, giacchè la Nobiltà presto tornerebbe trionfante<note xml:id="ftn432" place="foot" n="432"> Campan, II, c. 19.</note>.</p>
                     <p>Ora, spingendo ancora lo sguardo in quell'Aula Nazionale e nelle sue scene, mirate il Vescovo Torné, Prelato Costituzionale, di costumi non severi, che chiede la abolizione «dell'abito religioso e d'altre simili caricature». Il vescovo Torné si riscalda, prende fuoco, finisce con lo slacciare la sua croce pontificale e scagliarla con indignazione sulla tavola, come un pegno o una scommessa. Quella croce, peraltro, è immediatamente coperta dalla croce di <hi rend="italic">Te-Deum</hi> Fauchet, poi da altre croci e insegne, finchè tutti se ne spogliano; questo Senatore clericale butta via la sua berretta, quell'altro il suo collare – per tema che non abbia a rivolgersi contro di noi il Fanatismo<note xml:id="ftn433" place="foot" n="433"> 
                           <hi rend="italic">Moniteur</hi> du 7 Avril 1792; «Deux Amis» III, VII.</note>.</p>
                     <p>Rapido è il movimento quivi! Ma è un movimento confuso, disorganizzato, si potrebbe quasi chiamarlo <hi rend="italic">spettrale</hi>; una cosa pallida, incerta, inane, come i regni di Dite! Il turbolento Linguet, divenuto come uno spettro di noi, perora qui qualche sua causa; tra rumori e interruzioni che stancano la pazienza umana, «straccia le sue carte, e si ritira», quell'ometto irascibile e adusto. Altri onorevoli membri lacereranno nell'ira le loro carte. Merlin di Thionville le lacera gridando: «Così, il popolo non può essere salvato <hi rend="italic">da voi!</hi>» Nè mancano Deputazioni; Deputazioni di Sezioni, che in genere recano lamenti e denunzie, animate sempre da un sentimento di fervore patriottico; Deputazioni di donne che domandano che sia loro permesso di prendere le Armi ed esercitarsi nello Champ-de-Mars. Perchè no, o Amazzoni, se vi sentite da tanto? Poi, così, avendo disbrigato il messaggio ed ottenuta la risposta, «sfiliamo traverso l'Aula cantando <hi rend="italic">ça-ira</hi>», o piuttosto facciamo il giro dell'Aula vorticosamente, «ballando nel frattempo la nostra <hi rend="italic">ronde patriotique</hi>» – la nostra nuova <hi rend="italic">Carmagnole,</hi> o danza Pirrica di guerra e di libertà. Il Patriota Huguenin, ex Avvocato, ex Carabiniere, ex commesso delle Barriere, arriva come deputato, con Saint-Antoine alle calcagna, denunziando l'Antipatriottismo, la Fame, l'Incetta dei Grani, i Mangiatori d'Uomini; e rivolge alla Augusta Legislativa questa domanda: «Non v'è nei vostri cuori una campana a martello contro questi <hi rend="italic">mangeurs d'hommes?</hi>»<note xml:id="ftn434" place="foot" n="434"> Vedi <hi rend="italic">Moniteur</hi>, Séances (nell'<hi rend="italic">Hist. Parlementaire</hi>, XIII, XIV).</note>
                     </p>
                     <p>Ma, innanzi tutto, la Legislativa ha il compito di riprendere i Ministri del Re; è l'affare di tutti i giorni. Dei Ministri del Re non abbiamo finora detto e non diciamo quasi niente. Ancora più spettrali son questi! È doloroso: nessuno di loro è durato in carica, nessuno, almeno dacchè scomparve Montmorin: «il più anziano del Consiglio del Re qualche volta non è più in carica da più di dieci giorni».<note xml:id="ftn435" place="foot" n="435"> Dumouriez, II, 137.</note> I costituzionali, <hi rend="italic">Feuillants</hi> come il vostro rispettabile Cahier de Gerville, il vostro rispettabile e sfortunato Delessarts; o i Realisti Costituzionali, come Montmorin, ultimo Amico di Necker; o gli Aristocratici, come Bertrand Moleville, aleggiano quali fantasmi nella smisurata confusione che ribolle; povere ombre sbattute dal turbinare dei venti, senza potere e senza intento; – di cui l'umana memoria non sente il bisogno di gravarsi.</p>
                     <p>Ma quante volte, dobbiamo pur dirlo, questi poveri Ministri di Sua Maestà sono chiamati all'appello per essere interrogati, ammoniti; o magari minacciati e quasi percossi! Essi rispondono come possono, abilmente, ricorrendo alla simulazione e alla casistica; di cui una povera Legislativa non sa che farsi. Una sola cosa è chiara, cioè che l'Europa Cimmeria ne circonda; che la Francia (non ancora morta, nevvero?) non può camminare. Badate, o Ministri! L'astuto Guadet vi trafigge con domande insidiose, traendo immediate conclusioni avvocatesche; la tempesta che dorme in Vergniaud può destarsi. L'infaticabile Brissot presenta Rapporti, Accuse, con una logica sottile e interminabile; egli è anche ora l'uomo del giorno. Condorcet redige, con la sua penna poderosa «l'Indirizzo dell'Assemblea Legislativa alla Nazione Francese»<note xml:id="ftn436" place="foot" n="436"> 16 Febbraio 1792 (Choix des Rapports, VIII, 375-92).</note>. Il focoso Max Isnard, che dopo tutto «non recherà Fuoco e Spada» su quei Nemici Cimmeri, «ma libertà», – dichiara – «che noi teniamo Ministri responsabili, e che con la responsabilità vogliamo intendere la morte, <hi rend="italic">nous entendons la mors</hi>».</p>
                     <p>In verità le cose si fanno sempre più gravi; il tempo stringe, e i traditori non mancano. Bertrand-Moleville il noto aristocratico, ha la parola melata e il fiele nel cuore. Le sue risposte, le sue spiegazioni fluiscono pronte, gesuitiche, plausibili a udire! Ma, forse, il fatto più degno di nota è questo, che accadde una volta quando Bertrand aveva dato una risposta e s'era ritirato. Non appena l'Augusta Assemblea cominciò a valutare come bisognasse regolarsi al di lui riguardo, si vide l'aula riempirsi di <hi rend="italic">fumo.</hi> Un fumo denso e acre: fu troncato ogni discorso, non si respirava più ed era un continuo tossire; – la cosa era irrimediabile, onde l'Augusta Assemblea dovette aggiornarsi!<note xml:id="ftn437" place="foot" n="437"> 
                           <hi rend="italic">Courrier de Paris</hi>, 14 Janvier 1792 (Giornale di Gorsas), nella <hi rend="italic">Histoire Parlementaire,</hi> XIII, 83.</note> Un miracolo? Un miracolo simbolico? Chi sa: pare che si sappia soltanto questo, cioè che «un addetto alle stufe <hi rend="italic">era stato messo in servizio</hi> da Bertrand», o da qualche suo partigiano! – O fuligginoso e confuso regno di Dite, coi tuoi supplizi di Tantalo e d'Issione, con le tue furiose correnti di fuoco, coi fiumi detti del Lamento, perchè non hai tu il tuo Lete, che sarebbe la <hi rend="italic">fine</hi>?</p>
                  </div>
                  <div type="div4" rend="P18">
                     <head>
                        <label>Capitolo VIII</label>
                        <lb/>I GIACOBINI</head>
                     <p>Eppure il Patriottismo non deve disperare. Non abbiamo forse, a Parigi almeno, un virtuoso Pétion e tutta una Municipalità Patriottica? Il virtuoso Pétion fin dal Novembre, è Maire di Parigi; nel nostro Municipio, il Pubblico, giacchè il Pubblico vi è ormai ammesso, può notare un energico Danton; poi un epigrammatico Manuel, lento, ma sicuro; un risoluto e impenitente Billaud-Varennes, della scuola dei Gesuiti; Tallien, abile editore: niente altro che Patrioti, migliori o peggiori. Così risultarono le Elezioni di Novembre; formando il contento della più parte dei cittadini; anzi la Corte medesima appoggiava Pétion anzichè Lafayette. E così Bailly e i suoi Feuillants, dopo un lungo scemare al pari della luna, dovettero ritirarsi, – dopo aver fatti penosi atti di sommessione, per sparire nel nulla<note xml:id="ftn438" place="foot" n="438"> 
                           <hi rend="color(#000000)">Discours de Bailly, Reponse de Pétion</hi>
                           <hi rend="color(#000000)italic"> </hi>
                           <hi rend="color(#000000)">(</hi>
                           <hi rend="color(#000000)italic">Moniteur</hi>
                           <hi rend="color(#000000)">  du 20 Novembre 1791</hi>
                           <hi rend="color(#000000)">).</hi>
                        </note> – o peggio, invero, in una lurida semioscurità, amareggiati dall'ombra di quella loro bandiera rossa, e dal ricordo dello Champ-de-Mars. Come è rapido il progresso di uomini e cose! Non più Lafayette, come il giorno della Federazione, nella sua <hi rend="italic">ora meridiana</hi>, «punta con mano ferma la spada sull'Altare della Patria», e giura in cospetto della Francia; ah no, egli è andato diminuendosi, tramontando, fin da quel momento, ed ora pende in atto di tramontare all'estremo dell'orizzonte, comandando uno di quei Tre eserciti, che paiono stuoli di Gru al tempo della muta, nella maniera più sospetta, più infruttuosa, più disadatta.</p>
                     <p>Ma, alla peggio, non può il Patriottismo, forte di tante migliaia d'uomini in quella Metropoli dell'Universo, aiutarsi? Non ha esso buone mani, e picche? La fabbricazione delle picche, che non fu proibita dal Sindaco Bailly, è stata sancita dal Sindaco Pétion, sancita dall'Assemblea Legislativa. E perchè no; quando la cosiddetta Guardia Nazionale del Re «fabbricava cartucce segretamente»? Il cambiamento è necessario per la stessa Guardia Nazionale; tutto quello Stato Maggiore di Guardia Feuillant-aristocratico deve essere sbandato. Inoltre, i cittadini senza uniforme possono di certo far parte della Guardia, le picche accanto ai moschetti; il cittadino «attivo» come quello passivo, che possono combattere per noi, non sono forse entrambi i benvenuti? – O amici Patrioti, certamente Sì! Ma la verità è questa: ovunque, il Patriottismo, foss'anche il più elegante, il più logico, il più rispettabile, deve, o abbracciare con coraggio il Sanculottismo fosco, senza fondo; o perdersi nella più orrida maniera, nel Limbo! Alcuni torcendo il naso, fiuteranno il Sanculottismo disdegnandolo; altri si appoggeranno ad esso con coraggio; altri ancora vi si appoggeranno per <hi rend="italic">paura:</hi> tre categorie, ad ognuna delle quali corrisponderà il suo destino.</p>
                     <p>Sotto un tal punto di vista, frattanto, non abbiamo forse al presente un'Alleata Volontaria, più forte d'ogni altra cosa, la Fame? La Fame; quale corrente di Terror Panico apporta la Fame congiunta a tant'altre miserie! Poichè il Sanculottismo s'alimenta di ciò che dà la morte ad altre cose. Quello sciocco di Pietro Baille fece quasi un epigramma, benchè inconsciamente, quando scrisse: «<hi rend="italic">Tout va bien ici, le pain manque</hi>, tutto va bene qui, manca il pane»<note xml:id="ftn439" place="foot" n="439"> Barbaroux, p. 94.</note>; e il mondo Patriottico rise, non dell'epigramma, ma di chi scriveva.</p>
                     <p>Nè, lo sapete, vi è Patriottismo senza la sua Costituzione che può camminare; senza il suo Parlamento non impotente, o chiamatelo pure Concilio Ecumenico o Assemblea Generale delle chiese di Jean Jacques: senza la SOCIETÀ MADRE, specialmente! La Società Madre con le sue piccole Nipoti che cominciano a muovere i primi passi in ogni villaggio della Francia, nel numero, crede Burke, di centinaia di migliaia. Questa è la vera Costituzione; fatta, non da Milleduecento Augusti Senatori, ma dalla stessa Natura; ed è sorta, inconsapevole, dai bisogni, dagli sforzi di Venticinque Milioni di uomini. «Sono Padroni degli Articoli» i nostri Giacobini; provocano dibattimenti alla Legislativa, discutono di Pace e di Guerra, stabiliscono in precedenza ciò che deve fare la Legislativa: con grande scandalo dei Filosofi e di molti Storici, – che in questo giudicano naturalmente, eppure non saviamente. Un Potere Governante deve esistere: gli altri vostri poteri qui sono simulacri; e questo potere è veramente governante.</p>
                     <p>La Società Madre è grande: essa ha avuto l'onore d'essere denunziata dall'austriaco Kaunitz<note xml:id="ftn440" place="foot" n="440"> 
                           <hi rend="italic">Moniteur</hi>, Séance du 29 Mars 1792.</note>; ed è divenuta più cara al Patriottismo. Con la fortuna e col valore ha potuto estinguere lo stesso Feuillantismo, o almeno il Club dei <hi rend="italic">Feuillants.</hi> Quest'ultimo, che procedeva in altro tempo a testa alta, essa ebbe la soddisfazione di vederlo, il 18 Febbraio, chiuso, estinto; essendovisi i Patrioti introdotti tumultuosamente, per metterlo fuori coi fischi. La Società Madre ha ampiati i suoi locali e si estende ora su tutta la navata della Chiesa. Spingiamo lo sguardo in essa col degno Toulongeon, il nostro antico amico Ex Costituente, che, fortunatamente, ha occhi per vedere. «La navata della Chiesa dei Giacobini», egli dice, «s'è mutata in un vasto Circo, di cui i sedili risalgono circolarmente come un anfiteatro fino alla sommità del tetto della cupola. Un'alta Piramide di marmo nero, costruita contro una delle pareti, che era in origine un monumento sepolcrale, è solo rimasta in piedi, e serve ora da Bureau degli impiegati. Qui, su un'elevata piattaforma, siedono il Presidente e i Segretari; più in alto, alle loro spalle sono i bianchi busti di Mirabeau, di Franklin e di vari altri, e finalmente quello di Marat. Di faccia è la Tribuna che si solleva giusto a metà tra il pavimento e il tetto della cupola, in modo che la voce dell'oratore parta dal centro. Di là tuonano le voci che scuotono tutta Europa: giù, in silenzio, è la fucina dei fulmini e dei marchi infocati. Nel penetrare in quel vasto circuito, ove tutto è smisurato, gigantesco, la mente non può reprimere un moto di terrore e di meraviglia; l'immaginazione si riporta a quei terribili templi, che la poesia delle antiche età ha consacrati alle Deità Vendicatrici».<note xml:id="ftn441" place="foot" n="441"> Toulongeon, II, 124.</note>
                     </p>
                     <p>Nè mancano scene in quest'Anfiteatro Giacobino; – se la Storia avesse tempo di occuparsene. Le bandiere dei «Tre Popoli Liberi dell'Universo», bandiere della fratellanza trina dell'Inghilterra, dell'America, della Francia, hanno sventolato quivi all'unisono, mediante una Deputazione di Londra di <hi rend="italic">Whigs</hi> o <hi rend="italic">Wighs</hi> e il loro Club, da un lato; e di giovani <hi rend="italic">Citoyennes</hi> francesi dall'altro. Cittadine belle, dalla parola dolce, che con tutta solennità distribuiscono saluti e fanno atti di fratellanza; protendono la bandiera tricolore cucita con le loro mani, e alfine spargono Spighe di Grano, mentre tutto il duomo risuona d'un grido che parte da tutte le gole: <hi rend="italic">Vivent les trois peuples libres!</hi> – una scena delle più drammatiche. La Demoiselle Théroigne narra da quella Tribuna, sospesa in aria, le sue persecuzioni in Austria. Ella viene appoggiata al braccio di Joseph Chénier, il Poeta Chénier, a chiedere la libertà per gli sventurati Svizzeri dello Château-Vieux<note xml:id="ftn442" place="foot" n="442"> Débats des Jacobins (<hi rend="italic">Histoire Parlementaire</hi>, XIII, 259 etc.)</note>. Sperate, voi quaranta Svizzeri; mentre lavorate di remo a tutto potere nelle acque di Brest; <hi rend="italic">non</hi> dimenticati.</p>
                     <p>Il Deputato Brissot perora da quella Tribuna; Desmoulins, il nostro empio Camillo, interrompe dal basso con la parola «<hi rend="italic">Coquin!</hi>». Qui, quantunque meno frequentemente che fra i Cordeliers, risuona la voce leonina di Danton; vi è l'arcigno Billaud-Varennes; Collot d'Herbois perora pei quaranta Svizzeri, eccitandosi fino al parossismo. L'apoftegmatico Manuel conchiude con queste forti parole: «Un Ministro deve perire!», cui l'anfiteatro risponde: «<hi rend="italic">Tous, tous</hi>, Tutti, tutti!» Ma il gran Sacerdote, il Presidente di quel luogo, come dicemmo, è Robespierre, l'uomo di lunga lena, l'incorruttibile. Quale spirito di Patriottismo era in quegli uomini a quei tempi, sta a dimostrarlo, secondo noi, questo solo fatto: millecinquecento creature umane cui non correva nessun obbligo, sedevano tranquille ascoltando l'oratoria di Robespierre; ascoltavano, magari di notte, per ore ed ore, plaudenti, a bocca spalancata, quasi per ricevere la parola della vita. Individuo più insopportabile, si può dirlo, raramente aprì la bocca in una Tribuna. Acre, implacabile per la sua stessa impotenza, uggioso da generare il sonno, sterile come il vento Harmattan. Egli, con un discorso interminabile e d'una futile insistenza, parla contro la guerra immediata, contro i <hi rend="italic">Bonnets Rouges</hi>, contro tante cose; ed è il Trismegistus, il Dalai-Lama dei Patrioti. Pure, un ometto dalla voce stridula, ma dagli occhi belli, dalla bella fronte larga protesa, s'alza rispettosamente per contradirlo; egli è, dicono i Giornali, «il Signor Louvet, autore del grazioso romanzo <hi rend="italic">Faublas</hi>». Giudizio, o Patrioti! Non create <hi rend="italic">ancora</hi> due correnti; con una Francia tremante di terror panico nei Distretti Rurali, e un'Europa Cimmeria che v'incalza turbinando!</p>
                  </div>
                  <div type="div4" rend="P18">
                     <head>
                        <label>Capitolo IX</label>
                        <lb/>IL MINISTRO ROLAND</head>
                     <p>Intanto, verso l'equinozio di primavera, un inatteso barlume di speranza viene a brillare sul Patriottismo; la nomina d'un Ministero completamente liberale. Anche questo, tra gl'innumerevoli esperimenti di sposare il fuoco all'acqua, vuol tentare Sua Maestà. <hi rend="italic">Quod bonum sit</hi>. Le colazioni da Madame d'Udon tintinnano d'un nuovo significato; v'interviene il Ginevrino Dumont non solo, ma vi prende la parola. Finalmente, dal 15 al 23 Marzo 1792, quando tutto è combinato, – ecco l'uscita avventurosa: il Patriottico Ministero che vediamo.</p>
                     <p>Il Generale Dumouriez, col Portafoglio degli Esteri, si occuperà di Kaunitz e dell'Imperatore, con un metodo diverso da quello del povero Delessarts; che in verità abbiamo mandato innanzi alla nostra Alta Corte di Orléans per la sua inerzia. Il Ministro della Guerra Narbonne è spazzato via dalla corrente del Tempo; il povero Chevalier de Grave, scelto dalla Corte, è sul punto di sgombrare; dopo, l'austero Servan, abile ingegnere del Genio, salirà d'un subito al Ministero della Guerra. Il Ginevrino Clavière vede realizzarsi un presagio: passando, molti anni addietro, pel Palazzo delle Finanze, povero esule Ginevrino, ebbe la strana idea che <hi rend="italic">egli</hi> sarebbe divenuto Ministro delle Finanze; ed ora è tale; – e la sua povera Moglie, licenziata dai medici, si leva e cammina, non vittima dei nervi, ma vincitrice di essi<note xml:id="ftn443" place="foot" n="443"> Dumont, c. 20, 21.</note>. E il nostro Ministro dell'Interno? Roland de la Platrière, quello di Lione. Così hanno voluto i Brissotins, la pubblica o la privata opinione, e le colazioni nella Place Vendôme. Il rigido Roland, comparato a un quacquero <hi rend="italic">endimanché</hi>, si reca alle Tuileries a baciare le mani, in cappello rotondo e capigliatura liscia, con le scarpe legate da semplici nastri o lacci. Il <hi rend="italic">Gran Cerimoniere </hi>tira da parte Dumouriez, e gli dice: «<hi rend="italic">Quoi, Monsieur!</hi> Non ha fibbie alle scarpe?». «<hi rend="italic">Ah, Monsieur</hi>», risponde Dumouriez, guardando i lacci: «Tutto è perduto, <hi rend="italic">Tout est perdu</hi>»<note xml:id="ftn444" place="foot" n="444"> Madame Roland, II, 80-115.</note>.</p>
                     <p>E così la nostra bella Roland lascia il suo ultimo piano in via Saint-Jacques, pei sontuosi saloni una volta occupati da Madame Necker. Anzi, prima ancora, fu Calonne che ordinò tutte quelle decorazioni, fu lui che fece situare quei lampadari, quegli specchi veneziani; che fece eseguire quegli intarsi, quelle incrostazioni e dorature, e toccando la magica <hi rend="italic">lampada</hi>, ne fece un Palazzo d'Aladino; – ed ora mirate, egli va errando, offuscato e fuggitivo, per l'Europa; quasi annegato nel Reno, potendo appena salvare le sue Carte! <hi rend="italic">Vos non vobis</hi>. – La bella Roland, all'altezza della sua posizione, ha il suo Pranzo Officiale il venerdì, con l'intervento di tutti i Ministri in corpo; ella si ritira al suo scrittoio (quando s'è sparecchiato), e sembra affaccendata a scrivere; pure, non perde una parola; se, per esempio, il deputato Brissot e il Ministro Clavière si riscaldano troppo nel discutere, ella, non senza una certa timidezza, ma con un tatto grazioso, s'interpone. Si dice che al deputato Brissot cominci a girare la testa, in quella repentina altezza, come accade alle teste deboli.</p>
                     <p>Gl'invidiosi insinuano che la Moglie di Roland è il Ministro, non il Marito; fortunatamente è il peggio che le potranno attribuire. Del resto, lasciate che qualsiasi testa giri a suo talento, perchè non sarà mai la testa di questa brava donna. Ella è qui serena, dal portamento di Regina, qual'era in addietro nella sua soffitta del Convento delle Orsoline! Ella che ha placidamente sgusciati i Fagiuoli francesi pel suo pranzo, disimpegnando il suo còmpito come una giovane serva, con un'attenzione calma e riflessiva, sapendo che cosa faceva e che cosa era lei; questa tale guarderà del pari serenamente gli ori e gl'intarsi, comprendendone il valore. Calonne fece gl'intarsi: egli dava in quel luogo dei pranzi, mentre il vecchio Besenval diplomaticamente gli parlava all'orecchio, e fu grande: eppure vedemmo alfine Calonne «camminare a grandi passi». Poi, Necker: dove è ora Necker? Un rapido cambiamento ci ha condotti lì dentro; un rapido cambiamento ci manderà lungi. Non è un Palazzo, è un Carovan-serraglio!</p>
                     <p>Così si muove e ondeggia questo Mondo inquieto, un giorno dopo l'altro, un mese dopo l'altro. Le strade di Parigi e tutte le città hanno il loro quotidiano oscillatorio fluire d'uomini; un torrente che scompare la notte quando gli uomini si pongono orizzontalmente nei letti e sui giacigli; per ritornare la dimane, ridesti appena, alla posizione perpendicolare e al movimento. Gli uomini, folli o saggi, proseguono per la loro via; – l'ingegnere Goguelat va su e giù, recando le lettere cifrate della Regina. Una Madame de Staël è in faccende; ella non riesce a trarre il suo Narbonne dalla corrente del Tempo. Una Principessa di Lamballe è anche lei in faccende; non può aiutare la sua Regina. Barnave, vedendo i Feuillants disperdersi, e Coblenz così ben disposta, chiede come ricompensa finale di baciare la mano a Sua Maestà la Regina; «non si augura niente di buono dal nuovo procedere di lei»; e si ritira a Grenoble, ove sposa una ereditiera. Il Café Valois e il Restaurant di Méot odono ogni giorno delle guasconate, e le ciarle spavalde dei Pensionati Realisti, con o senza pugnali. Gli avanzi dei saloni aristocratici chiamano il nuovo Ministero <hi rend="italic">Ministère-Sansculotte</hi>. Un Louvet del romanzo <hi rend="italic">Faublas</hi> è occupato nei Giacobini. Un Cazotte del romanzo <hi rend="italic">Diable Amoureux</hi> è occupato altrove; meglio faresti, o vecchio Cazotte, a restare tranquillo; è questo un mondo ove il magico diviene <hi rend="italic">reale!</hi> Tutti sono affaccendati, in ciò che essi indovinano solo in parte; – a gettar semi di zizzania, in genere, nel «Semenzaio del <hi rend="italic">Tempo</hi>»: questo, a poco a poco, metterà tutto completamente in luce.</p>
                     <p>Ma le Esplosioni Sociali hanno in sè qualche cosa di formidabile, e per così dire, di magico e di folle, ciò che invero sempre la vita racchiude segretamente: così la Terra muta (dice la Favola); se voi le strappate le radici della sua mandragola, darà un <hi rend="italic">gemito</hi> demoniaco da fare ammattire. Quando queste esplosioni, queste Rivolte sono mature, scoppiano come le mute Forze della Natura; eppure son forze di Uomini, e <hi rend="italic">noi</hi> siamo parte di esse: il Demoniaco che è nella vita dell'uomo è scoppiato su noi, e spazzerà via anche noi! – Qui un giorno è come un altro, eppure tutti i giorni non sono simili, ma differenti. Quante cose crescono, silenziose, irresistibili, ad ogni momento che passa! Crescono Pensieri, crescono Forme del linguaggio, ed Usi e Costumi; e in maniera più visibile le azioni e le transazioni, e quella predestinata Lotta della Francia con sè stessa e col mondo intero.</p>
                     <p>La parola <hi rend="italic">Libertà</hi> non è mai pronunziata se non congiunta con un'altra: <hi rend="italic">Libertà</hi> e <hi rend="italic">Uguaglianza.</hi> Parimenti, in un regno della Libertà e dell'Uguaglianza, che possono significare queste parole: «Signore», «Servo Obbediente», «Onore di essere» e simili? Sono avanzi e particelle dell'antico Feudalismo; che, se anche avessero una semplice funzione grammaticale, dovrebbero essere stralciate! La Società Madre da molto tempo ha avuto delle proposte in questo senso, di cui essa non potette occuparsi; non potette occuparsi pel momento. Notate anche che i Fratelli Giacobini vanno adottando una nuova simbolica acconciatura del capo: il Berretto di Lana o Berretto da Notte, <hi rend="italic">Bonnet de laine</hi>, meglio conosciuto come <hi rend="italic">Bonnet rouge</hi>, perchè di color <hi rend="italic">rosso;</hi> portato non solo come Berretto Frigio della Libertà, ma anche per convenienza e in omaggio ai Patrioti delle Classi umili e agli Eroi della Bastiglia: poichè il Berretto da Notte Rosso riunisce queste tre qualità. Le stesse coccarde cominciano a farsi di lana, di tessuto tricolore; la coccarda di nastro, come segno dell'Alta Classe dei Feuillants, comincia a divenire sospetta. Segni dei tempi.</p>
                     <p>E più ancora notate le doglie del parto dell'Europa; o piuttosto notate ciò che essa porta nel seno; poichè fermarsi su i successivi dolori e urli, dell'Alleanza Austriaca e Prussiana, del Dispaccio Antigiacobino di Kaunitz, degli Ambasciatori Francesi scacciati e così via, sarebbe troppo lungo. Dumouriez corrisponde con Kaunitz, con Metternich o Cobentzel, in uno stile diverso da quello di Delessart. Ciò che è stringato diviene più stringato; saranno date risposte categoriche, come quella pel lavorio di Coblenz e altro ancora. E in caso di rottura? In caso di rottura, il 20 Aprile 1792, il Re e i Ministri si recano alla Salle de Manège rendono noto lo stato delle cose; e il povero Luigi, «con le lagrime agli occhi», propone che l'Assemblea decreti la Guerra. E dopo la debita eloquenza, la Guerra è decretata quella notte.</p>
                     <p>Sì, la Guerra! Parigi accorse tutta in folla, nell'ansia dell'attesa, alla seduta del mattino e più ancora a quella della sera. D'Orléans coi suoi due figli è là; egli guarda su con occhi spalancati, dalla galleria di fronte<note xml:id="ftn445" place="foot" n="445"> «Deux Amis», VII, 146-66.</note>. Tu puoi guardare, o Filippo: è una Guerra piena di conseguenze, per te e per tutti. L'Oscurantismo Cimmerio e questa Rivoluzione tre volte gloriosa lotteranno per essa; circa ventiquattro anni di lotta; incommensurabile lotta di Briareo; in un continuo succedersi di vicende; prima che possano arrivare, non ad un accordo, ma a un compromesso a conoscere ciascuno approssimativamente ciò che è nell'altro.</p>
                     <p>I nostri Tre Generali sulle Frontiere, stiano pure a guardare per questo; e il povero Chevalier de Grave, il Ministro della Guerra, pensi che dovrà fare. Quel che si agita nei tre Generali e negli Eserciti possiamo indovinarlo. Quanto al povero Chevalier de Grave egli in questo turbine di cose da cui è incalzato e stretto, finisce col perdere la testa, e non fa che girare con esse in una maniera da folle, sottoscrivendosi alfine: «De Grave, <hi rend="italic">Maire de Paris</hi>». Poi si dimette, ripassa lo Stretto, per andarne a passeggiare nei Giardini di Kensington<note xml:id="ftn446" place="foot" n="446"> Dumont, c. 19-21.</note>; e l'austero Servan, abile Ufficiale del Genio, prende il suo posto. Il posto d'Onore? Il posto della Difficoltà per lo meno.</p>
                  </div>
                  <div type="div4" rend="P18">
                     <head>
                        <label>Capitolo X</label>
                        <lb/>PÉTION-NATIONAL-PIQUE</head>
                     <p>Eppure, come sulle Cateratte oscure e senza fondo scherzano i più folli, i più fantastici spruzzi e spume e riflessi dai colori strani, nascondendo l'Abisso sotto il vaporoso arcobaleno! Insieme a questa discussione sulla Guerra Austro-Prussiana, si svolge un'altra discussione, non meno, anzi più veemente intorno ai Quaranta o Quarantadue Svizzeri dello Château-Vieux, per vedere se sia il caso di liberarli dalle Galere di Brest. Nel caso affermativo, vi dovranno essere pubblici Festeggiamenti o soltanto privati?</p>
                     <p>Théroigne, come vedemmo, parlò, e Collot raccolse il racconto. Non ha la finale rivelazione di Bouillé, nella finale Notte degli Speroni, bollata la vostra cosidetta «Rivolta di Nancy» in «Massacro di Nancy», per giudizio di un Patriota? È odioso quel massacro; odiosi sono i «pubblici ringraziamenti» resi dal Feuillant Lafayette a proposito di esso! Poichè invero il Patriottismo Giacobino e il Feuillantismo sparpagliato sono ormai all'ultima stretta mortale; e combattono con ogni arma, non esclusi i colpi di scena. I muri di Parigi sono per conseguenza coperti di Manifesti e Contromanifesti a proposito dei Quaranta Svizzeri. I Giornali rispondono ai Giornali; l'Attore Collot al Poetastro Roucher; Joseph Chénier, il Giacobino, cavaliere di Théroigne, a suo fratello André, il Feuillant; il Maire Pétion a Dupont di Nemours: per due mesi interi non v'è pace pel pensiero dell'uomo, – fin che questa cosa non si sia sistemata.</p>
                     <p>
                        <hi rend="italic">Gloria in excelsis!</hi> I quaranta Svizzeri sono alfine «amnistiati». Gioite, voi Quaranta; toglietevi i vostri unti berretti di lana, che diverranno Berretti della Libertà. La Società Filiale di Brest vi dà il bentornato a bordo, baciandovi sulle guance; le vostre Manette di ferro sono disputate come Reliquie di Santi; la Società di Brest può reclamare una parte, che trasformerà in Picche, una specie di Sacre Picche; ma l'altra parte spetta a Parigi, ove sarà sospesa nel duomo insieme alle Bandiere dei Tre Popoli Liberi! Tale oca è l'uomo; un'oca che crocchia sul velluto e sulla <hi rend="italic">peluche</hi> dei Grandi Monarchi e sulla lana dei Galeotti; su tutto e su nulla, – mettendosi a crocchiare con tutta l'anima, semplicemente perchè gli altri crocchiano!</p>
                     <p>Il mattino del nove Aprile i Quaranta gaglioffi Svizzeri giungono da Versailles, salutati da <hi rend="italic">Vivats</hi> che arrivano al cielo, con affluenza d'uomini e di donne. Li conduciamo al Palazzo Civico; anzi addirittura alla Legislativa, quantunque non senza difficoltà. Vengono arringati, convitati, ricevono doni, – fin la Corte, <hi rend="italic">non</hi> a scarico di coscienza, vi contribuisce per qualche cosa; e la loro Pubblica Festa avrà luogo la prossima Domenica. E così avviene<note xml:id="ftn447" place="foot" n="447"> Giornali di Febbraio, Marzo, Aprile 1792; Jambe d'André Chénier sur la <hi rend="italic">Fête des Suisses</hi>, etc. etc. (in <hi rend="italic">Histoire Parlementaire</hi>, XIII-XIV).</note>. Essi son fatti montare in un «Carro trionfale somigliante a un vascello», e sono portati in giro per Parigi a suon di cembali e di tamburi, mentre tutti gli astanti applaudono; sono menati allo Champ-de-Mars e all'Altare della Patria; e finalmente il loro carro li trascina lontano, poichè il Tempo sempre apporta la liberazione, – in una invisibilità sempiterna.</p>
                     <p>Il Feuillantismo disperso, o quel Partito che ama bensì la Libertà, ma <hi rend="italic">non più</hi> della Monarchia, vuole, allora, procurarsi anche la sua Festa; la Festa di Simonneau, lo sfortunato Maire di Étampes, che morì per la Legge; nel vero senso della parola, per la Legge, quantunque il Giacobinismo lo contesti; calpestato come fu con la sua Bandiera Rossa nella sollevazione pel grano. A questa Festa il Pubblico assiste anche, ma <hi rend="italic">senza</hi> applaudire: non noi.</p>
                     <p>Insomma, le Feste non mancano; deliziosi spruzzi iridescenti ora che tutto precipita con triplicata velocità verso la sua Cascata del Niagara. Vi sono Banchetti Nazionali sotto il patronato del Maire Pétion; Saint-Antoine e i Forti delle Halles sfilano a traverso il Club Giacobino; «la loro felicità», secondo Santerre, «non sarebbe, altrimenti, perfetta»; e cantano con molte voci il loro<hi rend="italic">ça-ira</hi>, e danzano la loro <hi rend="italic">ronde patriotique</hi>. Fra questi si ha il piacere di distinguere Saint-Huruge, espressamente, in cappello bianco, il San Cristoforo della Carmagnola. Inoltre certo <hi rend="italic">Tambour</hi>, o Suonatore di Tamburo Nazionale, avendo proprio allora ricevuto il dono d'una figliuola, stabilisce che la nuova cittadina francese sia battezzata sull'Altare della Patria, allora e in quel luogo. Onde, finito il Pranzo, egli la fa battezzare; Fauchet, il Vescovo <hi rend="italic">Te Deum</hi>, è a capo della funzione; Thuriot e altre persone onorevoli fanno da padrini; il nome di battesimo è Pétion-National-Pique!<note xml:id="ftn448" place="foot" n="448">
                           <hi rend="italic"> Patriote français</hi>, (Giornale di Brissot), nell'<hi rend="italic">Histoire Parlementaire</hi>, XIII, 451).</note>. Questa rimarchevole Cittadina, ormai al declivio della vita, cammina ancora sulla Terra? O morì nel mettere i denti? La Storia Universale non è indifferente a questo.</p>
                  </div>
                  <div type="div4" rend="P18">
                     <head>
                        <label>Capitolo XI</label>
                        <lb/>IL RAPPRESENTANTE EREDITARIO</head>
                     <p>Eppure non è con le danze della Carmagnola e col canto del <hi rend="italic">ça-ira</hi>, che può farsi il lavoro. Il Duca Brunswick non danza la Carmagnola, ma ha messo in moto i suoi sergenti istruttori.</p>
                     <p>Alle Frontiere, i nostri Eserciti, sia tradimento o no, si comportano peggio che mai. Dovremo dire che le truppe sono mal comandate? Che sono intrinsecamente cattive? Che sono senza comando, indisciplinate, sediziose; che in una trentina d'anni di pace non hanno mai visto il fuoco? In ogni caso, i piccoli scontri di Lafayette e di Rochambeau, che essi fecero nelle Fiandre Austriache, avevano mal fruttato, come deve accadere dei piccoli scontri; i soldati sono colpiti da terrore alla vista della propria ombra; gridano a un tratto: «<hi rend="italic">On nous trahit</hi>», e scappano via in preda a un panico selvaggio al primo colpo o prima; – affrettandosi solo a impiccare due o tre prigionieri di cui s'erano impadroniti, e a massacrare il proprio Comandante, il povero Théobald Dillon, da loro trascinato in un granaio della Città di Lille.</p>
                     <p>E il povero Gouvion – che si mostrò così inabile nell'Insurrezione delle Donne? Gouvion lasciò l'Aula Legislativa e i doveri Parlamentari, disgustato, e disperato, quando quei Galeotti di Château-Vieux vi furono introdotti. Egli disse: «Fra gli Austriaci e i Giacobini non v'è altro che la morte d'un soldato»; e così, «nella notte oscura e tempestosa», egli s'è cacciato nella gola del cannone austriaco, ed è perito in una scaramuccia a Maubeuge il nove Giugno. E il Patriottismo Legislativo ne prenderà il lutto, commemorandolo nello Champ-de-Mars con paramenti funebri e melodia; molti Patrioti possono essere stati più abili di lui, nessuno più sincero. Lo stesso Lafayette si mostra in tutto dubbioso; in cambio di battere gli Austriaci, è sul punto di scrivere per denunciare i Giacobini. Rochambeau, addirittura sconsolato, lascia il servizio; resta solo quel ciarliero di Luckner, il vecchio Granatiere Prussiano.</p>
                     <p>Senza Eserciti, senza Generali! E la Notte Cimmeria s'addensa; mentre Brunswick prepara il suo proclama; proprio sul punto di mettersi in marcia. Dicano un Ministero Patriottico e una Legislativa: che faranno in simili circostanze? Sopprimiamo i nemici interni per prima cosa, risponde la Patriottica Legislativa; e il 24 Maggio propone il suo Decreto per l'esilio dei Preti. Bisogna radunare anche dei nuclei di determinati amici interni, aggiunge il Ministro della Guerra Servan, e propone, il 7 Giugno, il suo Campo dei Ventimila. Ventimila Volontari Nazionali, presi Cinque in ogni Cantone; Patrioti scelti, poichè Roland è Ministro dell'Interno; essi dovranno riunirsi qui in Parigi; e provvedere alla difesa, abilmente progettata, contro gli Austriaci all'estero e il domestico <hi rend="italic">Comitato Austriaco</hi>. Ecco tutto ciò che possono fare un Ministero Patriottico e una Legislativa.</p>
                     <p>Per quanto questo Campo apparisca ragionevole e abilmente architettato a Servan e al Patriottismo, non appare tale al Feuillantismo e a quello Stato Maggiore Feuillant-Aristocratico che è a guardia di Parigi: uno Stato Maggiore che sarebbe necessario <hi rend="italic">sciogliere.</hi> Questi uomini veggono nel Campo di Servan un'offesa; ed anche, come pretendono di dire, un insulto. Onde giungono Petizioni da parte dei Feuillants bleus colle spalline; che sono mal ricevute. E alla fine arriva una Petizione, detta «delle Ottomila Guardie Nazionali»; con una quantità di nomi, compresi nomi di donne e di fanciulli. Questa famosa Petizione degli Ottomila finisce coll'essere ricevuta; e i Firmatari, tutti armati, sono ammessi all'onore della seduta – se mai vi saranno onori, se mai vi sarà una seduta; poichè, come le loro baionette appaiono ad una delle porte, l'Assemblea si «aggiorna», e si accalca all'altra porta<note xml:id="ftn449" place="foot" n="449"> 
                           <hi rend="italic">Moniteur</hi>, Séance du 10 Juin 1792.</note>.</p>
                     <p>Di più, proprio in quei giorni, è deplorevole il vedere che le Guardie Nazionali, mentre scortano la processione della <hi rend="italic">Fête-Dieu</hi> o <hi rend="italic">Corpus-Christi</hi>, agguantano e colpiscono con le sciabole tutti i Patrioti che non si scoprono al passare dell'Ostia. Puntano le loro baionette sul petto del Beccaio Legendre, un noto Patriota fin dal tempo della Bastiglia, e minacciano di massacrarlo; quantunque egli se ne stia perfettamente rispettoso, egli dice, nel suo Biroccio, alla distanza di cinquanta passi, aspettando la fine, Femmine ortodosse, intanto, urlano perchè sia messo alla <hi rend="italic">Lanterne</hi>
                        <note xml:id="ftn450" place="foot" n="450"> Débats des Jacobins nell'<hi rend="italic">Histoire Parlementaire</hi>, XIV.</note>.</p>
                     <p>A tal punto è giunto il Feuillantismo in questo Corpo, ed è ben naturale; poichè non sono i suoi Ufficiali creature del capo dei Feuillants, Lafayette? Anche la Corte, naturalmente, ha trescato con loro; carezzandoli fin dalla dissoluzione della cosidetta Guardia Costituzionale. Alcuni Battaglioni sono addirittura <hi rend="italic">«pétris,</hi> impastati», di Feuillantismo; Aristocratici nel fondo; per esempio il Battaglione dei <hi rend="italic">Filles-Saint-Thomas</hi>, formato di Banchieri, Agenti di cambio e d'altri denarosi della Rue Vivienne. Il nostro degno e vecchio Amico Weber, Fratello di latte della Regina, porta il fucile in quel Battaglione, – si può giudicare con qual grado d'Intento Patriottico.</p>
                     <p>Noncurante di tutto questo, o piuttosto preoccupata di questo stato di cose, la Legislativa, spalleggiata dalla Francia Patriottica e dal senso della Necessità, decreta questo Campo dei Ventimila. Il decisivo, benchè condizionale Bando dei cattivi Preti, è già decretato.</p>
                     <p>Si vedrà ora se il Rappresentante Ereditario è per noi o contro di noi. Se è o non è; a tutti gli altri nostri malanni si doveva aggiungere quest'altro più intollerabile di tutti: che ci rende non una Nazione minacciata da un estremo pericolo e in estremo bisogno; ma il paralitico Solecismo d'una Nazione; avvolta in una Veste Costituzionale che non è altro che un sudario; con la nostra mano destra incollata nella nostra sinistra; per attender qui, contorcendoci nell'angoscia, inabili a muoverci dal posto, fin che stretti dalla Corda Prussiana non saliamo le forche. Che il Rappresentante Ereditario se ne renda ben conto: il Decreto dei Preti? Il Campo dei Ventimila? In nome del Cielo, egli risponde:<hi rend="italic">Veto! Veto!</hi> – Il rigido Roland trasmette la sua <hi rend="italic">Lettera al Re</hi>, o meglio la Lettera che Madame Roland scrisse tutta in una seduta: una delle lettere più franche che siano mai state dirette a un Re. Questa franca Lettera il Re Luigi ha l'agio di leggerla nella serata. Infatti, egli la legge, la manda giù; e al mattino seguente tutto il Ministero Patriottico trova che ha fatto il capitombolo. È il 13 Giugno 1792<note xml:id="ftn451" place="foot" n="451"> 
                           <hi rend="color(#000000)">Madame Roland, II, 115.</hi>
                        </note>.</p>
                     <p>Dumouriez, l'uomo dai molteplici consigli, con un Duranthon nominato Ministro della Giustizia, a dir vero indugia per un giorno o due, in una maniera alquanto sospetta; parla con la Regina, piange, si può dire, con lei; ma alla fine anch'egli parte, per recarsi ov'è l'esercito, lasciando che un qualche Ministero e dei Ministri Non-Patriottici o Semi-Patriottici prendano il timone. Non li nominate quei Ministri; sono Fantasmi soggetti a rapidi mutamenti, che girano come figure di lanterna magica; più che mai spettrali!</p>
                     <p>Sventurata Regina, sventurato Luigi! I due <hi rend="italic">Veti</hi> erano tanto naturali; non sono dei martiri i Preti? e non sono amici? Questo Campo dei Ventimila sarebbe forse altro che il campo dei più violenti Sanculotti? Ciò è naturale; eppure la Francia non può tollerarlo. I Preti che cooperano con Coblenz debbono portare altrove il loro martirio; solo i violenti Sanculotti, e non altra specie di creature respingeranno gli Austriaci. Se tu preferisci gli Austriaci, per amor del Cielo, va a raggiungerli. Se no, congiungiti francamente con chi fa loro opposizione fino alla morte. Non c'è via di mezzo.</p>
                     <p>Ohimè, qual'era la via estrema rimasta ormai a un uomo come Luigi? Dei Realisti di sottomano, l'Ex Ministro Bertrand Moleville, l'Ex Costituente Malouet, e ogni specie d'individui incapaci di dare aiuto, danno consigli su consigli. Col viso animato dalla speranza, volto ora all'Assemblea Legislativa, ora all'Austria e a Coblenz e in genere tutt'intorno al Capitolo delle Probabilità, un antico Reame si trascina barcollando non si sa verso qual luogo, sul torrente delle cose.</p>
                  </div>
                  <div type="div4" rend="P18">
                     <head>
                        <label>Capitolo XII</label>
                        <lb/>LA PROCESSIONE DEI CALZONI NERI</head>
                     <p>Ma vi è in Francia un uomo pensante, il quale possa persuadersi che in tali circostanze la Costituzione camminerà? Brunswick si muove; <hi rend="italic">egli</hi> fra pochi giorni si metterà in marcia. E la Francia vorrà starsene neghittosa con la mano destra incollata nella sinistra, finchè arrivi la Saint-Barthélemy di Brunswick; fin che la Francia sia come la Polonia, e i suoi Diritti dell'Uomo divengano una Forca Prussiana?</p>
                     <p>Veramente è un momento spaventevole per tutti. La Morte della Nazione; oppure un sovrannaturale, convulsivo scoppio di Vita Nazionale; – una specie di scoppio <hi rend="italic">demoniaco!</hi> Quei Patrioti la cui audacia ha dei limiti, meglio farebbero, in verità, a ritirarsi, come Barnave, a Grenoble; in cerca della felicità privata. Quei Patrioti la cui audacia non ha limiti, debbono sprofondarsi nell'oscurità, tutto osando e tutti sfidando, e ricercare la salvezza negli stratagemmi e nei complotti dell'Insurrezione. Roland e il giovane Barbaroux hanno spiegata dinanzi la Carta della Francia; Barbaroux dice «con le lagrime agli occhi»; essi considerano ciò che sono i Fiumi e le Catene di Montagne che si trovano ivi: si ritireranno dietro questo corso della Loira, difenderanno quei labirinti di pietra dell'Auvergne; salveranno qualche piccolo Territorio sacro alla Libertà; morranno almeno nell'ultimo fossato. Lafayette redige la sua enfatica Lettera alla Legislativa contro il Giacobinismo<note xml:id="ftn452" place="foot" n="452"> 
                           <hi rend="italic">Moniteur,</hi> Séance du 18 Juin 1792.</note>; la quale enfatica Lettera non potrà sanare l'insanabile.</p>
                     <p>Avanti, Patrioti dall'audacia senza limiti; siete voi che dovete ormai agire o morire! Le Sezioni di Parigi sono tutte immerse in consultazioni, e mandano Deputazioni su Deputazioni alla Salle de Manège per presentare petizioni e denunzie. Grande è la loro ira contro il tirannico <hi rend="italic">Veto</hi>, il <hi rend="italic">Comitato Austriaco</hi> e consociati Re Cimmerii. Che significa ciò? La Legislativa ascolta la «campana a stormo dei nostri cuori»; ci accorda l'onore della seduta, ci vede sfilare fra il tintinnio e le fanfaronate; ma il Campo dei Ventimila e il Decreto dei Preti, cui Sua Maestà ha messo il <hi rend="italic">Veto,</hi> sono divenuti impossibili per la Legislativa. Il Fiero Isnard dice: «Noi avremo l'Uguaglianza, dovessimo discendere nella tomba per conseguirla». Vergniaud proferisce ipoteticamente le sue Losche visioni d'Ezechiele sul Fato dei Re Antinazionali. Ma il quesito sta in questo: le profezie ipotetiche, il tintinnio e le fanfaronate demoliranno il <hi rend="italic">Veto</hi>; o il <hi rend="italic">Veto</hi>, al sicuro nel suo Castello delle Tuileries, non è soggetto a tale demolizione? Barbaroux, ricacciando indietro le sue lagrime, scrive alla Municipalità di Marsiglia, che gli mandino «Seicento uomini che sappiano morire, <hi rend="italic">qui savent mourir</hi>»<note xml:id="ftn453" place="foot" n="453"> Barbaroux, p. 40.</note>. Non è questo un messaggio cogli occhi bagnati di pianto, bensì un messaggio cogli occhi di fuoco – che sarà ubbidito!</p>
                     <p>Intanto è prossimo il Venti di Giugno, anniversario del Giuramento della Pallacorda di fama mondiale; in quel giorno si dice che alcuni cittadini pensino di piantare un <hi rend="italic">Mai</hi> o Albero della Libertà sulla Terrazza dei Feuillants alle Tuileries; e fors'anche di presentare una Petizione alla Legislativa e al Rappresentante Ereditario intorno a questi Veti; – con quel seguito di dimostrazioni, di suoni e d'evoluzione che parrà giovevole e opportuno. Le Sezioni si sono recate isolatamente, hanno fatto udire il loro clangore e fatte le loro evoluzioni: ma se tutte fossero venute o gran parte di esse, e piantando il loro <hi rend="italic">Mai</hi> in quelle circostanze d'allarme avessero suonato a stormo la campana nei loro cuori?</p>
                     <p>Fra gli Amici del Re non può esservi che una sola opinione su un tal passo; fra gli Amici della Nazione ve ne possono esser due. Da una parte, non vi sarebbe possibilità d'annientare con la paura quei maledetti Veti? I Patrioti Privati e anche i Deputati Legislativi possono aver ognuno la proprio opinione o non-opinione; ma l'arduo compito ricade evidentemente sul Maire Pétion e sui Municipali, a un tempo Patrioti e Custodi della pubblica Tranquillità. Così, con una mano respingere la cosa, con l'altra accarezzarla! Il Maire Pétion e la Municipalità possono prendere questa via; il Direttorio del Dipartimento col Procureur-Syndic Roederer, che hanno tendenza Feuillant, possono prender quella. Insomma ognuno deve agire secondo la proprio opinione o le sue due opinioni; e influenze d'ogni specie, e rappresentanze officiali s'incrociano l'una con l'altra nella maniera più folle. E se, dopo tutto, il Progetto, desiderabile e non desiderabile, si dissiperà da sè, attraversato da tante complicazioni, senza venirne a niente?</p>
                     <p>Ma non fu così; il mattino del Venti Giugno, un grande Albero della Libertà, del genere d'un Pioppo di Lombardia, si vede legato su un carro nel sobborgo Saint-Antoine. Anche il sobborgo Saint-Marceau, nel più remoto Sud-Est, e tutta la remota regione Orientale, con uomini e donne armati di picche, Guardie Nazionali e curiosi inermi si raccolgono – con la più pacifica intenzione del mondo. Giunge un Municipale tricolore e parla. Tutto è pacifico, ti diciamo, tutto conforme a Legge; non sono forse permesse le Petizioni e il Patriottismo dei <hi rend="italic">Mais</hi>?</p>
                     <p>Il Municipale tricolore ritorna senz'aver nulla ottenuto; i vostri rigagnoli Sanculottici continuano a scorrere sino a diventare torrenti; verso mezzodì, condotto da quel Santerre di alta statura, in uniforme azzurra, e da Saint-Huruge, anch'egli di alta statura e col cappello bianco, muove verso l'Ovest un rispettabile fiume o confluenza di fiumi sempre crescente.</p>
                     <p>Quali Processioni non abbiamo noi vedute! Il <hi rend="italic">Corpus-Christi </hi>con Legendre che aspettava nel suo Biroccio; le Ossa di Voltaire con carri tirati da giovenchi, e coi Bifolchi in Costume Romano. Le Feste di Château-Vieux e di Simonneau; i Funerali di Gouvion, il Falso funerale di Rousseau e il Battesimo di Pétion-National-Pique! Nondimeno, questa Processione ha un carattere suo proprio. Nastri tricolori ondeggianti sulla punta delle Picche; bastoni ferrati; non pochi emblemi; fra cui sono da notare specialmente questi due di genere tragico e non tragico: un Cuore di Toro trapassato da un ferro, con questa epigrafe: «<hi rend="italic">Coeur d'Aristocrate</hi>, cuore d'Aristocratico»: e, cosa più singolare, proprio come stendardo della Turba, un paio di vecchi Pantaloni Neri (di seta, dicono) disteso su una stampella e portato in alto con queste memorabili parole: «<hi rend="italic">Tremblez, tyrans, voilà les Sanculottes</hi>, Tremate, tiranni, qui sono i Senza-calzoni!» La Processione porta anche con sè due cannoni.</p>
                     <p>I Municipali tricolori con la sciarpa di nuovo le si fanno incontro pel Quai Saint-Bernard; e, ordinato di fare <hi rend="italic">alt,</hi> perorano calorosamente. Voi siete pacifici, virtuosi Municipali tricolori; noi siamo pacifici come colombe appena nate. Ecco il nostro <hi rend="italic">Mai</hi> della Pallacorda. La Petizione è legale; e quanto alle armi, non ricevette l'Augusta Legislativa i cosidetti Ottomila armati, per quanto Feuillants? Le nostre Picche non sono di ferro Nazionale? La Legge è la nostra madre e il nostro padre, che mai non vogliamo disonorare; ma il Patriottismo è la nostra stessa anima. Voi siete pacifici, o virtuosi Municipali; – e dopo tutto, anche per voi il tempo è breve! Noi non possiamo fermarci; camminate con noi. – I Calzoni Neri si agitano, impazienti; rumoreggiano le ruote del cannone; la Turba dai molti piedi fa udire il suo calpestio.</p>
                     <p>Com'essa giunse alla Salle de Manège, simile a un fiume sempre crescente, e fu ammessa dopo un battibecco, e lesse il suo Indirizzo, e sfilò danzando e cantando il <hi rend="italic">ça-ira</hi>, condotta da Santerre dall'alta statura e dalla voce sonora e da Saint-Huruge dall'alta statura e dalla voce sonora; come essa si sparse, non più come un chiuso Mar Caspio, tutt'intorno al circuito delle Tuileries; e mentre i Patrioti delle prime file, incalzati dalla retroguardia contro i cancelli di ferro sbarrati, erano sul punto di morire schiacciati, con le spaventevoli gole dei cannoni sotto gli occhi, poichè i Battaglioni Nazionali erano allineati nell'interno; come i Municipali tricolori accorsero in gran fretta e i Realisti coi Biglietti d'Entrata, e le due Maestà se ne stavano nell'interno circondate da persone in abito nero; tutto ciò la mente umana immaginerà da sè o leggerà negli antichi Giornali e nella <hi rend="italic">Cronaca dei Cinquanta Giorni</hi>
                        <note xml:id="ftn454" place="foot" n="454"> Roederer, etc. (nell'<hi rend="italic">Histoire Parlementaire</hi>, XV, 98-194).</note> del Sindaco Roederer.</p>
                     <p>Il nostro <hi rend="italic">Mai</hi> è piantato se non nella Terrazza dei Feuillants, ove non v'è ingresso, nel Giardino dei Capucins, ch'è il più vicino posto accessibile. L'Assemblea Nazionale s'è aggiornata per la Seduta della sera; forse questo lago chiuso, non trovando via d'entrata, vorrà ritirarsi alle sue sorgenti, per poi scomparire in pace? Ohimè, non ancora: la retroguardia incalza sempre, poco rendendosi conto della calca che è sul fronte. In ogni caso, si desidererebbe, se fosse possibile, di scambiare una parola con Sua Maestà!</p>
                     <p>L'ombra si allunga ad Oriente; sono le quattro: non verrà fuor Sua Maestà? Difficilmente! In tal caso, il Comandante Santerre, il Macellaio Legendre, il Patriota Huguenin con la campana a stormo nel cuore, essi ed altre Autorità andranno <hi rend="italic">dentro</hi>. Petizioni e richieste ad una Guardia Nazionale stanca, incerta; Petizioni sempre più rumorose, rafforzate dallo strepito dei nostri due cannoni! Il cancello che non cedeva s'apre alfine; la infinita moltitudine sanculottica inonda le scale; picchia alle porte degli appartamenti privati. Dal picchiare, in questi casi, si passa ai colpi, dai colpi allo scassinamento; le porte di legno cadono in pezzi. Ed ora segue una scena che il mondo ha lungamente deplorata, e non senza ragione; poichè un più doloroso spettacolo, d'Incongruenza di fronte ad Incongruenza, mentre dall'una parte e dall'altra si riconoscevano come tali e si riguardavano in faccia con uno sguardo attonito e stupito, raramente vide il mondo.</p>
                     <p>Quando si batte alla sua porta, il Re Luigi apre, si presenta con disinvoltura e domanda: «Che cosa volete?». L'ondata Sanculottica indietreggia con riverenza; ma ritorna spinta dal di dietro e grida: «Veto! Ministri Patrioti! Annullate il Veto!» – Al che Luigi risponde coraggiosamente che non è tempo di provvedere, nè è quello il modo di domandarlo. Onorate la virtù che è in un uomo. Luigi non manca di coraggio; egli possiede anche quella forma di coraggio più alto che si chiama coraggio morale, benchè solo nella sua metà passiva. I suoi pochi Granatieri Nazionali si fanno indietro con lui nel vano d'una finestra, ove egli resta con una inalterata passività, fra le gomitate e lo strepito: quale spettacolo! Gli porgono un Berretto rosso della Libertà; egli quietamente se lo pone sul capo, e dimentica d'averlo. Si lagna d'aver sete; la Canaglia quasi ubbriaca gli offre una bottiglia, ove egli beve. «Sire, non abbiate paura», gli dice uno dei suoi Granatieri. «Paura?», risponde Luigi: «Sentite qua», e pone la mano di colui sul suo cuore. Così, resta la Maestà col Berretto rosso di lana, mentre il nero Sanculottismo si dimena intorno a lui, senza scopo, con dissonanze inarticolate, con gridi di «Veto! Ministri Patrioti!».</p>
                     <p>Ciò per tre ore e più! L'Assemblea Nazionale è aggiornata; i Municipali tricolori non giovano quasi a nulla; il Maire Pétion rimane assente; l'Autorità non esiste. La Regina coi Figliuoli e la sorella Elisabetta, che piangono e sono atterriti non per loro soltanto, stanno dietro a delle tavole che fanno da barricata, e ai Granatieri, in una camera interna. Gli Uomini in abito nero prudentemente sono scomparsi. Il cieco lago del Sanculottismo resta stagnante intorno al Castello del Re per ore.</p>
                     <p>Senonchè, tutte le cose debbono avere un fine. Arriva Vergniaud con la Deputazione Legislativa, essendosi or ora aperta la Seduta della sera. Il Maire Pétion è giunto e sta arringando «innalzato sulle spalle di due Granatieri». In questa incomoda posizione e in altre non meno incomode, in vari luoghi, dentro e fuori, il Maire Pétion arringa; vi sono molti che arringano; e finalmente il Comandante Santerre sfila, passando via col suo Sanculottismo dal lato opposto del Castello. Attraversando la camera ove sta la Regina con aria di dignità e di dolorosa rassegnazione, in mezzo alle tavole e ai Granatieri, una donna offre anche a lei un Berretto rosso; ella lo prende e lo mette anche sul capo del piccolo Principe Reale. «Madame», disse Santerre, «questo Popolo vi ama più che voi non crediate»<note xml:id="ftn455" place="foot" n="455"> Toulongeon, II, 173; Campan, II, c. 20.)</note>.</p>
                     <p>Alle otto i membri della Famiglia Reale si gettano fra le braccia uno dell'altro fra «torrenti di lagrime». Disgraziata Famiglia! Chi non piangerebbe per essa, se non vi fosse da piangere per tutto il mondo?</p>
                     <p>Così, l'epoca della Cavalleria è passata, e quella della Fame è venuta. Così, il Sanculottismo mancante di tutto, guarda in faccia il suo <hi rend="italic">Roi,</hi> Regolatore, Re o Uomo Abile; e trova che <hi rend="italic">egli</hi> non ha nulla da dargli. Così, le due Parti si trovano faccia a faccia dopo lunghi secoli, guardandosi stupidamente l'una con l'altra: <hi rend="italic">Questo sono io; ma giusto Cielo, sei tu Questo?</hi> – e si dividono senza sapere che fare. Eppure, le Incongruenze essendosi riconosciute incongrue, qualche cosa se ne caverà. Il Fato conosce che cosa.</p>
                     <p>Questo è il Venti di Giugno di fama mondiale, che meglio può chiamarsi la <hi rend="italic">Processione dei Calzoni Neri</hi>. Con cui ciò che dovevamo dire di questo Primo Parlamento Francese biennale, dei suoi prodotti e della sua attività può esser bell'e terminato.</p>
                  </div>
               </div>
               <div type="div3" rend="P15">
                  <head>
                     <label>Libro sesto</label>
                     <lb/>I Marsigliesi</head>
                  <div type="div4" rend="P16">
                     <head>CAPITOLO I<lb/>L'ESECUTIVO CHE NON AGISCE</head>
                     <p>Come potrebbe il vostro paralitico Esecutivo Nazionale esser messo «in azione» in una maniera o in un'altra con un Venti Giugno come questo? Proprio al contrario: una grande simpatia per la Maestà così insultata sorge dappertutto; manifestandosi con Indirizzi, Petizioni, «la Petizione dei Ventimila abitanti di Parigi», e simili, da parte di tutti gl'individui costituzionali: un deciso rannodamento intorno al trono.</p>
                     <p>Dal quale rannodamento si credeva che Re Luigi avrebbe tratto un qualche partito. Senonchè, egli non sa che farsi di ciò, nè cerca di ricavarne qualche cosa; poichè veramente i suoi pensieri poggiano tutti, al di là di questa simpatia e di questo concentramento interno, su Coblenz principalmente. Nè questa simpatia è poi gran cosa in sè stessa. È la simpatia delle persone che credono ancora che la Costituzione possa camminare. Onde l'antica discordia e il fermento, della simpatia dei Feuillants per la Regalità e della simpatia dei Giacobini per la Patria, che agiscono gli uni contro gli altri all'interno; e, all'esterno, il terrore di Coblenz e di Brunswick: – questa discordia, questo fermento debbono avere il loro corso, fin che deve maturare e sopraggiungere la catastrofe. Si crederebbe, tanto più che Brunswick è sul punto di mettersi in marcia, che tale catastrofe non debba essere lontana. All'opera, o Venticinque Milioni di Francesi, o Potentati stranieri, o Emigrati minacciosi, o Sergenti istruttori Tedeschi; compia ognuno ciò che gli vien fatto di compiere! E tu, Lettore, a questa secura distanza, vedrai come si svolgeranno le cose in mezzo a loro.</p>
                     <p>Considerate perciò questo pietoso Venti Giugno come una futilità; non una catastrofe, ma piuttosto una <hi rend="italic">catastasi</hi> o <hi rend="italic">accrescimento.</hi> Questi Pantaloni Neri non volteggiano nella Immaginazione Storica, come una malinconica bandiera del dolore, implorante un aiuto che nessun mortale può dare? Implorante una pietà; e tu hai il cuor duro, se non l'accordi francamente, a ciascuno e a tutti! Altre simili bandiere, o quelle che son dette Evenienze e simbolici Fenomeni foschi e chiari, aleggeranno a traverso l'Immaginazione Storica; questi fenomeni, l'un dopo l'altro, verremo notando con estrema brevità.</p>
                     <p>Il primo fenomeno è quello di Lafayette alla Sbarra dell'Assemblea, otto giorni dopo. Avuto appena sentore di quello scandaloso Venti Giugno, Lafayette ha lasciato il suo Comando della Frontiera del Nord in buono o in cattivo ordine, e il 28 è rientrato a Parigi, per reprimere i Giacobini; e non per lettera ormai; ma svolgendo oralmente petizioni, con la forza del carattere, faccia a faccia. L'Augusta Assemblea trova discutibile questo procedere; intanto gli concede l'onore di prender parte alla seduta<note xml:id="ftn456" place="foot" n="456"> 
                           <hi rend="italic">Moniteur</hi>, Séance, du 28 Juin 1792.</note>. Altro onore o vantaggio può dirsi che sventuratamente non vi fu; le Gallerie grugnivano; il fiero Isnard era tetro; il tagliente Guadet non parco di sarcasmi.</p>
                     <p>All'esterno, quando è finita la seduta, il Sieur Resson, padrone del Caffè Patriottico di quel quartiere, sente un gran tumulto in istrada, e vien fuori per guardare insieme ai Patrioti suoi avventori: è la carrozza di Lafayette con una scorta tumultuosa di Granatieri bleus, Cannonieri, Ufficiali di Linea anche, che applaudono e caracollano intorno. Essi si fermano rimpetto alla porta del Sieur Resson; gli agitano in viso i loro pennacchi; anzi gli mostrano i pugni e gridano: <hi rend="italic">A bas les Jacobins</hi>; ma, fortunatamente, passano via senza venire alle mani. Passano via, per piantare un <hi rend="italic">Mai</hi> innanzi alla porta del Generale, facendo rodomontate d'ogni genere. Il Sieur Resson non può far altro che riferire con dolore tutto l'accaduto alla Società Madre quella sera<note xml:id="ftn457" place="foot" n="457"> Débate des Jacobins (<hi rend="italic">Histoire Parlementaire</hi>, XV, 235).</note>. Ma tanto il Sieur Resson che la Società Madre non possono far altro che indovinare quanto segue: che un Concilio di Feuillants altolocati, ond'è formato lo Stato Maggiore della Guardia non ancora abolito e che ha il suo statuto e la sua forza, si trova proprio in questo momento privatamente riunito in casa del Generale, per vedere se non si potrebbero debellare i Giacobini con la forza. Il giorno seguente sarà tenuta una Rivista nel Giardino delle Tuileries, di quelli che vorranno presentarsi e provare. Ohimè, dice Toulongeon, appena un centinaio si presentarono. Rinviata la cosa alla dimane, che è sabato, ne risultano «una trentina», che si allontanano stringendosi nelle spalle!<note xml:id="ftn458" place="foot" n="458"> Toulongeon, II, 180. Vedi anche Dampmartin, II, 161.</note> Immediatamente Lafayette rimonta in vettura, e ritorna meditando su molte cose.</p>
                     <p>La polvere di Parigi è appena lontana dalle sue ruote, la Domenica d'Estate è appena sorta, quando i Cordeliers riuniti in deputazione strappano quel suo <hi rend="italic">Mai</hi>: prima del tramonto i Patrioti lo hanno bruciato in effigie. I dubbi più forti s'elevano nella Sezione e nell'Assemblea Nazionale, sulla legalità della non richiesta visita Antigiacobina da parte d'un Generale: un dubbio che si gonfia e si espande per tutta la Francia, per sei settimane circa; con un parlare senza fine intorno ai soldati usurpatori, all'Inglese Monk, a Cromwell addirittura: O tu, povero <hi rend="italic">Grandison</hi>-Cromwell! – A che serve? Lo stesso Re Luigi guardava freddamente l'impresa; il colossale Eroe dei due Mondi, essendosi pesato nella bilancia, si ritrova un Colosso minuscolo, capace di muovere solo trenta uomini.</p>
                     <p>Nello stesso senso e con lo stesso risultamento lavora il nostro Direttorio Dipartimentale qui a Parigi; che, il 6 Luglio, delibera di sospendere il Maire Pétion e il Procuratore Manuel da ogni funzione civica, per la loro condotta, piena, come si allega, d'omissioni e commissioni in quel grazioso Venti Giugno. Il virtuoso Pétion si considera come un martire o pseudo-martire, minacciato di molte cose; pronunzia la sua debita lamentazione eroica, alla quale Parigi Patriottica e la Patriottica Legislativa rispondono a tono. Il Re Luigi e il Maire Pétion hanno già avuta un'intervista e un dialogo che si distingue per la sua franchezza da ambo le parti, e finisce da parte di Re Luigi con le parole: «<hi rend="italic">Taisez vous</hi>, state zitto».</p>
                     <p>D'altra parte, questa di sospendere il nostro Maire, sembra una misura inopportuna. Per mala fortuna essa venne fuori precisamente il giorno del famoso <hi rend="italic">Baiser de l'amourette</hi>, o miracoloso bacio di Dalila della conciliazione, di cui parlammo tempo addietro; il quale bacio di Dalila fu quindi addirittura privo d'effetto. Poichè ora Sua Maestà deve scrivere, quasi quella stessa sera, chiedendo consiglio all'Assemblea riconciliata! Ma l'Assemblea riconciliata non vuol consigliare; non vuole interessarsene. Il Re conferma la sospensione; allora forse, non prima d'allora, l'Assemblea interverrà; il tumulto di Parigi Patriottica diventa più forte. Onde il vostro bacio di Dalila, tale era il destino del Primo Parlamento, diviene una battaglia di Filistei!</p>
                     <p>Inoltre corre voce che una trentina dei nostri Senatori capi Patrioti debbano esser messi in prigione a seguito di atto d'accusa e di mandato d'arresto di Giudici Feuillants, <hi rend="italic">Juges de Paix</hi>; i quali qui in Parigi erano capaci d'una tal cosa. Fu soltanto lo scorso Maggio che il <hi rend="italic">Juge-de-Paix Larivière</hi>, su doglianza di Bertrand-Moleville relativa a quel <hi rend="italic">Comitato Austriaco</hi>, ebbe l'audacia di lanciare un mandato di comparizione contro tre capi della Montagna, i Deputati Bazire, Chabot e Merlin, la triade dei Cordeliers; intimando loro di comparire innanzi a lui e indicargli dove fosse quel Comitato Austriaco, altrimenti ne avrebbero subìte le conseguenze. La Triade, a sua volta, ebbe l'audacia di buttare nel fuoco il mandato di comparizione, facendo valere coraggiosamente il privilegio del Parlamento. Onde pel suo zelo mancante di scienza, il povero Giudice Larivière si trova attualmente nella prigione d'Orléans, in attesa d'esser giudicato dalla <hi rend="italic">Haute Cour</hi>. Questo esempio non può a meno di sgomentare altri Giudici avventati; e così questa voce dei Trenta arresti continuerà ad essere nient'altro che una voce.</p>
                     <p>Ma, dopo tutto, quantunque Lafayette fosse stato così leggero e avesse visto divelto il <hi rend="italic">Mai</hi>, il <hi rend="italic">Feuillantismo</hi> Officiale non trepida affatto; anzi tien alta la testa, forte della Lettera della Legge. I Feuillants sono dappertutto: un Direttorio Feuillant d'uomini eminenti, col Duca di La Rochefoucauld per Presidente – cosa che può divenire pericolosa per lui! Oscura è ormai l'Anglomania un tempo brillante di quei Nobili così ammirati. Il Duca di Liancourt offre, dalla Normandia ov'è Luogotenente generale, non solo di ricevere Sua Maestà, pensando ad una fuga in quel luogo, ma di prestargli danaro in quantità enorme. Sire, non è una Rivolta, è una Rivoluzione; e veramente una Rivoluzione non all'acqua di rose! Nobili più degni di quei due non v'erano nè in Francia nè in Europa: ma il Tempo è pieno di storture, soggetto a rapidi mutamenti, perverso; quale sarà dunque, <hi rend="italic">in esso</hi>, il più retto sentiero che guiderà a una mèta?</p>
                     <p>Un'altra fase vogliamo notare: in quel principio di Luglio alcuni avanzi di Volontarî Nazionali Federati si dirigevano alla volta di Parigi da varî punti, per organizzare una nuova Festa della Federazione, o Festa delle Picche, il giorno Quattordici. Ciò aveva desiderato l'Assemblea Nazionale, ciò aveva voluto la Nazione. In questo modo, forse, possiamo ancora avere il nostro Campo Patriottico, malgrado il <hi rend="italic">Veto.</hi> Poichè, non possono questi Federati dopo aver celebrata la loro Festa delle Picche, marciare su Soissons, e compiute le debite istruzioni e reggimentati, correre alle Frontiere e dove ci aggrada? In questo modo si verrebbero abilmente a eludere uno dei <hi rend="italic">Veti!</hi>
                     </p>
                     <p>Poichè, a dir vero, l'altro <hi rend="italic">Veto</hi>, quello relativo ai Preti, può dirsi quasi eluso; e senza grande abilità. Le Assemblee Provinciali, nel Calvados per esempio, procedono con le proprie forze nel giudicare e bandire i Preti Antinazionali. O ancor peggio, non le Assemblee Provinciali, ma un Popolo disperato, come a Bordeaux, ne «impicca due alla Lanterna», senza previo giudizio<note xml:id="ftn459" place="foot" n="459"> 
                           <hi rend="italic">Histoire Parlementaire</hi>, XVI, 259.</note>. Miserando <hi rend="italic">Veto</hi>, che è pronunziato e non può essere messo in atto!</p>
                     <p>È vero che qualche fantasma d'un Ministro della Guerra o d'un Ministro dell'Interno, come vuole il tempo, un fantasma che noi non nomineremo, scrive alle Municipalità e ai Comandanti del Re, che essi debbono, con ogni metodo concepibile, impedire quelle Federazioni, e anche annientare i Federati con la forza delle armi; messaggio che ingenera soltanto dubbio, che paralizza, che confonde, e finisce coll'irritare la povera Legislativa e col ridurre i Federati ai minimi termini. Ma quando si domanda a questo e agli altri Fantasmi: che cosa dopo tutto si propongono di salvare il paese, – essi rispondono che non possono dirlo; che, quanto a loro, hanno dato le loro dimissioni in massa quel mattino; ora non fanno altro che prender congedo rispettosamente, abbandonando completamente il timone. Con queste parole escono bruscamente dall'Aula, <hi rend="italic">sortent brusquement de la Salle</hi>, mentre le «Gallerie applaudono fragorosamente», e la povera Legislativa resta «per un buon pezzo in silenzio!»<note xml:id="ftn460" place="foot" n="460"> 
                           <hi rend="italic">Moniteur</hi>, Séance du 10 Juillet 1792.</note> Così fanno i Ministri, in casi estremi: si mettono in isciopero; uno dei più strani auspicî. Non vi sarà un altro Gabinetto di Ministri completo; ma solo frammenti, soggetti a cambiarsi, che mai si completeranno; Apparizioni spettrali che non possono far altro che apparire! Il Re Luigi scrive che egli ormai vede di buon occhio questa Festa della Federazione, e che vi prenderà parte in persona.</p>
                     <p>E così quei residui di <hi rend="italic">Fédérés</hi> vengono alla volta di Parigi, a traverso una Francia paralitica. Residui magri e torvi; non più quelle spesse file giubilanti come nella prima Festa delle Picche! No: questi poveri Federati marciano ora incontro all'Austria e al Comitato Austriaco, incontro al pericolo e alla speranza perduta; uomini dall'avversa fortuna, di dura tempra, non ricchi di beni terrestri. Le Municipalità, paralizzate dal Ministro della Guerra, sono peritose nell'offrire quattrini; è proprio così, i vostri poveri Federati non si possono mettere in marcia, fin che la Società Filiale del luogo non apra la borsa e sottoscriva. Non ne saranno arrivati che Tremila in tutto, quel giorno stabilito. Eppure, magri e deboli come sembrano, questi avanzi di Federati, sono la sola cosa che si vede muovere con chiarezza d'intento in quella scena strana. Un ronzio e un sussurro astioso; un ribollimento in questa vasta Francia che geme e s'agita, tutta incantata, ammaliata da una Costituzione che non cammina, in uno spaventevole Sogno Magnetico, conscio e inconscio; spaventevole Sogno Magnetico che dovrà convertirsi in una di queste due cose: la Morte o la Follia! La più parte dei <hi rend="italic">Fédérés</hi> recano nelle loro tasche qualche invocazione ardente, qualche Petizione, perchè «l'Esecutivo possa agire»; o perchè si faccia qualche passo in questo senso, ottenendo la <hi rend="italic">Déchéance</hi> del Re, o almeno la sua sospensione. Essi saranno i benvenuti alla Legislativa, alla Madre del Patriottismo; e Parigi provvederà ai loro alloggi.</p>
                     <p>La <hi rend="italic">Déchéance</hi>, nientemeno; e che cos'altro poi? Una Francia libera per incanto, una Rivoluzione salvata; e tutto quel che segue! Così rispondono il torvo Danton e i Patrioti a oltranza, dal fondo della loro regione sotterranea del Complotto, ove sono ora immersi. La <hi rend="italic">Déchéance</hi>, risponde Brissot coi più moderati; e se poi fosse coronato il piccolo Principe Reale, dandosi luogo ad una Reggenza di Girondini e al ritorno d'un Ministero Patriottico da cui dipendesse? Ohimè, povero Brissot, che pensa, come fa sempre il povero, alla prossima dimane come alla sua pacifica terra promessa, decidendo di ciò che dovrà durare sino alla fine del mondo con un colpo d'occhio che non va oltre la lunghezza del proprio naso! Più savî sono i Patrioti a oltranza dei Sotterranei, che, con un lume per l'ora presente, lasciano il resto agli dèi.</p>
                     <p>E non potrebbe darsi che nella presente condizione di cose la più probabile conclusione fosse che Brunswick, il quale sta raccogliendo a Coblenz le sue forze smisurate, potesse arrivar prima, tagliando corto alla <hi rend="italic">Déchéance</hi> e al teorizzare che si fa su di essa? Brunswick è alla vigilia di mettersi in marcia, con ottantamila uomini, si dice: feroci Prussiani, feroci Assiani ed Emigrati più feroci ancora: un Generale del Gran Federico, con tale Esercito. E i nostri Eserciti? E i nostri Generali? Quanto a Lafayette, la sua recente visita occupa un Comitato, e tutta la Francia discute e censura; ed egli sembra più disposto a combattere noi che Brunswick. Luckner e Lafayette fanno le viste di scambiare i corpi ed eseguono dei movimenti che il Patriottismo non può comprendere. Questo solo è molto chiaro, che i loro corpi fanno delle marce innanzi e indietro nell'interno del paese; molto più vicino a Parigi che per lo innanzi! Luckner ha ordinato a Dumouriez di scendere dove è lui, lasciando Maulde e il Campo fortificato. Al quale ordine il Dumouriez dai molti consigli, incalzato strettamente dagli Austriaci, tutto intento ad addestrare alcune migliaia d'uomini a resistere al fuoco e ad essere soldati, dichiara che, avvenga quel che si vuole, non può obbedire<note xml:id="ftn461" place="foot" n="461"> Dumouriez, II, 1, 5.</note>. Sancirà la povera Legislativa l'operato di Dumouriez, il quale fa appello ad essa, «non sapendo che vi è un Ministero della Guerra?» O approverà i movimenti di Luckner e di Lafayette?</p>
                     <p>La povera Legislativa non sa che fare. Essa decreta, frattanto, che lo Stato Maggiore della Guardia di Parigi e tutti gli Stati Maggiori, essendo Feuillants per la più parte, debbono essere sciolti e sostituiti. Essa decreta con ardore, nella maniera in cui si può mostrare, che <hi rend="italic">il Paese è in Pericolo</hi>. E, finalmente l'11 Luglio, la dimane di quel giorno in cui il Ministero si pose in isciopero, essa decreta che il <hi rend="italic">Paese debba essere</hi>, in gran fretta, <hi rend="italic">dichiarato in Pericolo</hi>. Su che sancisca pure il Re, prenda le sue misure la Municipalità: se tale Dichiarazione può essere utile, non deve mancare.</p>
                     <p>In Pericolo; sì, più che mai in Pericolo! Sorgi, o Paese; o sarai ignominiosamente calpestato e precipiterai nella rovina! Ma non vi sono novantanove probabilità su cento che nessun sollevamento possa salvarlo; mentre Brunswick, gli Emigrati e l'Europa Feudale lo stringono da presso?</p>
                  </div>
                  <div type="div4" rend="P18">
                     <head>CAPITOLO II<lb/>MARCIAMO!</head>
                     <p>Ma, a nostro modo di vedere, il più notevole di tutti questi fenomeni di movimento è quello dei «Seicento Marsigliesi di Barbaroux che sanno come si muore».</p>
                     <p>Pronta alla richiesta di Barbaroux, la Municipalità di Marsiglia ha messo insieme quegli uomini; il mattino del 5 Luglio, la Municipalità dice loro: «<hi rend="italic">Marchez, abattez le Tyran,</hi> Marciate, atterrate il Tiranno»<note xml:id="ftn462" place="foot" n="462"> Dampmartin, II, 183.</note>; ed essi, con un feroce e appropriato «<hi rend="italic">Marchons</hi>», si mettono in cammino. Lungo viaggio, incerta missione: <hi rend="italic">Enfants de la Patrie</hi>, che un buon genio vi guidi! Li guida il loro cuore selvaggio e la fede che è in esso; e non è questo il monito d'un qualche genio buono o cattivo? Sono cinquecentodiciassette uomini validi con dei Capitani per ogni cinquantina e decina; tutti ben armati, col fucile in ispalla e la sciabola a lato, che recano anche tre pezzi di cannone: perchè chi sa mai quel che può capitare! Vi sono Municipalità paralizzate dal Ministro della Guerra; Comandanti che hanno l'ordine di arrestare anche i Volontarî della Federazione; è bene, quando con gli argomenti non si riesce a far aprire la Porta d'una Città, avere un petardo per frantumarla! Essi hanno lasciata la loro città Foceana piena di sole, col suo Porto di mare, il suo movimento e la sua fioritura; hanno lasciato il Corso affollato con le fronzute Avenues, l'arsenale dall'odor di catrame, i boschetti di mandorli e d'ulivi; son già lontani da loro gli aranci alla sommità delle case e le bianche e scintillanti <hi rend="italic">bastides</hi> che coronano le colline. Vanno innanzi per le vie selvagge, dall'estrema terra di Francia, a traverso città sconosciute, incontro a un destino ignoto; con uno scopo che essi conoscono.</p>
                     <p>Fenomeno veramente sorprendente; come mai in una pacifica Città commerciale, tanti padri di famiglia abbandonino ognuno il proprio mestiere, gli ordegni della loro industria; si cingano d'armi da guerra e intraprendano un viaggio di seicento miglia, «per abbattere il tiranno»; – voi cercate in tutti i Libri di Storia, in tutti i Pamphlets, in tutti i Giornali per trovare qualche lume in proposito; ma, disgraziatamente, invano. Il Rumore e il Terrore precedono questa marcia, che avrà un'eco in voi, essendo la marcia stessa una cosa sconosciuta. Weber ha appreso nelle scale segrete delle Tuileries che sono Forçats, Forzati e malandrini, nè più nè meno, quei Marsigliesi; tali, che mentre attraversavano Lione, la popolazione chiuse le botteghe; – oltre il loro numero si diceva che fosse di <hi rend="italic">Quattromila.</hi> Ugualmente vago è Blanc Gilli che parla di Forzati e del pericolo di saccheggio<note xml:id="ftn463" place="foot" n="463"> Vedi Barbaroux: <hi rend="italic">Mémoires</hi> (nota a p. 40, 1).</note>. Essi non erano <hi rend="italic">Forçats</hi>, nè vi fu saccheggio, o pericolo di saccheggio. Uomini di vita regolare o dalla borsa ben fornita difficilmente potevano essere costoro; la sola cosa occorrente in loro era che «sapessero morire». L'Amico Dampmartin li vide coi propri occhi marciare «per ordine» a traverso i suoi quartieri a Villefranche nel Beaujolais; ma li vide in maniera assai vaga, preoccupato com'era, e col pensiero di dovere egli medesimo proprio allora – attraversare il Reno. Profondo era il suo stupore nel pensare a quella marcia senz'alcun ordine, senza alcuna regola di tappe o di razione; del resto erano «gli stessi uomini che egli aveva veduti altra volta nei torbidi del Sud, perfettamente civili»; i suoi soldati, tuttavia, non potettero a meno di venire a discorso con loro<note xml:id="ftn464" place="foot" n="464"> Dampmartin, <hi rend="italic">ubi supra</hi>.</note>.</p>
                     <p>Sono così vaghi tutti questi; il <hi rend="italic">Moniteur</hi> e l'<hi rend="italic">Histoire Parlamentaire</hi> è come se passassero la cosa sotto silenzio: la loquace Istoria, come avviene di solito, non vi dirà mai nulla dove voi più desiderereste che vi parlasse! Se la Curiosità illuminata prenderà una volta visione dei Registri del Consiglio di Marsiglia non vorrà forse ricercare questa procedura che è una delle più strane procedure Municipali? E non sarà tratta a fare delle ricerche sulle Biografie, più o meno degne di fede, di quei Cinquecentodiciassette, e non ancora irrevocabilmente ingoiate dalla corrente del Tempo?</p>
                     <p>Il fatto è che questi Marsigliesi rimangono inarticolati, indistinti nelle loro forme; una Massa arcigna, piena di terribile fuoco, che va con un tempo caldo, soffocante: veramente curiosa a contemplare. Vanno fra i dubbî infiniti e foschi pericoli; essi che non sono dubbiosi. Il Fato e l'Europa Feudale avevano deciso di venire ad accerchiare del difuori; essi avevano alla loro volta deciso di marciare nell'interno. Col volto coperto di polvere, con viveri frugali, s'inoltrano faticosamente; instancabili, risoluti a non lasciarsi sopraffare. Questa marcia diverrà famosa. Il Pensiero, che lavora senza voce in quella massa arcigna e nera, è stato, da un ispirato Colonnello dall'anima di Tirteo, Rauget de Lisle, che la Terra ancora conserva<note xml:id="ftn465" place="foot" n="465"> A. D. 1836.</note>, tradotto col ritmo d'una fiera melodia nel suo Inno o Marcia della <hi rend="italic">Marsigliese</hi>: la più felice composizione musicale mai apparsa. Quella musica farà formicolare il sangue nelle vene; in tutte le riunioni sarà cantata con occhi pieni di lagrime e di fuoco, e col cuore sfidante la Morte, il Dispotismo e il Diavolo.</p>
                     <p>Si vede bene che questi Marsigliesi arriveranno troppe tardi per la Festa della Federazione. Infatti non sono Giuramenti del Campo di Marte che hanno in vista. Hanno una tutt'altra cosa da compiere: mettere in moto un paralitico Esecutivo Nazionale. Essi debbono «distruggere» qualunque Tiranno, qualunque <hi rend="italic">Martyr-Fainéant </hi>che lo paralizzi; distruggere o essere distrutti; riuscire, insomma, e saper morire.</p>
                  </div>
                  <div type="div4" rend="P19">
                     <head>CAPITOLO III<lb/>QUALCHE CONSOLAZIONE PEL GENERE UMANO</head>
                     <p>Della Festa della Federazione propriamente noi non diremo quasi niente. Si sono Piantate le Tende nello Champ-de-Mars; la tenda per l'Assemblea Nazionale, la tenda pel Rappresentante Ereditario – il quale, a dir vero, vi si reca troppo presto, ed è costretto ad aspettare molto tempo. Vi sono Ottantatrè simbolici Alberi della Libertà Dipartimentali; molti Alberi e molti <hi rend="italic">Mais</hi>; più bello di tutti è un immenso <hi rend="italic">Mai</hi> intorno al quale pendono Scudi e Blasoni e, quel ch'è più, <hi rend="italic">sacs de procédures</hi>, sacchi di processi; roba che deve essere bruciata. Le Trenta file di quel famoso Pendio sono di nuovo piene; abbiamo un Sole brillante; e tutto marcia, zampilla, scorre; ma a che giova? Il virtuoso Maire Pétion, che il Feuillantismo aveva sospeso, fu ripristinato soltanto iersera con un Decreto dell'Assemblea. L'umore degli uomini è assai acre. Sui cappelli è scritto col gesso: «<hi rend="italic">Vive Pétion</hi>»; oppure «Pétion o la Morte, <hi rend="italic">Pétion ou la Mort</hi>».</p>
                     <p>Il povero Luigi, che è stato fino alle cinque ad aspettare che arrivasse l'Assemblea, pronunzia il Giuramento Nazionale questa volta, con una corazza imbottita sotto il suo corpetto, per isviare le palle<note xml:id="ftn466" place="foot" n="466"> Campan, II, c. 20; De Staël, II, c. 7.</note>. Madame de Staël sporge la testa dalla Tenda Reale in una specie d'agonia: se quella moltitudine ondeggiante che riceve il Re non lo rimanderà vivo? Nessun grido di <hi rend="italic">Vive le Roi</hi> giunge all'orecchio; ma solo grida di <hi rend="italic">Vive Pétion; Pétion ou la Mort.</hi> La solennità Nazionale è tutta una confusione; la gente comincia a sgattaiolarsela quasi prima che le evoluzioni siano cominciate. Perfino il <hi rend="italic">Mai</hi> coi suoi scudi e i suoi sacchi di processi è dimenticato, e non viene bruciato; fin che «alcuni Deputati Patrioti», invitano il popolo, avvicinando ad esso una torcia, così, come per trastullo. Una più triste Festa delle Picche non si vide mai.</p>
                     <p>Il Maire Pétion, il cui nome è sui cappelli, è allo Zenit in questa Federazione; Lafayette si trova assai vicino al suo Nadir. Perchè la campana a stormo di Saint-Roch fa udire la sua voce il sabato seguente, e i cittadini chiudono le loro botteghe?<note xml:id="ftn467" place="foot" n="467"> 
                           <hi rend="italic">Moniteur</hi>, Séance du 21 Juillet 1792.</note> Sfilano le Sezioni; si teme un'effervescenza. Il Comitato Legislativo che ha lungamente deliberato intorno a Lafayette e a quella sua visita antigiacobina, riferisce quest'oggi che «<hi rend="italic">non</hi> v'è luogo ad Accusa!» Calmatevi, intanto, o Patrioti, e fate cessare la campana a stormo: la Discussione non è finita, nè il Rapporto è accettato; ma Brissot, Isnard e la Montagna discuteranno e torneranno a discutere, forse per la durata di tre settimane.</p>
                     <p>Son tante le campane, le campane a stormo e i rumori, – che si finisce col non udire più nulla, poichè l'uno soffoca l'altro. Per esempio: in quello stesso suono a stormo per Lafayette, sabato, v'era in pari tempo qualche debole tono minore, che la Deputazione della Legislativa suonava pel lungo riposo dello Chevalier Paul Jones; il suono a stormo e quello a mortorio è tutt'uno per lui ormai! Neppur dieci giorni dopo, il Patriota Brissot, applaudito oggi dai Patrioti delle Gallerie, sarà fischiato per via del suo Patriottismo limitato; anzi, preso di mira mentre farà un discorso, «sarà colpito da due susine»<note xml:id="ftn468" place="foot" n="468"> 
                           <hi rend="italic">Histoire Parlementaire</hi>, XVI, 185.</note>. È un mondo folle, vacuo; fatto di toni minori e toni maggiori, di trionfo e di terrore, di alti e bassi!</p>
                     <p>Più commovente è quest'altra Solennità, che ha luogo la dimane dello scampanìo a stormo per Lafayette: la Proclamazione che<hi rend="italic">il Paese è in pericolo</hi>. Non prima di questa Domenica potè aver luogo questa Solennità. La Legislativa la decretò quasi quindici giorni innanzi, ma la Regalità e il fantasma d'un Ministero procrastinarono come più potettero. Oggi intanto, Domenica 22 Luglio 1792, non sarà più rimandata; e la Solennità è un fatto compiuto. Commovente spettacolo! La Municipalità e il Maire hanno cinte le loro sciarpe; dal Pont-Neuf tuona il cannone dall'arme, e per tutto il giorno s'odono a intervallo colpi isolati. Passano a cavallo le Guardie, le Notabilità con le sciarpe, gli Alabardieri e una Cavalcata; coi pennoncelli e i vessilli emblematici, fra i quali si nota specialmente uno smisurato Vessillo, che aleggia tristemente: <hi rend="italic">Citoyens, la Patrie est en Danger</hi>. Vanno così per le vie con una musica mesta, con un lento scalpitare; e, fermandosi ad ogni luogo convenuto, mandano fuori dalle loro trombe un suono lugubre; poi un Araldo divulga a voce alta ciò che l'occhio vede sul Vessillo: «Cittadini, il nostro Paese è in Pericolo!»</p>
                     <p>Vi è un cuore d'uomo che possa udire questo senza rabbrividire? Il mormorio, il muggito di molte voci con cui risponde quella moltitudine, non è l'espressione del trionfo, eppure è un suono più profondo di quello del trionfo. Ma quando la lunga cavalcata e la Proclamazione finirono, il nostro immenso Vessillo fu issato sul Pont-Neuf, e un altro simile a quello fu messo a sventolare sull'Hôtel-de-Ville, in attesa di giorni migliori; e ogni Municipale restò nel centro della sua Sezione, in una Tenda elevata all'aperto in qualche piazza; Tende sormontate dai vessilli con le parole: <hi rend="italic">Patrie en Danger</hi>, con una Picca più in alto e un <hi rend="italic">Bonnet Rouge</hi>; di fronte, su due tamburi, poggia un'asse e su questa un Libro aperto, innanzi al quale sta uno Scrivano, come un angelo della memoria, pronto a scrivere le liste, o, come noi diciamo, ad arruolare! Oh, allora, sembra che gli dèi medesimi volgano il loro sguardo dall'alto su quella scena. Il giovane Patriottismo, Culottico e Sanculottico, si slancia avanti nell'ardore dell'emulazione: Ecco il mio nome, il sangue, la vita, tutto è del mio paese; oh perchè non posseggo altro! I giovani di statura bassa piangono perchè sono al disotto della misura. I vecchi si fanno innanzi dando l'una e l'altra mano a due figliuoli. Le Madri stesse offriranno la creatura delle loro viscere; la faranno partire fra le lagrime. E la moltitudine mugge; <hi rend="italic">Vive la Patrie</hi>; che si ripercote lontano. E il fuoco brilla negli occhi degli uomini; – e al tramonto il vostro Municipale torna al Palazzo Civico seguìto dal suo lungo corteo di valorosi Volontarî, e, mentre porge la sua Lista, dice con orgoglio guardando intorno: Questa è la messe della mia giornata<note xml:id="ftn469" place="foot" n="469"> Tableau de la Révolution, § <hi rend="italic">Patrie en Danger</hi>.</note>. Essi marceranno la dimane per Soissons; con un piccolo fagotto contenente tutte le loro cose.</p>
                     <p>Così, col grido di <hi rend="italic">Vive la Patrie, Vive la Liberté</hi>, Parigi di pietra riecheggia come l'Oceano nei suoi abissi; mentre tutti i giorni i Municipali arruolano nelle tende tricolori; il vessillo sventola sul Pont-Neuf e sul Palazzo Civico: <hi rend="italic">Citoyens, la Patrie est en Danger</hi>. Circa diecimila combattenti, senza disciplina, ma pieni di coraggio, si mettono in marcia dopo pochi giorni. Lo stesso si fa in ogni città della Francia. – Pensate se il paese mancherebbe di difensori, quando avessimo nient'altro che un Potere Esecutivo Nazionale! Che le Sezioni e le Assemblee primarie, a qualunque costo, divengano permanenti! E infatti divengono permanenti e siedono in continuazione a Parigi e in tutta la Francia, per Decreto della Legislativa in data di mercoledì 25<note xml:id="ftn470" place="foot" n="470"> 
                           <hi rend="italic">Moniteur</hi>, Séance du 25 Juillet 1792.</note>.</p>
                     <p>Notate d'altra parte come, in quegli stessi momenti, proprio il 25, Brunswick «si scuote, <hi rend="italic">s'ébranle</hi>», a Coblenz, e si mette in cammino! Si scuote invero; una sola parola produce questa scossa. Segue un simultaneo <hi rend="italic">tintinnio</hi> di trentamila moschetti sollevati in ispalla; diecimila cavalieri cavalcano insolentemente, con strepito d'armi, con gli Emigrati che fanfaroneggiano all'avanguardia: poi, tamburi e timballi; fracasso di pianti e di bestemmie e il cigolio sordo dei carri delle provvigioni, in cui le marmitte da campo stridono urtandosi: tutto questo è Brunswick che si muove; senza tutto questo non marcia un uomo, «che copre uno spazio di quaranta miglia». E molto meno senza il suo manifesto con la data, come dicevamo, del 25 Luglio: Documento di Stato degno d'attenzione!</p>
                     <p>Secondo questo Documento, parrebbe che grandi cose siano serbate alla Francia. Tutto il Popolo Francese avrà ora il permesso di riunirsi intorno a Brunswick e ai Signori Emigrati; la Tirannia d'una Fazione Giacobina non li opprimerà più; essi ritorneranno e troveranno favore presso il buon Re; il quale con una Dichiarazione Reale (di tre anni addietro) del ventitrè Giugno, disse che egli stesso li farebbe felici. Quanto all'Assemblea Nazionale, e ad altri Corpi Organizzati, rivestiti d'un'ombra temporanea d'autorità, sono incaricati di mantenere intatte le Città e le Piazze Forti del Re, fin che non venga Brunswick per consegnargliele. Invero, una pronta sommessione può mitigare tante cose; ma per questo fine bisogna esser solleciti. Qualunque Guardia Nazionale o chiunque non militare resisterà con le armi, sarà «trattato da traditore», vale a dire impiccato immediatamente. Inoltre, se Parigi, prima che entri Brunswick, insulterà in qualunque modo il Re; o, per esempio, tollererà che una Fazione porti via il Re in altro luogo, Parigi in questo caso sarà spazzata via dal cannone e dalla «Legge Marziale». Del pari tutte le altre Città, che conscie della marcia forzata di Sua Maestà non l'impediscano con tutte le forze, saranno bombardate; inoltre Parigi, ogni altra Città ed ogni luogo di partenza, ogni tratto di via, ogni punto di fermata della suddetta marcia forzata sacrilega, saranno ridotti un mucchio di rovine fumanti, da additarsi come un esempio. Tale vendetta sarebbe veramente insigne, una «<hi rend="italic">insigne vengeance</hi>», – O Brunswick, quali parole tu scrivi e divulghi! In questa Parigi, come nell'antica Ninive, vi sono tante migliaia che non distinguono la mano destra dalla sinistra ed anche molte bestie. Debbono anche morire le vacche da latte, gli asini dall'arduo lavoro e i poveri canarini?</p>
                     <p>Nè manca la Dichiarazione Reale e Imperiale Austro-Prussiana, che espone nella maniera più ampia la versione di Sans-souci-Schönbrunn su tutta la Rivoluzione Francese fin dal suo inizio; e rivela con qual dolore quelle teste alte hanno visto accadere tali cose sotto il Sole! Intanto, «come una lieve consolazione per l'umanità»<note xml:id="ftn471" place="foot" n="471"> Annual Register (1792), 236.</note>, spediscono ora Brunswick, senza badare a spese, come si vede, o a sacrifici da parte loro; poichè il primo dovere non è quello di consolare gli uomini?</p>
                     <p>Serene Altezze, che vi occupate nel fare protocolli e manifesti, nonchè nel consolare il genere umano, che sarebbe se, per una volta in mille anni, le vostre Pergamene, i vostri formularî e tutte le ragioni di Stato fossero mandati all'aria e la Realtà Senza-Calzoni vi guardasse in faccia, con sorpresa, guardasse proprio voi; e il Genere Umano dicesse, spontaneamente, quale sarebbe la cosa che potrebbe consolarlo?</p>
                  </div>
                  <div type="div4" rend="P18">
                     <head>CAPITOLO IV<lb/>SOTTERRANEO</head>
                     <p>Ma giudicate se v'era conforto per le Sezioni che sedevano in permanenza, nel deliberare come un Potere Esecutivo Nazionale poteva esser messo in azione!</p>
                     <p>Sgorga prepotente la risposta, non di starnazzante terrore, ma di sfida orgogliosa e pronta, e <hi rend="italic">Vive la Nation</hi>; mentre i giovani coraggiosi affluiscono alle Frontiere; mentre <hi rend="italic">la Patrie en Danger</hi> invita mutamente coi cenni sul Pont-Neuf. Le Sezioni sono occupate sempre nella loro Profondità; e più ancora lavora il Patriottismo a oltranza, cercando la salvezza nel complotto. L'insurrezione, direte voi, diviene una volta ancora il più sacro dei doveri? Un Comitato che s'è eletto da sè stesso, si riunisce all'insegna del Sole d'Oro; ne fanno parte i Giornalisti Carra, Camillo Desmoulins, l'Alsaziano Westermann, amico di Danton, l'Americano Fournier della Martinica: – un Comitato non ignoto al Maire Pétion, che, come personaggio officiale, deve dormire con un occhio aperto. Non ignoto al Procureur Manuel, e meno di tutti al Sostituto Procureur Danton. Quest'ultimo, avvolto nell'oscurità, essendo anche personaggio officiale, regge questa qualità sulle sue spalle di gigante: fosco invisibile Atlante.</p>
                     <p>Vi è tanto d'invisibile; gli stessi Giacobini hanno le loro reticenze. L'Insurrezione deve avvenire; ma quando? Solo questo possiamo discernere, che quei <hi rend="italic">Fédérés,</hi> i quali non sono andati ancora a Soissons, nè sono disposti ad andarvi, «per ragioni», dice il Presidente Giacobino, «che può essere opportuno non mentovare», – hanno formato un <hi rend="italic">Comitato Centrale</hi> che ha sede ivi presso, sotto il tetto della Società Madre. Anche le Quarantotto Sezioni hanno fatto il loro Comitato Centrale; istituito «per la pronta comunicazione», il che in tale fermento e in tale pericolo d'effervescenza è veramente opportuno. A questo Comitato Centrale la Municipalità, ansiosa di averlo a portata di mano, non può rifiutare un appartamento all'Hôtel-de-Ville.</p>
                     <p>Strana città! Al disopra di tutto questo, si sbrigano le consuete faccende; si lavora di martello e di macina. Gli eleganti passeggiatori gironzano sotto gli alberi; e le passeggiatrici vestite di mussola bianca, dai parasoli verdi, si appoggiano al vostro braccio. Ballano i cani, e i lustrascarpe esercitano il loro mestiere su quel medesimo Pont-Neuf ove la Patria è in Pericolo. E così tante cose hanno il loro corso, mentre il corso di tutte le cose è prossimo ad alterarsi, a terminare.</p>
                     <p>Guardate le Tuileries e il Giardino delle Tuileries. Tutto è silenzio come se si fosse nel Sahara, nessuno entra se non ha il biglietto! Chiusero i Cancelli dal Giorno dei Pantaloni Neri: cosa che erano liberi di fare. Senonchè, l'Assemblea Nazionale mormora un po' a proposito della Terrazza dei Feuillants, poichè questa Terrazza è attigua all'entrata posteriore della loro Aula, ed era in parte di proprietà <hi rend="italic">Nazionale</hi>; onde la Giustizia Nazionale ha distesa per traverso una Fascia Tricolore, come segno di demarcazione, e porta «iscrizioni satiriche su biglietti», generalmente in versi; tutto ciò che si trova al lato opposto è chiamato <hi rend="italic">Coblenz</hi> e rimane vuoto, silenzioso, come un Golgota predestinato; dove la luce del sole e l'ombra si alternano invano. Predestinato Circuito: quale speranza può albergarvi? Solo i Misteriosi Biglietti d'Entrata vi trovano libero accesso; si parla d'una Insurrezione assai imminente. Lo Stato Maggiore del Genio di Rivarol avrebbe fatto meglio a comprare spingarde, berretti da Granatiere, rosse uniformi svizzere. L'Insurrezione verrà; ma non incontrerà anche resistenza? Si può sperare che sia tenuta lontana fino all'arrivo di Brunswick?</p>
                     <p>Ma considerate ancora se i Termini di pietra e le Sedie portatili restano silenziosi; se il Collegio d'Araldi degli Attacchini di Manifesti dorme! La <hi rend="italic">Sentinelle</hi> di Louvet dà i suoi avvertimenti gratuiti su tutti i muri; Sulleau è in faccende; l'<hi rend="italic">Amico del Popolo</hi> Marat e l'<hi rend="italic">Amico del Re </hi>Royou gracidano a vicenda. Quanto a Marat, benchè sia stato lungamente nascosto dopo il Massacro dello Champ-de-Mars, è sempre vivo. Egli è rimasto chi sa in quale grotta; forse in una grotta di Legendre; ma fin dall'Aprile la voce di <hi rend="italic">Rana catesbiana</hi> echeggia un'altra volta, più scordata di qualunque altro grido terrestre. Per ora un nero terrore l'assale: O bravo Barbaroux, non potresti tu introdurmi clandestinamente a Marsiglia, «travestito da fantino?»<note xml:id="ftn472" place="foot" n="472"> Barbaroux, pag. 60.</note> Nella piazza del Palais Royal e in tutte le pubbliche piazze, come leggiamo, vi è una grande attività; degli individui privati arringano esortando chi ha coraggio ad arruolarsi, e sostengono che l'Esecutivo non può essere messo in azione. I giornali Realisti dovrebbero essere solennemente bruciati; di là argomenti e discussioni che finiscono in genere a colpi di bastone, <hi rend="italic">coups de canne</hi>
                        <note xml:id="ftn473" place="foot" n="473"> Giornali, Narrazioni e Documenti (<hi rend="italic">Histoire Parlementaire</hi>, XV, 240; XVI, 399).</note>. Ora, riportatevi un po' a questa scena: è mezzanotte e siamo nella Place Salle de Manège; l'Augusta Assemblea s'è allora allora aggiornata, quando «Cittadini d'ambo i sessi entrano come un torrente, gridando: <hi rend="italic">Vendetta, stanno avvelenando i nostri Fratelli</hi>»; – impastano nel pane vetri macinati, a Soissons! Vergniaud deve pronunziare parole rassicuranti, dicendo che dei Commissarî sono stati già mandati per investigare circa questi vetri macinati e per provvedere all'uopo; – così la corrente dei Cittadini «cade in profondo silenzio», e torna a casa per mettersi a letto.</p>
                     <p>Tale è Parigi, il cuore d'una Francia che è della sua stessa natura. Il sospetto preternaturale, il dubbio, l'inquietitudine, il preconcetto senza nome, da una spiaggia all'altra: – e quei Marsigliesi dalle ciglia nere che marciano infaticabili, coperti di polvere, in mezzo a tutto questo; senza che abbiano un dubbio, essi. Marciano col ritmo della musica fiera dei loro cuori, percorrendo lunghe distanze, per tre settimane e più; preceduti dal Terrore e dal Rumore. I Federati di Brest arrivano il 26, percorrendo le strade in mezzo agli evviva. Anche questi sono uomini decisi, portino o non portino le sacre Picche di Château-Vieux; o almeno decisamente avversi a Soissons, finora. Certamente i Fratelli Marsigliesi s'avvicinano ogni giorno di più.</p>
                  </div>
                  <div type="div4" rend="P18">
                     <head>CAPITOLO V<lb/>A PRANZO</head>
                     <p>Fu un bel giorno per Charenton, quel 29 del mese, quando i Fratelli di Marsiglia realmente si videro arrivare. Barbaroux, Santerre e i Patrioti sono andati incontro agli intrepidi Viaggiatori. Il Patriota si stringe al seno il Patriota polveroso; vengono poi la lavanda dei piedi e la refezione, seguita da un «pranzo di milleduecento coperti» alla Meridiana Azzurra, <hi rend="italic">Cadran Bleu</hi>, e profonde consultazioni di cui non si sa nulla<note xml:id="ftn474" place="foot" n="474"> «Deux Amis», VIII, 90-101.</note>. Consultazioni che invero non menano a niente; poichè Santerre con la borsa aperta e con la voce alta, non ha quasi più la testa. Frattanto noi passiamo qui la notte: domani sarà la pubblica entrata in Parigi.</p>
                     <p>Di questa pubblica entrata gli Storici del Giorno, <hi rend="italic">Diurnalisti</hi> o Giornalisti, come essi stessi si chiamano, hanno conservato sufficente ricordo. Essi raccontano che uomini e donne di Saint-Antoine, e tutta Parigi, dettero loro fraternamente il benvenuto, fra gli evviva e i battimani sulle strade gremite di popolo; e tutto trascorse nella maniera più pacifica; – solo che i nostri Marsigliesi notarono qua e là delle coccarde di seta e fecero un cenno perchè fossero strappate e sostituite da coccarde di lana; il che fu fatto. Che la Società Madre in corpo venne fino al suolo della Bastiglia per abbracciarli. E che voi allora veniste trionfanti, fino al Palazzo Municipale per essere abbracciati dal Maire Pétion e per lasciare i vostri moschetti nelle Caserme della Nouvelle France non lontane da quel luogo; – poi vi recaste all'Osteria designata negli Champs-Elysées per prendere un frugale pranzo patriottico<note xml:id="ftn475" place="foot" n="475"> 
                           <hi rend="italic">Histoire Parlementaire</hi>, XVI, 194. Vedi Barbaroux, pp. 51-55.</note>.</p>
                     <p>Di tutto ciò le Tuileries indignate potranno avere notizia mediante i loro Biglietti d'Entrata. Gli Svizzeri Rossi guardano con duplicata diligenza le Grate dello Château; – quantunque non vi sia nessun pericolo, non è vero? I Granatieri Bleus della Sezione Filles-Saint-Thomas son là di servizio quel giorno; uomini agiati, come abbiam visto, dalle borse piene, dalle coccarde di nastro; fra cui presta servizio Weber. Una parte di questi ultimi, coi Capitani e parecchie Notabilità dei Feuillants, Moreau de Saint-Méry dai Tremila Ordini, e altri, sono stati a pranzare, con più etichetta, in una Osteria là vicino. Hanno pranzato, ed ora bevono facendo brindisi Lealisti-Patriottici; mentre i Marsigliesi, semplici Patrioti <hi rend="italic">Nazionali</hi>, siedono intorno al loro desco frugale dalle ordinarie stoviglie. Come andò la cosa resta anche oggi senza spiegazione; ma il fatto apparente è questo: alcuni di quei Granadiers Filles-Saint-Thomas escono dalla Osteria, forse un po' ilari, ma non certo ebbri dei liquori bevuti; – escono con l'intenzione prestabilita di manifestare ai Marsigliesi o alla moltitudine dei Patrioti di Parigi che vagano in quei dintorni, che essi, i Filles-Saint-Thomas, scrutati nel loro intimo, non sono meno Patrioti di qualsiasi altra classe d'uomini.</p>
                     <p>Era una temeraria impresa! Perchè, come poteva la moltitudine che s'aggirava per le vie credere un tal cosa, o far altro che riderne, eccitando e suscitando provocazioni? – fin che i Granatieri tirano fuori le sciabole e parte un grido acuto: «<hi rend="italic">A nous, Marseillais</hi>, A noi, Marsigliesi!» Con la rapidità del lampo, poichè il pasto frugale non è ancora servito, la Taverna dei Marsigliesi si spalanca, dalla porta, dalle finestre escono correndo, saltando, precipitandosi i Cinquecentodiciassette Patrioti ancora digiuni; e con la sciabola sguainata, si trovano sul luogo della contesa. Volete voi parlamentare, o Capitani dei Granatieri e Personaggi officiali dalle «facce divenute subitamente pallide», come dicono i Testimoni?<note xml:id="ftn476" place="foot" n="476"> 
                           <hi rend="italic">Moniteur</hi>, Séances du 30 et du 31 Juillet 1792 (<hi rend="italic">Histoire Parlementaire</hi>, XVI, 197-210).</note> Il migliore consiglio in quel momento era una pronta ritirata! I Filles-Saint-Thomas si ritirano, indietreggiando prima; poi, ohimè, volgendo le spalle, con triplicata rapidità; i Marsigliesi, secondo un Testimone, «saltano gli ostacoli e i fossi, inseguendoli come leoni: Messieurs, lo spettacolo era imponente».</p>
                     <p>Così si ritirano inseguiti dai Marsigliesi. La corsa diviene sempre più rapida verso le Tuileries; ove il Ponte levatoio riceve la massa dei fuggitivi; e poi subitamente vien tirato su, e così son salvi; o altrimenti li salva la mota verde del Fossato. Si salva la massa; non tutti; ah, no! Moreau de Saint-Méry, per esempio, essendo troppo grasso, non potè affrettarsi; e ricevè un colpo, nient'altro che un colpo alla scapola, e cadde bocconi; – e così disparve dalla Storia della Rivoluzione. Vi furono tagli e punture nelle parti carnose posteriori; molti lembi d'abiti fatti a brandelli, e altri guasti di vario genere. Ma pel povero Sottoluogotenente Duhamel, innocente Agente di cambio, qual dura sorte! Egli si volse contro il suo o i suoi inseguitori, impugnando una pistola; fece fuoco ed il colpo non partì; prese una seconda pistola e gli accadde lo stesso; poi si mise a correre: disgraziatamente invano. Nella Rue Saint-Florentin lo presero e lo pugnalarono furiosamente: quella fu la fine della Nuova Èra, e di tutte le Ère, pel povero Duhamel.</p>
                     <p>I Lettori pacifici possono immaginare che specie di benedizione fu questa per la mensa del Patriottismo frugale; anche come il Battaglione dei Filles-Saint-Thomas «venne fuori armato», fortunatamente senz'altre conseguenze; come furono portate accuse alla Sbarra dell'Assemblea, e contro-accuse e difese; mentre i Marsigliesi reclamavano la sentenza di un giurì libero – che mai fu costituito. Noi domandiamo piuttosto, qual sarà mai probabilmente la conclusione di tutte queste cose folli e selvagge che si vanno accumulando? Una fine vi sarà ed il tempo s'approssima! I Comitati Centrali sono in faccende, quello dei Fédérés alla Chiesa dei Giacobini e quello delle Sezioni al Palazzo Civico; così pure le Riunioni di Carra, Camillo e Compagnia al Sole d'Oro. In faccende, come Deità sottomarine, o, se vogliamo, Dei della mota, che lavorano nell'oscurità profonda delle acque; fin che la cosa sia pronta.</p>
                     <p>E come la Vostra Assemblea Nazionale, simile a una nave che fa acqua, procede senza timone, a sbalzi: le Gallerie gremite di Donne che urlano, di Fédérés, con le sciabole, che mugghiano sulla sua testa, spaventosamente; – ed essa aspetta dove le onde del caso vorranno gettarla, sospettando, anzi essendo conscia, nella sua Sinistra, che una Esplosione sottomarina si stia preparando! Delle Petizioni per la decadenza del Re sono spesso presentate; Petizioni dalla Sezione di Parigi, dalle Città Provinciali Patriottiche; «da Alençon, Briançon e dai Mercanti della Fiera di Beaucaire». Ma che perciò? Il 3 Agosto, il Maire Pétion e la Municipalità vengono a presentare una Petizione per la decadenza, apertamente, con le loro sciarpe tricolori municipali. La decadenza è quanto ormai tutti i Patrioti desiderano e aspettano; tutti i Brissotins la desiderano, col piccolo Principe Reale per Re e noi per protettori su di lui. Enfatici Fédérés chiedono alla Legislativa: «Ci potete salvare, oppure no?» Quarantasette Sezioni hanno aderito alla decadenza; solo quella dei Filles-Saint-Thomas pretende di dissentire. Anzi la Sezione di Mauconseil dichiara che la decadenza, propriamente parlando, è già avvenuta; onde Mauconseil, «da oggi», ultimo giorno di Luglio, «cessa di prestare ubbidienza a Luigi, e lo dichiara innanzi a tutti gli uomini». Un atto che è altamente biasimato, ma che sarà poi altamente lodato; e il nome <hi rend="italic">Mauconseil</hi>, Malconsiglio, sarà d'ora innanzi cambiato in quello di <hi rend="italic">Bonconseil</hi>, Buonconsiglio.</p>
                     <p>Il Presidente Danton nella Sezione dei Cordeliers fa un'altra cosa: invita tutti i Cittadini Passivi a prender posto fra quelli Attivi negli Affari della Sezione, poichè un pericolo minaccia tutti. Così fa egli, quantunque Personaggio officiale; Atlante nuvoloso che tutto regge. Inoltre egli cerca di far sì che il Battaglione dei Marsigliesi dal fiero cipiglio sia mandato ad alloggiare alle nuove Caserme, nella sua remota regione del Sud-Est. L'elegante Chaumette, il crudele Billaud, lo sfratato Deputato Chabot, Huguenin con la campana a stormo nel suo cuore, daranno loro il benvenuto. Onde torniamo a ripetere «O Legislatori, potete voi salvarci, oppure no?» Poveri Legislatori, con la loro Legislativa che fa acqua, con l'Esplosione vulcanica sotto di essa! La decadenza sarà discussa il nove Agosto; si spera che il miserabile affare Lafayette possa terminare l'otto.</p>
                     <p>Vorrà il benigno Lettore dare un'occhiata al Ricevimento mattinale della Domenica del Cinque? L'ultimo Ricevimento mattinale! Da molto tempo non v'era stato, dice Bertrand-Moleville, un così brillante ricevimento, almeno così affollato. Un triste presentimento si scorgeva in ogni volto; gli occhi di Bertrand erano pieni di lagrime. Poichè, invero, di là dalla Fascia tricolore sulla Terrazza dei Feuillants, alla Legislativa si discute; le Sezioni sfilano, tutta Parigi è in moto quella Domenica, chiedendo la <hi rend="italic">Déchéance</hi>
                        <note xml:id="ftn477" place="foot" n="477"> 
                           <hi rend="italic">Histoire Parlementaire</hi>, XVI, 337-9.</note>. Qui, frattanto, nell'interno della Fascia tricolore, una grande proposta si fa innanzi per la centesima volta, di trasportare Sua Maestà a Rouen, al Castello di Gaillon. Gli Svizzeri a Courbevoye sono pronti; tante cose sono pronte; la Maestà stessa sembra pronta. Senonchè, per la centesima volta, quando s'avvicina il momento d'agire, s'arretra; e scrive, dopo che si è atteso, palpitanti, una interminabile giornata d'estate, che «egli ha ragione di credere che l'Insurrezione non sia poi così matura come si suppone». Al che Bertrand-Moleville prorompe «in un accesso di collera e di disperazione, <hi rend="italic">d'humeur ed de désespoir</hi>»<note xml:id="ftn478" place="foot" n="478"> Bertrand-Moleville: <hi rend="italic">Mémoires</hi>, II, 129.</note>.</p>
                  </div>
                  <div type="div4" rend="P18">
                     <head>CAPITOLO VI<lb/>LE CAMPANE A MEZZANOTTE</head>
                     <p>Poichè, veramente, l'Insurrezione è proprio sul punto di maturare. Giovedì è il nove del mese di Agosto: se la decadenza non è pronunziata quel giorno dalla Legislativa, la pronunzieremo noi.</p>
                     <p>La Legislativa? Una povera Legislativa che fa acqua non può pronunziar nulla. Mercoledì otto, dopo un'interminabile oratoria, una volta ancora, non possono neppur pronunziare l'Accusa contro Lafayette, che è assolto – apprendilo, Patriottismo! – con la maggioranza di due contro uno. Il Patriottismo lo apprende; il Patriottismo incalzato dal terrore della Prussia e dal sospetto Preternaturale, ruggisce tumultuoso intorno alla Salle de Manège tutto il giorno; insultando molti Deputati, capi della Destra che ha votata l'assoluzione; anzi rinfaccia a loro la cosa, li investe addirittura con minacce a voce alta; al punto che il Deputato Vaublanc ed altri simili son ben felici di rifugiarsi nei Corpi di Guardia; o di scappare dalle finestre di dietro. E così, il giorno seguente vi sono infinite doglianze: Lettere su Lettere da parte di Deputati insultati; semplici doglianze, discussioni e un chiaccherio vano; il sole del Giovedì tramonta come tutti gli altri giorni, e nessuna decadenza viene pronunziata. Onde, infine: alle vostre tende, o Israele!</p>
                     <p>La Società Madre cessa di parlare; i gruppi cessano dall'arringare; i Patrioti, con le labbra chiuse, escono «a braccetto», per file, due alla volta, con passo lesto di gente affacendata, e si dileguano lontano, nelle oscure piazze dell'Est<note xml:id="ftn479" place="foot" n="479"> «Deux Amis», VIII, 129-88.</note>. Santerre è pronto; e noi faremo in modo che sia pronto. Quarantasette delle Quarantotto sezioni sono pronte; anzi gli stessi Filles-Saint-Thomas dalla loro parte Giacobina e dalla loro parte Feuillante, sono anch'essi pronti. Che il Patriota a oltranza guardi la sua arma, sia picca, sia fucile; e i fratelli di Brest – sopratutto i Marsigliesi dalle sopracciglie scure, si preparino per l'ora estrema! Il Sindaco Roederer lo sa, e si lamenta più o meno, a seconda della piega che prenderà la cosa, che «cinquemila cartucce a palla siano state distribuite in pochi giorni ai Fédérés, all'Hôtel-de-Ville».</p>
                     <p>E anche voi, galanti gentiluomini difensori della Regalità riunitevi alle Tuileries. Non per un Ricevimento del mattino, una <hi rend="italic">Levée</hi>: no, ma per una <hi rend="italic">Couchée</hi>, in cui molte cose bisogna mettere a letto. I vostri Biglietti di Entrata sono necessari, e più necessarie le vostre spingarde! – Essi vengono e si riuniscono da bravi che anche sanno morire: il vecchio Maillé, Maresciallo di Campo, anch'egli è venuto; nei suoi occhi non è ancora un barlume, quantunque offuscati da un catarro pei suoi ottant'anni. Coraggio, Fratelli! Noi abbiamo mille Svizzeri rossi; uomini dal cuore fedele, fermo come il granito delle loro Alpi. I Granatieri Nazionali sono almeno amici dell'Ordine; il Comandante Mandat, che spira fedele ardore, «risponderà di essi sulla sua testa». Sarà garante Mandat e il suo Stato Maggiore; poichè lo Stato Maggiore, quantunque vi siano una sentenza e un Decreto per lo scioglimento, per fortuna non è stato ancora disciolto.</p>
                     <p>Il Comandante Mandat è stato in corrispondenza col Maire Pétion; reca un Ordine scritto da lui da tre giorni, di respingere la forza con la forza. Uno squadrone sul Pont-Neuf respingerà col cannone quei Marsigliesi che attraverseranno il Fiume; uno squadrone al Palazzo di Città taglierà in due Saint-Antoine, «appena uscirà dall'Arcata Saint-Jean»; una metà sarà fatta retrocedere nell'oscura parte orientale e l'altra metà sarà spinta innanzi «a traverso gli Andirivieni del Louvre». Gli squadroni non saranno pochi, e anche gli squadroni a cavallo; ve ne saranno nel Palais Royal, nella Place Vendôme: tutti nel momento opportuno faranno delle scariche, spazzando or questa via, or quella. Noi avremo qualcosa come un nuovo Venti Giugno; ma, sarà ancora meno profittevole? O forse l'Insurrezione non oserà addirittura di scoppiare? Gli Squadroni di Mandat, la Gendarmeria a cavallo e le Guardie bleues marciano fra il tintinnare delle armi e lo scalpitar dei cavalli; i Cannonieri di Mandat rombano fra le tenebre della notte, al suono della sua <hi rend="italic">générale</hi>, che comincia a battere proprio quando sarebbe ora d'andare a letto. È la notte del nove Agosto 1792.</p>
                     <p>Alla loro volta le Quarantotto Sezioni corrispondono mediante rapidi messaggeri, e sono intente a scegliere ciascuna i suoi «Tre Delegati con pieni poteri». Il Sindaco Roederer, il Maire Pétion sono perciò inviati alle Tuileries: i coraggiosi Legislatori, quando il tamburo batterà l'ora del pericolo, dovrebbero rendersi alla loro Sala. La Demoiselle Théroigne ha il suo berretto da Granatiere, indossa un abito per andare a cavallo col gonnellino, corto; due pistole adornano la sua piccola vita, e la sciabola le pende a lato del cinturino.</p>
                     <p>Una tal partita si sta giuocando in questa Parigi Pandemonio, o Città di Tutti i Diavoli! – Eppure, la Notte, mentre il Maire Pétion passeggia nel Giardino delle Tuileries, «è calma e bella»; Orione e le Pleiadi mandano dall'alto il loro scintillio tutt'affatto sereno. Pétion era uscito all'aperto, poichè all'interno il calore era molto opprimente<note xml:id="ftn480" place="foot" n="480"> Roederer: <hi rend="italic">Chronique de Cinquante Jours; Récit de Pétion; Ricordi del Municipio</hi>, etc. (nell'<hi rend="italic">Histoire Parlementaire,</hi> XVI, pp. 399-466).</note>. Veramente Sua Maestà lo aveva ricevuto assai aspramente; come doveva accadere. Ed ora non v'è uscita; gli Squadroni bleus di Mandat vi respingono ad ogni grata; anzi i Granatieri Filles-Saint-Thomas danno libero corso alla loro lingua: «La pagherà e come!» il virtuoso Maire, «se le cose piglieranno cattiva piega», e simili espressioni; quantunque gli altri siano pieni di cortesia. Di certo, se v'è un uomo in Francia che si trovi a mal punto questa notte, quegli è il Maire Pétion: costretto, tra angoscie di morte, si può dire, a sorridere destramente con una parte della faccia, e a piangere con l'altra; – con minaccia di morte se non lo fa abbastanza destramente! E non prima delle quattro del mattino, un'Assemblea Nazionale, udendo della sua distretta, «gl'intima di render conto di Parigi»; ma egli non ne sa nulla, onde penserà di tornare a casa e mettersi a letto, lasciando solo il suo cocchio dorato. Non meno delicato è il còmpito del Sindaco Roederer, che non sa se deve lamentarsi oppur no, fin che non vede come si mettono le cose. Giano Bifronte o signor <hi rend="italic">Doppia Faccia</hi>, come ricorre nel vernacolo di Bunyan! Passeggiano intanto i due Giani con altri della stessa doppia conformazione, «discorrendo di cose indifferenti».</p>
                     <p>Roederer entra di tanto in tanto, ascolta, parla, manda a chiamare il Direttore del Dipartimento, non sapendo egli, Sindaco Procuratore, come regolarsi. Gli Appartamenti son tutti affollati; circa settecento gentiluomini in abito nero si danno attorno urtandosi: gli Svizzeri rossi sono immobili come rocce; fantasmi o fantasmi parziali d'un Ministero, con Roederer e i consiglieri, volteggiano intorno alle loro Maestà; il vecchio Maresciallo Maillé s'inginocchia ai piedi del Re e gli dice che egli e quei valorosi gentiluomini sono venuti a morire per lui. Ascoltate! nella placida mezzanotte, s'ode lontano la campana d'allarme! Così, in mezzo a tutta questa dolcezza, un campanile dopo l'altro trasmette la meravigliosa novella. I neri Cortigiani ascoltano dalle finestre, aperte per fare entrare l'aria, distinguono i vari suoni delle campane<note xml:id="ftn481" place="foot" n="481"> Roederer, <hi rend="italic">ubi supra</hi>.</note>: questo è il suono a stormo di Saint-Roch; e quello, non è di Saint-Jacques detto <hi rend="italic">de la Boucherie</hi>? Sì, Messieurs! e non udite <hi rend="italic">quello</hi> di Saint-Germain l'Auxerrois? Lo stesso metallo che suonò la tempesta duecentovent'anni addietro; ma per ordine d'una Maestà allora, alla vigilia di San Bartolomeo!<note xml:id="ftn482" place="foot" n="482"> 24 Agosto 1572.</note> – Così seguitano le campane dei campanili, che i Cortigiani possono distinguere. Inoltre, pare che si suoni fin la campana del Palazzo Civico; la riconosciamo dal suono! Sì, Fratelli, è proprio la campana del Palazzo Civico; che parla <hi rend="italic">così</hi> nella Notte. Miracolosamente, con una lingua di metallo e un braccio d'uomo miracoloso: Marat in persona, se sapeste, tira la corda! Marat tira la corda; Robespierre resta nascosto, invisibile, per altre quarant'ore; alcuni hanno coraggio, altri non ne hanno punto, e neppur la frenesia potrà loro infonderne.</p>
                     <p>Che lotta, che confusione, mentre la fine s'approssima lentamente; e l'Ora incerta, che verrà nel dolore e nella lotta cieca, apporterà la sua Certezza che mai potrà essere distrutta! – I Delegati coi pieni poteri, tre per ogni Sezione, Centoquarantaquattro in tutto, si riuniscono al Palazzo Civico, verso la mezzanotte. Lo Squadrone di Mandat, che stazionava in quel luogo, non vietò loro l'entrata; non sono essi parte del «Comitato Centrale delle Sezioni» che di solito tien là le sue sedute; quantunque in numero molto maggiore quella notte? La Confusione, l'Irresolutezza e lo Sbatter delle lingue regnano sovrani. Rapidi esploratori volano; il Rumore si propaga, di Cortigiani Neri, di Svizzeri rossi, di Mandat e dei suoi Squadroni che dovranno far fuoco. Non sarebbe meglio rimandare l'Insurrezione? Sì, rimandarla. Ma, ascoltate! Saint-Antoine fa rimbombare l'eloquente campana a stormo di moto proprio! – No, Amici; voi non potete rimandare l'Insurrezione; voi dovete scatenarla, e vivere con essa o morire con essa.</p>
                     <p>Fate presto, dunque; che questi Vecchi Municipali, in vista dei Pieni poteri, e del mandato del Popolo Sovrano elettivo, diano le loro dimissioni; e questi Nuovi Centoquarantaquattro ne assumano le funzioni! Volete o non volete, degni Vecchi Municipali, voi dovete andar via. Non è una felicità per molti Municipali di lavarsi le mani in questo affare, restando là paralizzati, senza obbligo di render conto fino a che venga l'Ora; od anche tornarsene a casa pel riposo della notte?<note xml:id="ftn483" place="foot" n="483"> Sezione dei Documenti, Documenti del Palazzo civico (<hi rend="italic">Histoire Parlementaire, ubi supra</hi>).</note> Riterremo due soltanto o al più tre degli Antichi Municipali: il Maire Pétion, che per ora passeggia nelle Tuileries; il Procuratore Manuel; il Sostituto Procuratore Danton, invisibile Atlante di tutto. E così, coi nostri Centoquarantaquattro fra cui vi sono un Huguenin Tocsin, un Billaud, uno Chaumette; l'Editore Tallien e Fabre d'Eglantine, Sergent, Panis; e in breve sul punto di spuntare, o già spuntato o interamente sbocciato, tutto il Fiore del Patriottismo a oltranza; non abbiamo noi, come per arte magica, creata una nuova Municipalità, pronta ad agire a oltranza e a dichiararsi arditamente «in istato d'Insurrezione»? Prima di tutto si mandi a chiamare il Comandante Mandat per Ordine del Maire; e i Nuovi Municipali visitino quegli Squadroni che dovrebbero far fuoco; e le campane suonino a stormo a tutto andare; – e, sopratutto, Avanti, o Centoquarantaquattro; la ritirata non è più possibile per voi!</p>
                     <p>Lettore, non immaginare, nella tua languida maniera, che l'Insurrezione sia facile. L'Insurrezione è difficile: ciascun individuo non è sicuro neppure del suo simile più prossimo; totalmente incerto poi dei suoi simili lontani; non sa qual forza è in lui, qual forza è contro di lui; d'una cosa è certo: che in caso di perdita, la sua parte individuale è la forca! Ottocentomila teste, e in ognuna di esse è una diversa valutazione di queste incertezze, un diverso teorema di azione da conformare a questo; fra tante incertezze, la certezza, il risultato netto, inevitabile, non può esser mai annullato, progredisce ogni momento, e si fa innanzi plasmandosi; – mentre conduce anche te verso la corona civica o il cappio ignominioso.</p>
                     <p>Se il Lettore potesse prendere il Volo d'Asmodeo e, facendo scoprire i tetti e ogni luogo chiuso, guardasse giù dalla Torre di Notre-Dame, qual Parigi vedrebbe mai! Quante voci di soprano che si lamentano o minacciano; quante voci di basso che brontolano nel dubbio; il Coraggio s'impegna in una sfida disperata; la Codardia trema silenziosa dietro le porte barricate; – e tutt'intorno l'Ignavia russa nella sua calma; poichè molti Ignavi si gettano sui loro materassi e dormono sempre. In mezzo al clangore delle campane a stormo che annunziano la tempesta e a quel russare dell'Ignavia, qual gamma di trepidazione, d'eccitamento, di disperazione! e al disopra di tutto, nient'altro che Dubbio, Pericolo, Atropos e Nox!</p>
                     <p>I combattenti di questa Sezione vengono fuori; sentono che la prossima Sezione non s'è mossa, e rientrano. Saint-Antoine su questa sponda del Fiume non è sicuro di Saint-Marceau sull'altra sponda. Costante è solo il russare dell'Ignavia, costanti sono i Seicento Marsigliesi che sanno morire. Mandat, che due volte ha ricevuto l'ordine di recarsi alla Municipalità, non è venuto. Gli esploratori volano di continuo con una rapidità folle, al pari della voce del Rumore nel suo molteplice bisbiglio. Théroigne e i Patrioti non officiali sguisciano quasi invisibili, compiendo le loro esplorazioni dappertutto, come Uccelli Notturni sulle loro ali. Dei Nazionali circa Tremila hanno seguito Mandat e la sua <hi rend="italic">générale</hi>; gli altri seguono ciascuno il proprio teorema d'incertezze. Un teorema dice che bisognerebbe piuttosto marciare con Saint-Antoine; innumerevoli i teoremi; cosicchè il meglio sarebbe di <hi rend="italic">dormire.</hi> E così si battono i tamburi con un parossismo folle e si suonano le campane a stormo. Lo stesso Saint-Antoine non fa che avanzare e retrocedere; il Comandante Santerre non può credere che i Marsigliesi e Saint-Marceau marceranno. E tu, infingardo Tino di Birra sonoro, dalla voce alta e dalla Testa di legno, è tempo questo di tergiversare? L'Alsaziano Westermann, sguainata la sciabola, lo afferra per la gola; e così la Testa di legno crede. In questa maniera passa lentamente la notte: tra l'effervescenza, l'incertezza e la campana d'allarme; mentre l'umore di tutti s'eccita fino a divenire isterico: e non si fa nulla.</p>
                     <p>Intanto, Mandat, alla terza intimazione, viene; – viene senza guardie, meravigliandosi di trovare una Municipalità nuova. Gli rivolgono delle domande stringenti su quell'Ordine del Maire di resistere alla forza con la forza; su quel piano strategico di tagliare Saint-Antoine in due parti; egli risponde ciò che può; essi pensano che sarebbe bene di mandare questo Comandante Nazionale stratega alla Prigione dell'Abbadia, e di sottoporlo al giudizio d'una Corte di Giustizia. Oimè, una Corte di Giustizia – non del Libro della Giustizia, ma della primitiva Legge del bastone – si affolla, si accalca fuori le porte; in preda a un agitazione che arriva fino ad una forma isterica; crudele come la Paura, cieca come la Notte. Una tale Corte di Giustizia, e non altra, s'impadronisce del povero Mandat, strappandolo alle Guardie; lo atterra, lo massacra sui gradini del Palazzo Civico. Guardate, o nuovi Municipali; guarda, o Popolo in istato d'Insurrezione! C'è sparso il sangue, e col sangue si deve rispondere; – ohimè in tale stato d'umore isterico, molto sarà il sangue che scorrerà: poichè in queste cose avviene come per la Tigre: tutto sta a cominciare.</p>
                     <p>Diciassette Individui sono stati presi agli Champs Elysées dal Patriottismo in perlustrazione; presi, mentre ratti passavano nella semi oscurità, da esso che pur vagava nella semioscurità. Avete delle pistole, delle spade, voialtri Diciassette? Era una di quelle maledette «false Pattuglie», che vanno saccheggiando, con intenti Anti-Nazionali, in cerca di ciò che possono spiare e danneggiare. I Diciassette sono condotti al più vicino Corpo di Guardia; undici di loro riescono a fuggire, svignandosela per qualche passaggio di dietro. «Come accade ciò?» La Demoiselle Théroigne compare all'entrata di faccia, armata di sciabola e pistole, col suo codazzo; denunzia la connivenza traditrice; chiede e s'impossessa degli altri sei, perchè la Giustizia del Popolo non sia presa in giro. Dei sei, due altri riescono a fuggire nel tumulto, e, mentre la Corte del Bastone discute, i quattro ultimi sventurati sono massacrati come Mandat; essi erano: due Ex Guardie del Corpo; un Abbate vizioso; un <hi rend="italic">Pamphlétaire</hi> Realista, Sulleau, conosciuto da noi col nome di Abile Editore, l'anima d'ogni lavoro. Povero Sulleau; i suoi <hi rend="italic">Atti degli Apostoli</hi> e i suoi spiritosi Giornali-Manifesti (poichè egli era un uomo di abilità) così arrivano al <hi rend="italic">Finis</hi>; e la celia ambigua si muta improvvisamente in un ardore orrendo! Queste cose avvengono all'alba del Dieci Agosto 1792.</p>
                     <p>Pensate un po' che notte ha avuto la povera Assemblea Nazionale, che siede «in numero ridottissimo», cercando di discutere; – in un continuo fremito, in un continuo brivido, cogli occhi rivolti verso i trentadue azimut a un tempo, come fa l'ago magnetico quando il temporale è nell'aria! Vi sarà l'Insurrezione? E se vi sarà, e non riuscirà? Ahimè, in questo caso non possono i neri Cortigiani con le loro spingarde, i rossi Svizzeri con le baionette, inebriati dalla vittoria, scagliarsi su noi e domandarci: O indefinibile Legislativa, che fai acqua, autrice della tua follia e della tua distruzione, che fai che non <hi rend="italic">affondi</hi>?</p>
                     <p>O figuratevi le povere Guardie Nazionali che bivaccano «nelle tende provvisorie»; o stanno allineate, poggiandosi ora su una gamba ora sull'altra, per tutta quella notte faticosa; mentre i Nuovi Municipali tricolori ordinano una cosa e i Capitani del vecchio Mandat ne ordinano un'altra. Il Procuratore Manuel ha ordinato che siano ritirati i cannoni dal Pont-Neuf, senza che nessuno osasse disubbidirlo. Par certo dunque che il vecchio Stato Maggiore da lungo tempo condannato, sia stato alfine sciolto in quel momento; e Mandat non sia più il nostro Comandante, e sia invece Santerre? Sì, amici, è proprio così: d'ora in poi il Comandante è Santerre, – non più Mandat. Gli Squadroni che dovevano far fuoco non vedono nulla di certo, tranne che hanno freddo e fame e sono stanchi di vegliare; che è triste per loro uccidere i fratelli francesi e più triste ancora essere uccisi da loro. Fuori del circuito delle Tuileries, e nel suo interno, un rumore incerto, acre, domina quegli uomini; solo gli Svizzeri rossi sono irremovibili. I loro ufficiali li rinfrescano con una leggera dose di acquavite, e i Nazionali, ben lungi dal pensare all'acquavite, rifiutano di prenderne.</p>
                     <p>Frattanto Re Luigi s'era adagiato per dormire un poco; e quando ricomparve, la sua parrucca aveva perduta la polvere da un lato<note xml:id="ftn484" place="foot" n="484"> Roederer, <hi rend="italic">ubi supra.</hi>
                        </note>. Il vecchio Maresciallo Maillé e i gentiluomini in nero si rianimano, perchè l'Insurrezione non si vede; circola ora un motto umoristico: «<hi rend="italic">Le tocsin ne rend pas</hi>». La campana a martello, come una vacca arida, non frutta. Dopo tutto, non si potrebbe proclamare la Legge Marziale? Non facilmente; poichè il Maire Pétion, a quel che sembra, è partito. D'altra parte il nostro Comandante che ha l'interim, essendo lontano il povero Mandat, all'«Hôtel-de-Ville», lamenta che tanti Cortigiani in nero inceppino il servizio e siano una spina nell'occhio delle Guardie Nazionali. A ciò Sua Maestà risponde con enfasi che essi obbediranno a tutto, si sottoporranno a tutto, e che sono uomini sicuri, quelli.</p>
                     <p>E così la luce giallastra delle lampade si spegne nella luce grigia del mattino, nel Palazzo del Re, a traverso questa scena. Scena di urti, di gomitate, di confusione, e può dirsi di conclusione, poichè la cosa è sul punto di finire. Roederer e i Ministri, spettrali s'agitano nella calca; si consultano nei gabinetti laterali con una o con entrambe le Maestà. La sorella Elisabetta conduce la Regina alla finestra: «Vedi, sorella, che splendida aurora», proprio sulla Chiesa dei Giacobini e su quel quartiere! Che felicità se la campana a martello non suonasse ancora! Ma Mandat non torna; Pétion è andato via: tante cose oscillano nella Bilancia invisibile. Verso le cinque, sale dal giardino una specie di suono; come un applauso che diviene poi un urlo, che termina, non con <hi rend="italic">Vive le Roi</hi>, ma con <hi rend="italic">Vive la Nation</hi>. «<hi rend="italic">Mon Dieu!</hi>» esclama un Ministro spettrale, «che fa egli laggiù?» Poichè Sua Maestà il Re è andato colà col vecchio Maresciallo Maillé per passare in rivista le truppe; e le compagnie più vicine rispondono <hi rend="italic">in quel modo</hi>. La Regina scoppia in un pianto dirotto. Pure, nell'uscire dal gabinetto, i suoi occhi sono asciutti e calmi, il suo sguardo è lieto magari. «Il labbro austriaco e il naso aquilino, più prominenti del solito, davano al suo contegno», dice Peltier<note xml:id="ftn485" place="foot" n="485"> In Toulongeon, II, 241.</note>, «una tal quale maestà, di cui, chi non la vide in quei momenti, non può farsi un'idea». O figlia di Teresa!</p>
                     <p>Il Re Luigi entra, rifinito dalla fatica; ma del resto con la sua antica aria d'indifferenza. Di tutte le speranze, la più lieta ormai è che la campana a martello non suoni.</p>
                  </div>
                  <div type="div4" rend="P18">
                     <head>CAPITOLO VII<lb/>GLI SVIZZERI</head>
                     <p>Sventurati Amici, la campana a martello suona, è già suonata! Ecco, guardate, come coi primi raggi del sole la Marea oceanica di picche e di fucili avanza, mandando bagliori dal lontano Oriente; – avanza incommensurabile; partorita dalla Notte! Marcia l'Esercito torvo: Saint-Antoine su questo lato del Fiume; Saint-Marceau sull'altro; i Marsigliesi dalle ciglie nere alla avanguardia. Con un ronzio, con un mormorare spaventoso che s'ode lontano; come la marea dell'Oceano, dicevamo; si svolge scintillante, come attratta dalla Luna, e da Influssi, su dalla grande Profondità delle Acque; non v'è Re, sia Canuto, sia Luigi, che possa costringerla a retrocedere. Correnti laterali di spettatori formano larghi vortici, di qua e di là, senz'armi, ma non senza voce: e l'esercito d'acciaio procede. Il Nuovo Comandante Santerre, invero, ha preso posto al Palazzo Civico; si riposa là, quasi a mezza strada da casa sua. L'Alsaziano Westermann, con la sciabola sguainata, non ha riposo; così le Sezioni, così i Marsigliesi, così Demoiselle Théroigne, che marciano senza posa.</p>
                     <p>Ed ora dove sono gli Squadroni di Mandat che dovevano caricare? Nessuno di quegli Squadroni si muove; o si muovono in una falsa direzione, fuori di strada: ben lieti gli ufficiali di far magari questo. Non si sa, oggi, con precisione, se lo Squadrone sul Pont-Neuf facesse un'ombra di resistenza, o nulla: basta, i Marsigliesi dal nero sopracciglio e Saint-Marceau che li segue, vi passano a traverso senza ostacolo; lo percorrono con sicura speranza ormai di Saint-Antoine e del resto; e come una fiumana, risalgono alle Tuileries, ov'è la loro meta. Le Tuileries, al loro risuonare, rispondono con un mormorio: i rossi Svizzeri tengono l'occhio sul loro focone; i Cortigiani in nero tirano fuori le loro spingarde, le loro lunghe spade, i loro pugnali, e perfino delle palette da fuoco; ognuno ha la sua arma da guerra.</p>
                     <p>Giudicate se in queste circostanze il Sindaco Roederer si trovava in comoda posizione! Non troverà il Cielo misericordioso una via di mezzo, un rifugio per un povero Sindaco che pende in fra due? Oh se Sua Maestà volesse consentire a recarsi all'Assemblea! Sua Maestà il Re, e sopratutto Sua Maestà la Regina, non possono consentire. A una tal proposta rispose la Regina con un «<hi rend="italic">Fi donc?</hi>». Disse ella mai che piuttosto si sarebbe lasciata inchiodare al muro? A quanto pare, no. Si è anche scritto che ella offrisse al Re una Pistola, dicendo che ora o mai più era il momento di mostrarsi quel che si era. I testimoni oculari non videro ciò, nè possiamo vederlo noi. Videro solo che ella si comportò da Regina, quietamente; e senza disputare, senza ribellarsi all'Inesorabile, come Cesare nel Campidoglio, si avvolse nel suo mantello come tocca di fare alle Regine e alle figlie d'Adamo. Ma tu, o Luigi, di quale stoffa sei tu fatto? Non v'è in te nessuno slancio per la tua Vita e per la tua Corona? Il più stupido daino cui si dà la caccia non muore così. Sei tu il più languido dei mortali; o il più dolce? Tu sei il più sventurato.</p>
                     <p>La marea avanza; le angustie dei Sindaco Roederer e di tutti gli uomini si fanno sempre maggiori. Un clangore fremente viene dai Nazionali armati nella Corte. Dappertutto è il tumulto infinito delle voci. Qual consiglio prendere? E la marea è ormai prossima! Messaggeri e corrieri parlano affrettatamente traverso le Inferriate esterne, e a cavalcioni dei muri vi sono degli abboccamenti. Il Sindaco Roederer esce e entra. I Cannonieri gli domandano: Dobbiamo far fuoco contro il popolo? I Ministri del Re gli domandano: Sarà forzata la Casa del Re? Il Sindaco Roederer giuoca una difficile partita. Egli parla ai Cannonieri con eloquenza, con fervore, tutto quel fervore che può esservi in un uomo che deve d'un sol fiato mandar fuori il caldo e il freddo. Caldo e freddo, o Roederer? Noi, per conto nostro, non possiamo vivere e morire! I Cannonieri, per tutta risposta, gettano le loro canne da fuoco. – Pensate a questa risposta, o Re Luigi, e voi, Ministri del Re, e adottate il mezzo termine di salvezza di un povero Sindaco, che è la Salle de Manège. Il Re Luigi siede con le mani abbandonate sulle ginocchia, col corpo curvo in avanti; per un po' di tempo fissa il suo sguardo sul Sindaco Roederer; poi risponde, guardando la Regina di sopra la spalla di colui: <hi rend="italic">Marchons!</hi> E così marciano: il Re Luigi, la Regina, la sorella Elisabetta, i due fanciulli regali e la governante; accompagnati dal Sindaco Roederer e da Ufficiali del Dipartimento; fra una doppia fila di Guardie Nazionali. Gli uomini con le spingarde, gli infaticabili Svizzeri rossi hanno l'aria mesta, quasi di rimprovero; ma sentono soltanto queste parole del Sindaco Roederer: «Il Re va all'Assemblea; fate largo». Tutti gli orologi hanno suonato le otto qualche minuto fa. Il Re ha lasciato le Tuileries – per sempre.</p>
                     <p>Voi, zelanti Svizzeri, voi, galanti gentiluomini in nero, per quale causa volete uccidere e andare incontro alla morte? Guardate dalle finestre ad Occidente, voi potete vedere il Re Luigi che placidamente prosegue per la sua via, mentre il povero Principe Regale, «per trastullo, spinge col piede le foglie cadute». La moltitudine fremente turbina parallelamente a lui sulla Terrazza dei Feuillants; in mezzo ad essa un uomo con una lunga pala fa grande fracasso; non ostruiranno essi la scala esterna e l'entrata di dietro della Sala quando vi giungeranno? Le Guardie del Re non possono andare oltre il fondo della scala. Ecco che la Deputazione dei Legislatori vien fuori; l'uomo dalla lunga pala è chetato dall'eloquenza. Le Guardie dell'Assemblea si uniscono alle Guardie del Re, e tutti possono montare in questo caso di necessità; la scala esterna è libera o quasi. Vedete, la Regalità ascende; un Granatiere Bleu solleva dalla stretta della folla il piccolo Principe regale; la Regalità è entrata. La Regalità è svanita per sempre dai vostri occhi. – E voi? Voi restate là fra gli abissi spalancati e il terremoto dell'Insurrezione; senza indirizzo, senza comando. Se perirete, perirete più che da martiri, come martiri ormai senza una causa. I Cortigiani neri spariscono per la più parte; per quelle uscite che meglio si offrono loro. I poveri Svizzeri non sanno che fare; un solo dovere è chiaro per loro, di rimanere al loro posto; e lo adempiono.</p>
                     <p>Ma la marea scintillante d'acciaio è giunta; essa batte ora contro le barriere dello Château e le Corti orientali; irresistibile, coi suoi marosi che strepitano nel loro dilagare; – e alfine irrompe, riempiendo la Corte del Carrousel, coi fieri Marsigliesi alla testa. Il Re Luigi è andato all'Assemblea, direte voi. Sta bene, ma se l'Assemblea pronunzia la sua decadenza, a che monta? Il nostro posto è in quello Château o in qualche sua fortezza; fino allora noi dobbiamo sostenerci. Pensate, o Svizzeri zelanti, se è bene che l'orrido assassinio cominci e che i fratelli si facciano l'un l'altro a pezzi per un edificio di pietra! – Poveri Svizzeri! essi non sanno come regolarsi: dalle finestre al Sud scagliano cartucce in segno di fratellanza; sulle scale esterne dell'Est, e nell'interno, su per le scale e pei corridoi si tengono saldamente allineati, pacifici e nello stesso tempo rifiutando di muoversi. Westermann parla loro nel tedesco dell'Alsazia; i Marsigliesi si esprimono nel caldo linguaggio provenzale e con la pantomima. È un fracasso assordante, un perorare, un minacciare senza fine: gli Svizzeri stanno saldi, pacifici eppure immobili, qual pilastro di rosso granito in quel mare immenso di sfolgorante acciaio.</p>
                     <p>Chi può impedire l'inevitabile esito: coi Marsigliesi e tutta la Francia da un lato; i Granatieri Svizzeri dall'altro? La pantomima diviene sempre più focosa; le sciabole marsigliesi son brandite per l'azione; la fronte degli Svizzeri si rannuvola, le dita corrono al cane del fucile. Ascoltate! tuonando alto sopra ogni rumore, tre cannoni marsigliesi, puntati dal Carrousel da un cattivo cannoniere, si annunziano con lo strepito di sopra i tetti! A voi, Svizzeri: <hi rend="italic">Fuoco!</hi> Gli Svizzeri fanno fuoco di slancio, per plotoni, un fuoco di fila. Non pochi Marsigliesi, e fra essi un uomo d'alta statura che era più rumoroso degli altri, giacciono silenziosi, sfracellati sul pavimento; – non pochi Marsigliesi, dopo una lunga marcia polverosa, hanno fatto alt in <hi rend="italic">questo luogo</hi>. Il Carrousel è vuoto, la marea infausta indietreggia; i «fuggitivi corrono fino a Saint-Antoine senza fermarsi». I Cannonieri, privi delle munizioni, hanno alla chetichella abbandonato i loro cannoni; che son presi dagli Svizzeri.</p>
                     <p>Immaginate che scarica; che si ripercuote come una voce del destino ai quattro angoli di Parigi e a traverso tutti i cuori, simile allo strepito della sferza di Bellona! I Marsigliesi dalle nere sopracciglia, riannodandosi all'istante, sono divenuti Demoni neri che affrontano impavidi la morte. Nè si arretra Brest, nè l'Alsaziano Westermann; la Demoiselle Théroigne è la Sibilla Théroigne: Vendetta, <hi rend="italic">Victoire ou la mort!</hi> Da ogni artiglieria patriottica, grande e piccola; dalla Terrazza dei Feuillants, da ogni terrazza, da ogni luogo ove si spande immenso il mare dell'Insurrezione, ruggisce in risposta un turbine rosso di fiamme. I Nazionali Bleus, allineati nel Giardino, non possono trattenere i loro moschetti di spianarsi contro gli Stranieri assassini. Poichè vi è una simpatia nei moschetti, nelle folte masse d'uomini. Anzi, non sono gli uomini in complesso come corde messe all'unisono, una unità infinita abilmente concordata? Voi toccate una corda e tutte le altre risuoneranno, – in una dolce melodia di sfere, in un assordante stridore di follia! La Gendarmeria a cavallo galoppa all'impazzata; e su di essa si fa fuoco nient'altro che come su d'una cosa girante; galoppa sul Pont-Royal, non si sa per qual direzione. Il cervello di Parigi, cervello febbricitante qui nel suo centro, è divenuto demente; ha preso fuoco, come voi dite.</p>
                     <p>Mirate, il fuoco non si rallenta; nè il fuoco di fila degli Svizzeri si rallenta nell'interno. Essi hanno preso dei cannoni, come vedemmo; ed ora, dall'altra parte, ne prendono altri tre. Senonchè i cannoni sono senza miccia, nè l'acciaio e la selce potranno supplirvi, quantunque si fosse tentato<note xml:id="ftn486" place="foot" n="486"> «<hi rend="color(#000000)">Deux Amis», VIII, 179-88.</hi>
                        </note>. Se avessero potuto supplire! I Patrioti spettatori hanno i loro timori; un Patriota spettatore più singolare crede che se gli Svizzeri avessero un comandante, vincerebbero; nè è un uomo incapace di giudicare, poichè il suo nome è Napoleone Bonaparte<note xml:id="ftn487" place="foot" n="487"> Vedi <hi rend="italic">Histoire Parlementaire</hi>, XVII, 56; Las Cases, etc.</note>. E spettatori, e donne, e fra lo spirituale Dottor Moore di Glasgow stanno a guardare verso l'altro lato del fiume; mentre il cannone si slancia rombante oltre il loro posto, arrestandosi sul Pont-Royal, ove erutta le sue viscere di ferro contro le Tuileries; e ad ogni nuova scarica gli spettatori e le spettatrici «applaudono battendo le mani»<note xml:id="ftn488" place="foot" n="488"> Moore:<hi rend="italic">Journal during a residence in France</hi> (Dublino, 1793), I, 26.</note>. Città di tutti I diavoli! Nelle strade remote tutti fanno colazione col caffè, occupandosi dei loro affari, e hanno solo delle scosse, a quando a quando, se l'eco ripercuote un tuono più forte. E qui? I Marsigliesi cadono feriti, ma Barbaroux ha i chirurghi; Barbaroux è in quei pressi, e regola tutto, quantunque di sotto mano, copertamente. Cadono i Marsigliesi mortalmente colpiti; lasciando in eredità i loro archibugi; e specialmente le cartucce, quando ne posseggono; e muoiono mormorando: «Vendicatemi, vendicate il vostro paese!» Gli Officiali Federati di Brest, che galoppano in abiti rossi, sono scambiati per Svizzeri e presi di mira. Ma ecco che il Carrousel è in preda alle fiamme! Parigi Pandemonio! La misera Città è, come dicevamo, in un stato febbrile, convulso; una tal crisi è durata per lo spazio di circa mezz'ora.</p>
                     <p>Ma che cosa è mai quello che con l'Insegna della Legislativa s'avventura a traverso il tumulto e la grandine mortale dall'entrata di dietro del Manège, dirigendosi verso le Tuileries e gli Svizzeri? È un Ordine scritto di Sua Maestà di cessare il fuoco! O disgraziati Svizzeri, perchè non vi fu l'ordine di non cominciare il fuoco? Ben lieti sarebbero gli Svizzeri di smettere il fuoco; ma chi comanderà all'Insurrezione folle di fare altrettanto? All'Insurrezione voi non potete parlare, nè essa, dalla testa d'Idra, può udire. I morti e i morenti, a centinaia, giacciono tutt'intorno; sono trasportati sanguinanti per le vie in cerca di soccorso; e la loro vista, come una fiaccola delle Furie, accende la Follia. Parigi Patriottica ruggisce; come fa l'orsa quando è privata dei suoi nati. Orsù, Patrioti: Vendetta! Vittoria o morte! Si son visti uomini gettarsi nella mischia armati solo di bastoni da passeggio<note xml:id="ftn489" place="foot" n="489"> 
                           <hi rend="italic">Histoire Parlementaire, ubi supra</hi>; Rapport du Capitaine des Cannoniers, Rapport du Commandant, etc. (Ibid. XVII, 300-18).</note>. Il Terrore e le Furie dominano l'ora presente.</p>
                     <p>Gli Svizzeri, stretti dal difuori, paralizzati all'interno, hanno cessato di sparare, ma non d'essere sparati. Che debbono fare? Il momento è disperato. Un rifugio o una morte immediata: ma come? dove? Una parte fugge per la Rue de l'Échelle; è distrutta totalmente «<hi rend="italic">en entier</hi>». Un'altra parte dal lato opposto si getta nel Giardino; «precipitosamente, a traverso una scarica di fucilate»; si slancia supplicante nell'Assemblea Nazionale; trova pietà e rifugio, là, tra i banchi posteriori. Un'altra parte ancora, la più grossa, si scaglia in colonna, sono trecento uomini forti, verso gli Champs Elysées: Ah, se potessimo solo raggiungere Courbevoye ove sono gli altri Svizzeri! Maledizione! ecco che sotto quella scarica di fucilate la colonna «presto si rompe, per diversità d'opinione», in folli segmenti, che vanno qua e là; – per rifugiarsi in qualche buco, per morire combattendo di strada in strada. Il fuoco, l'uccisione non cesseranno: non ancora per molto tempo. I Portieri degli Alberghi vestiti di rosso sono sparati, sia perchè di nazionalità svizzera, o perchè Svizzeri soltanto di nome. Finanche i Pompieri che lavoravano di pompa in quel fumigante Carrousel, erano fatti segno ai colpi; perchè il Carrousel non dovrebbe bruciare? Alcuni Svizzeri si rifugiano in case private; trovano che la pietà ancora alberga nel cuore dell'uomo. I bravi Marsigliesi sono pietosi, essi, or ora furenti; e lavorano al salvataggio. Il Giornalista Gorsas perora con tutte le sue forze tra i gruppi infuriati. Il mercante di vino Clemence si avanza a stento verso la sbarra dell'Assemblea, recando per mano uno Svizzero ch'era riuscito a salvare; dice con enfasi con quanta pena e con quanto pericolo riuscì a salvarlo, e che d'ora innanzi lo sostenterà, essendo privo di figliuoli; e alfine cade svenuto abbracciandosi al collo del povero Svizzero, fra gli applausi. Ma la più parte sono sgozzati e anche fatti a brani. Cinquanta (alcuni dicono ottanta) come prigionieri venivano condotti, dalle Guardie Nazionali, all'Hôtel-de-Ville; ma il popolo furioso si slancia su di loro, nella Place-de-Grève; li massacra fino all'ultimo. «<hi rend="italic">O Peuple</hi>, invidia dell'Universo!» <hi rend="italic">Peuple</hi> in folle effervescenza gaelica!</p>
                     <p>Di certo poche cose nella Storia della carneficina sono più penose. Che incancellabile macchia rossa, aleggiante mesta nella memoria, è quella della povera colonna rossa degli Svizzeri, che «si rompe nella confusione delle opinioni», e si disperde nelle tenebre e nella morte! Onore a voi, bravi uomini, a voi pietà onorevole, per lungo tempo. Non martiri foste voi; ma quasi più che martiri. Non era vostro Re quel Luigi: e vi abbandonò come un Re di burattini: voi eravate venduti a lui per la meschina paga di sessanta centesimi al giorno; pure, voi dovevate lavorare pel vostro salario, mantenere l'impegno assunto. Il vostro lavoro ormai consisteva nel morire, e voi lo compiste. Onore a voi, o Fratelli, e possa l'antica <hi rend="italic">Biederkeit</hi> e <hi rend="italic">Tapferkeit</hi> tedesca, e possa il Valore, che è <hi rend="italic">Pregio</hi> e <hi rend="italic">Verità</hi>, sia Svizzero sia Sassone, giammai perire in nessuna età! Non erano bastardi, erano di schietta discendenza, quegli uomini; erano figliuoli di cittadini di Sempach e di Murten, che piegarono il ginocchio, ma non innanzi a te, o Borgogna! – Che il viaggiatore, nell'attraversare Lucerna, si fermi a guardare un po' il loro Leone monumentale; non solo per amore di Thorwaldsen. Estratta dalla viva roccia, la Figura riposa là, presso l'acque chete del Lago, cullata dal <hi rend="italic">rance-des-vaches</hi> che risuona lontano, e le Montagne di granito tacitamente vegliano tutt'intorno; e quantunque inanimate, hanno il loro linguaggio.</p>
                  </div>
                  <div type="div4" rend="P18">
                     <head>CAPITOLO VIII<lb/>LA COSTITUZIONE FATTA A PEZZI</head>
                     <p>Tale è il Dieci Agosto vinto e perduto. Il Patriottismo conta i suoi uccisi a migliaia e migliaia, poichè fu terribilmente mortale il fuoco che gli Svizzeri fecero dalle finestre; ma alfine si riducono a circa milleduecento. Non fu un giuoco di fanciulli; – proprio no! Alle due del pomeriggio il massacro, l'impeto, l'incendio non era finito, nè il Bedlam spalancato s'era ancora chiuso.</p>
                     <p>Come il diluvio del Sanculottismo frenetico ruggì per ogni passaggio delle Tuileries, spietato nella sua vendetta; come i valletti furono sgozzati, atterrati, e Dame Campan vide la sciabola marsigliese luccicare sul suo capo, mentre l'Uomo dalle ciglia nere le disse: «<hi rend="italic">Va-t-en</hi>» e l'allontanò da sè illesa<note xml:id="ftn490" place="foot" n="490"> Campan, II, c. 21.</note>: come nelle cantine le bottiglie di vino furon rotte, le botti sfondate, e fu bevuto il vino che contenevano; e su, fino alle soffitte; da tutte le finestre capitombolavano i mobili preziosi e regali; e con gli specchi dorati, le cortine di velluto, i letti di piume e i corpi dei morti, e il Giardino delle Tuileries era come nessun Giardino sulla Terra: – tutte queste cose chi s'interessa potrà trovarle ampiamente descritte in Mercier, nell'acre Montgaillard o in Beaulieu dei <hi rend="italic">Deux Amis</hi>. Centottanta corpi di Svizzeri giacciono ammucchiati e nudi, e non sono rimossi fino al giorno seguente. Il Patriottismo ha lacerato i loro abiti rossi e marcia coi loro ritagli in punta alle picche; i cadaveri squallidi e denudati giacciono ivi sotto il sole e sotto le stelle, e il più curioso dei due sessi s'affolla per guardare. Ciò che non faremo noi. Circa un centinaio di carri, colmi di Morti, vanno verso il Cimitero di Sainte-Madeleine; accompagnati dai lamenti e dal pianto; poichè tutti avevano congiunti, tutti avevano madri, se non qui, almeno là. Era uno di quei campi di carneficina, quale vi accade di leggerne col nome di «Gloriosa Vittoria», svoltasi a casa, questa volta, sulla propria porta.</p>
                     <p>Ma i Marsigliesi dalle nere ciglia hanno debellato il tiranno dello Château. Egli è caduto; molto in basso, e difficilmente potrà rialzarsi. Qual momento per un'Augusta Legislativa fu quello quando il Rappresentante Ereditario entrò, in tali condizioni; e il Granatiere che conduceva il piccolo Principe Regale, per liberarlo dalla folla, lo pose a sedere sulla tavola dell'Assemblea! Un momento, – che bisognava raddolcire con l'oratoria; aspettando ciò che il tempo porterebbe! Luigi disse poche parole: «Egli era venuto in quel luogo per impedire un gran delitto; egli si credeva più sicuro qui che in ogni altro luogo». Il Presidente Vergniaud rispose brevemente con un discorso vago circa «la difesa delle Autorità Costituite» e il morire al proprio posto<note xml:id="ftn491" place="foot" n="491"> 
                           <hi rend="italic">Moniteur</hi>, Séance du 10 Août 1792.</note>. E Luigi sedette prima qui, poi altrove; poichè sorse una difficoltà, non permettendo la Costituzione di discutere mentre il Re è presente; finalmente egli prende posto con la sua famiglia nella «<hi rend="italic">Loge du Logographe</hi>», nella tribuna d'un giornalista reporter, che è là dell'incantato Circuito Costituzionale, da cui lo separa una balaustra. A questa Loggia del <hi rend="italic">Logographe</hi>, larga non più di dieci piedi quadrati, con un piccolo gabinetto dietro alla sua entrata, è ridotto ora il Re della vasta Francia; qui egli e la sua famiglia debbono restar rinchiusi sotto gli occhi del mondo, o ritirarsi nel loro gabinetto a intervalli; per lo spazio di sedici ore. Questo momento così speciale era toccato alla Legislativa di vedere.</p>
                     <p>Ma qual momento fu quello, dopo pochi minuti, quando i tre cannoni marsigliesi fecero udire il loro colpi, e il fuoco incessante degli Svizzeri e il tuonare universale, come lo scoppio del Destino, cominciò il suo strepito! Gli onorevoli Membri balzarono in piedi; mentre le palle fuorviate, frantumando i vetri delle finestre, entravano cantando l'epicedio. «No, questo è il nostro posto; moriamo qui!» E restarono quali Legislatori di pietra. Ma non si può forzare la Loggia del <hi rend="italic">Logographe</hi>, alle spalle? Strappate la balaustra che la divide dall'incantato Circuito Costituzionale! Uscieri, strappate, tirate con forza! Anche Sua Maestà aiuta dall'interno: la balaustra cede; il Re e la Legislativa sono uniti in quel luogo, e il Destino ignoto aleggia su entrambi.</p>
                     <p>Strepito e ancora strepito, come il rumore del tuono; un messaggero dopo l'altro irrompono senza fiato, cogli occhi smarriti; l'ordine del Re agli Svizzeri fu mandato. Era un tuono spaventoso; ma, come sappiamo, esso finì. Messaggeri senza fiato, Svizzeri fuggitivi, Patrioti denunzianti, trepidazione e alfine tripudio! – Quante cose erano accadute prima delle quattro!</p>
                     <p>I Nuovi Municipali sono venuti e se ne sono andati: con tre Bandiere, <hi rend="italic">Liberté, Egalité, Patrie</hi>, e il clangore degli evviva. Vergniaud, che, come Presidente, poche ore prima parlava di morire per le Autorità Costituite, ha presentata una mozione, come Relatore del Comitato, perchè il Rappresentante Ereditario <hi rend="italic">sia sospeso, e una</hi> CONVENZIONE NAZIONALE si riunisca subito per vedere il da farsi! Un abile Rapporto, che il Presidente doveva aver pronto in saccoccia. Un Presidente in tali casi deve aver pronte tante cose, ed altre non pronte; e al pari di Giano, guardare innanzi e indietro.</p>
                     <p>Il Re Luigi ascolta tutto, e si ritira verso mezzanotte «in tre, piccole camere al piano di sopra»; fin che il Lussemburgo non sia preparato per lui e «la salvaguardia della Nazione». Più sicuro se Brunswick dovesse una volta essere qui! O, purtroppo, non così sicuro? O sventurate teste coronate! Il mattino la folla venne a gettare uno sguardo su di loro, alloggiati in quelle tre camere lassù. Montgaillard dice che gli augusti Captivi avevano un'aria spensierata, allegra magari; che la Regina e la Principessa di Lamballe, che l'aveva raggiunta la sera, guardavano dalla finestra aperta, «scuotevano la polvere dei loro capelli sulla gente che si trovava disotto, e ridevano». Egli è un uomo acre e strano.</p>
                     <p>Del resto, si può indovinare che la Legislativa e sopratutto la Nuovo Municipalità continuino ad essere affacendate. Dei Messaggeri, Municipali o Legislativi, e rapidi dispacci sono spediti a tutti gli angoli della Francia, pieni di trionfo, misto ad un lamento d'indignazione, poichè Milleduecento sono caduti. La Francia risponde inviando parole di plauso misto a rammarico; il Dieci Agosto sarà come il Quattordici Luglio, ma più sanguinoso e più grande. La Corte ha cospirato? Povera Corte! la Corte è stata vinta: e avrà il danno e le beffe. Come le statue del Re cadono tutte ormai! Lo stesso Enrico di Bronzo, quantunque portasse la coccarda una volta, cade fragorosamente dal Pont-Neuf ove sventola la <hi rend="italic">Patrie en Danger.</hi> Luigi Decimoquarto fa di più, perchè nel cadere dalla Piace Vendôme, si rompe! Il curioso può notare, scritto sul ferro del suo cavallo: «12 <hi rend="italic">Août</hi> 1692»: un Secolo e un Giorno.</p>
                     <p>Il dieci Agosto era Venerdì. La settimana non è finita, quando è richiamato il nostro antico Ministero Patriottico, o almeno ciò che di esso si può riavere: il rigido Roland, il Ginevrino Clavière; aggiungete il pesante Monge il Matematico, un tempo spaccapietre; e come Ministro della Giustizia, – Danton, «portato qui», com'egli stesso dice con una delle sue gigantesche figure, «a traverso la breccia d'un cannone patriottico!» Costoro, sotto i Comitati Legislativi, debbono regolare il naufragio come possono: in tanta confusione, con una vecchia Legislativa che fa acqua, con una muova Municipalità così ardita. Ma la Convenzione Nazionale si adunerà; e <hi rend="italic">allora!</hi> Frattanto, senza por tempo in mezzo, si istituiscano una nuova Corte di Giustizia e un Tribunale Penale a Parigi, per giudicare i delitti e le cospirazioni del Dieci. L'Alta Corte di Orléans è distante, lenta: del Sangue dei Milleduecento Patrioti, checchè avvenga dell'altro sangue, bisogna chieder conto. Tremate, o Criminali, tremate, o Cospiratori; il Ministro della Giustizia è Danton! Anche Robespierre, dopo la Vittoria, fa parte della Nuova Municipalità, della «Municipalità insurrezionale, improvvisata», che si dà il nome di Consiglio generale del Comune.</p>
                     <p>Per tre giorni ormai, Luigi e la sua Famiglia hanno udito le Discussioni alla Legislativa, nella Loggia del <hi rend="italic">Logographe</hi>, ritirandosi la notte nelle loro piccole camere superiori. Il Lussemburgo e la salvaguardia della Nazione non possono essere approntati; anzi, a quel che pare, il Lussemburgo ha troppe cantine e uscite, e nessuna Municipalità s'assumerebbe il còmpito di sorvegliarlo. La solida Prigione del Temple, non così elegante invero, sarebbe più sicura. Dunque al Temple! Il lunedì 13 Agosto 1792, nella carrozza del Maire Pétion, Luigi e la sua triste Famiglia s'avanzano a quella volta, mentre tutta Parigi sta a guardarli per le vie. Nell'attraversare la Piace Vendôme si trova la statua di Luigi Decimoquarto rotta al suolo. Pétion teme che lo sguardo della Regina possa apparire sprezzante e produrre provocazione; ella abbassa gli occhi e non guarda affatto. La «calca è prodigiosa», ma quieta: qua e là applaude col grido di <hi rend="italic">Vive la Nation;</hi> ma per lo più guarda in silenzio. La Regalità Francese si dilegua fra i cancelli del Temple: quelle vecchie Torri puntute, come punti spegnitoi o <hi rend="italic">Bonsoir</hi>, la coprono: – quelle stesse Torri da cui andarono al rogo il povero Jacques Molay e i suoi Templari per opera della Regalità Francese, cinque secoli innanzi. Queste sono le vicende del Destino quaggiù. Gli Ambasciatori stranieri, l'Inglese Lord Gower, hanno tutti chiesto i passaporti; e viaggiano indignati verso le loro rispettive case.</p>
                     <p>La Costituzione è dunque finita? Per sempre e in un giorno! È scomparsa questa meraviglia dell'Universo; il Primo Parlamento biennale, che fa acqua, aspetta solo che venga la Convenzione, e poi affonderà nelle più remote profondità. Si può indovinare la rabbia silenziosa degli antichi Costituenti, edificatori della Costituzione, dei Feuillants estinti, persone fidenti che la Costituzione potesse marciare! Lafayette s'eleva all'altezza della situazione: alla testa del suo Esercito. Commissarî Legislativi vanno incontro a lui, sulle Frontiere del Nord, per congratularsi e perorare: egli ordina alla Municipalità di Sédan di arrestare quei Commissarî e di tenerli strettamente in custodia come Ribelli, fino a nuovo suo ordine. I Municipali di Sédan obbediscono.</p>
                     <p>I Municipali di Sédan obbediscono; ma i soldati dell'Armata di Lafayette? I soldati dell'Armata di Lafayette hanno, come tutti i soldati, una specie di sentimento indistinto che anch'essi siano dei Sanculotti a cinturino di cuoio; che la vittoria del Dieci Agosto sia anche una loro vittoria. Essi non vogliono sollevarsi per seguire Lafayette a Parigi; ma piuttosto per <hi rend="italic">mandar lui</hi> a Parigi! Il 18, appena il sabato seguente, Lafayette, con due o tre Officiali dello Stato Maggiore indignati, uno dei quali è l'antico Costituente Alessandro de Lameth, dopo aver messo in ordine alla meglio le sue Schiere, – monta a cavallo e varca rapidamente la frontiera diretto in Olanda. Galoppa rapido, per gettarsi, ohimè, negli artigli degli Austriaci! Dopo un lungo ondeggiare all'estremo orizzonte, s'arresta nelle Prigioni di Olmütz; e questa storia non lo rivide più. Addio, eroe dei due Mondi; l'uomo più esile, ma il più saldo nell'onorabilità! A traverso la notte aspra e lunga della cattività, a traverso altri tumulti, altri trionfi, altri mutamenti, tu sarai sempre in equilibrio, «saldamente accordato alla Formula di Washington»; e sarai l'Eroe e l'Incarnazione Perfetta foss'anche d'una idea. I Municipali di Sédan si pentono e protestano; i soldati gridano: <hi rend="italic">Vive la Nation</hi>. Dumouriez Polymetis, dal suo Campo Maulde, si vede fatto Comandante in Capo.</p>
                     <p>O Brunswick! qual sorta «d'esecuzione militare» merita Parigi ora? Avanti, voi abili sterminatori; coi vostri carri d'artiglieria e tutto il bagaglio da campo che risuona lontano. Avanti, cavalleresco Re di Prussia dall'alta statura; e voi, Emigrati fanfaroni, e tu, Broglie dio della guerra; fatevi tutti avanti, «per dare qualche consolazione al genere umano», che veramente ne ha bisogno.</p>
                     <trailer>FINE DEL SECONDO VOLUME</trailer>
                  </div>
               </div>
            </div>
            <div type="div2">
               <head>Volume terzo</head>
               <div type="div3">
                  <head>Questo e-book è stato realizzato anche grazie al sostegno di:</head>
                  <p>E-text</p>
                  <p>Web design, Editoria, Multimedia</p>
                  <p>(pubblica il tuo libro, o crea il tuo sito con E-text!)</p>
                  <p>
                     <ptr target="http://www.e-text.it/"/>
                  </p>
                  <p>QUESTO E-BOOK:</p>
                  <p>TITOLO: <hi rend="bold">La Rivoluzione francese – Volume terzo</hi>
                  </p>
                  <p>AUTORE: Carlyle, Thomas</p>
                  <p>TRADUTTORE: D’Errico Ciccotti, Ernestina</p>
                  <p>CURATORE: </p>
                  <p>NOTE: </p>
                  <p>CODICE ISBN E-BOOK: n. d.</p>
                  <p>DIRITTI D'AUTORE: no</p>
                  <p>LICENZA: questo testo è distribuito con la licenza specificata al seguente indirizzo Internet: http://www.liberliber.it/online/opere/libri/licenze/</p>
                  <p>COPERTINA: n. d.</p>
                  <p>TRATTO DA: <hi rend="bold">La rivoluzione francese / Carlyle ; traduzione di Ernestina Ciccotti-D'Errico ; precede un saggio di Vittore Cherbuliez. - Milano : Bietti, 1951. - 3 voll. p. 366. 19 cm.</hi>
                  </p>
                  <p>CODICE ISBN FONTE: n. d.</p>
                  <p>1a EDIZIONE ELETTRONICA DEL: 5 aprile 2018</p>
                  <p>2a EDIZIONE ELETTRONICA DEL: 18 aprile 2018</p>
                  <p>INDICE DI AFFIDABILITÀ: 2</p>
                  <p>0: affidabilità bassa</p>
                  <p>1: affidabilità standard</p>
                  <p>2: affidabilità buona</p>
                  <p>3: affidabilità ottima</p>
                  <p>SOGGETTO:</p>
                  <p>HIS013000 STORIA / Europa / Francia</p>
                  <p>DIGITALIZZAZIONE:</p>
                  <p>Paolo Alberti, paoloalberti@iol.it</p>
                  <p>REVISIONE:</p>
                  <p>Catia Righi, catia_righi@tin.it</p>
                  <p>Claudio Paganelli, paganelli@mclink.it</p>
                  <p>IMPAGINAZIONE:</p>
                  <p>Paolo Alberti, paoloalberti@iol.it</p>
                  <p>PUBBLICAZIONE:</p>
                  <p>Catia Righi, catia_righi@tin.it</p>
                  <div type="div4">
                     <head>Liber Liber</head>
                     <p>Se questo libro ti è piaciuto, aiutaci a realizzarne altri. Fai una donazione: <ptr target="http://www.liberliber.it/online/aiuta/"/>.</p>
                     <p>Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ptr target="http://www.liberliber.it/"/>.</p>
                     <p rend="center">TOMMASO CARLYLE</p>
                     <p rend="center">La<lb/>Rivoluzione Francese</p>
                     <p rend="center">Traduzione dall'inglese di<lb/>Ernestina D' Errico Ciccotti</p>
                     <p rend="center">VOLUME TERZO</p>
                  </div>
               </div>
               <div type="div3" rend="P15">
                  <head>
                     <label>Libro primo</label>
                     <lb/>Settembre</head>
                  <div type="div4" rend="P17">
                     <head>CAPITOLO I.<lb/>LA COMUNE IMPROVVISATA</head>
                     <p>Voi dunque l'avete sollevata, o Emigrati e Despoti del mondo; la Francia è sollevata! Da tempo voi l'avete sermoneggiata e tenuta sotto tutela questa povera Nazione, da pedagoghi crudeli, non richiesti, colpendola con infocate verghe d'acciaio: a lungo voi la pungeste, la stuzzicaste, l'impauriste, mentre derelitta si avvolgeva nel sudario d'una Costituzione; voi conveniste da ogni luogo per raccogliervi in essa coi vostri armamenti, coi vostri complotti, coi vostri truculenti bravacci; – ed ecco, alfine, l'avete punta sul vivo, ed essa si scuote e le bolle il sangue. Il sudario s'è mutato in ragnatela, ed ecco che essa vi sta di faccia con quella terribile forza di Natura, che nessun uomo ha misurata, ed è tale che giunge alla Demenza, all'Inferno: vedete ora qual trattamento volete usarle.</p>
                     <p>Questo mese di Settembre del 1792, che è divenuto uno dei più memorabili mesi della Storia, si presenta sotto due aspetti assai diversi: da un lato tutto è buio, dall'altro tutto è luce. Quanto v'è di crudele nel panico frenetico di Venticinque Milioni d'uomini, quanto v'è di grande nella simultanea sfida mortale di Venticinque Milioni d'uomini, si trovano in brusco contrasto l'uno accanto all'altro. E, se la cosa è naturale allorchè un sol uomo si trova lanciato di recente oltre i limiti, è tanto più naturale quando ciò avviene ad una Nazione di uomini. Perchè la Natura, comunque sia verde il suo ambiente, riposa ovunque su orride fondamenta, ove ancor noi discenderemo; e Pan, alla cui musica danzano le Ninfe, possiede un grido che può rendere dementi gli uomini.</p>
                     <p>È spaventevole quando una Nazione, squarciando le sue Costituzioni, i suoi Regolamenti, che erano divenuti un sudario per essa, diviene trascendentale; e deve tracciarsi la sua via selvaggia attraverso il Nuovo, il Caotico, – dove la Forza non ancora fa distinzioni tra il Lecito e l'Illecito, dove il Delitto e la Virtù procedono indivisi – nel dominio di quelle che noi diciamo Passioni, di quelli che noi chiamiamo Miracoli e Portenti! È così che noi per circa tre anni rimireremo la Francia in questo Terzo Volume finale della nostra Storia. Il Sanculottismo regnante in tutta la sua grandezza e in tutto il suo orrore: il Vangelo (Messaggio di Dio) dei Diritti dell'Uomo, delle potenze o delle forze dell'Uomo, ancora più irrefragabilmente predicato e divulgato; insieme a questo, e a volte in tono più alto pei tempi, il più spaventoso e diabolico Messaggio della debolezza e delle colpe dell'Uomo; – tutto su tale una gamma, sotto un tale aspetto di fosca «nascita-morte d'un mondo»; di smisurata nuvola di fumo, striata di raggi che paiono del cielo, da un lato, cinta dal fuoco dell'inferno, dall'altro! La Storia ci dice molte cose: ma, degli ultimi mille anni e più, che ci ha mai detto che possa assomigliare a tutto questo? Perciò noi due, o Lettore, intratteniamoci un po' di buon grado sul soggetto; e dal suo significato infinito cerchiamo di trarre tutto quello che nelle presenti circostanze può essere adatto per noi.</p>
                     <p>Qual disgrazia, ben naturale per altro, che la storia di questo Periodo sia stata scritta in genere convulsivamente! Onde, esagerazione, esacrazione, lamenti; e, nel complesso, oscurità. Ma anche così accadde quando la immonda e vecchia Roma doveva essere spazzata dalla Terra, e quegli uomini del Nord, e altri orridi figli della Natura, vi penetrarono, «inghiottendovi le formule» come fanno ora i Francesi: l'immonda e vecchia Roma urlò con tutte le sue forze, esecrando; al punto che la vera forma di tante cose è andata perduta per noi. Gli Unni di Attila avevano braccia di tale lunghezza che potevano raccogliere una pietra senza chinarsi. Nel corpo dei poveri <hi rend="italic">Tatars</hi> l'esecranda storia romana intercala una lettera alfabetica, ed essi divengono Tartars della truce natura Tartarea, e tali restano fin oggi. Qui, nello stesso modo, per quanto cerchiamo in questi multiformi e innumerevoli Ricordi francesi, spesso li troviamo avvolti nell'oscurità, spesso siamo disorientati da una vera frenesia. Riesce difficile immaginare che in questo Settembre il sole risplendesse come in tutti gli altri. Eppure è innegabile che il sole risplendette; che vi furono variazioni atmosferiche e lavoro, – anzi, quanto a questo, vi fu un tempo molto cattivo pei lavori della mèsse! Un disgraziato autore deve fare del suo meglio; e dopo tutto, deve chiedere indulgenza.</p>
                     <p>Vi è stato un savio Francese che, guardando molto da vicino il desolante aspetto della Francia, agitata e turbinante, in nuovi modi, impensati, ha potuto discernere dove era il movimento cardinale, quale tendenza lo guidava e gli dava la direzione principale! Ma a quarantaquattro anni di distanza, è tutt'altra cosa. Per tutti ormai due movimenti precipui, o due grandi tendenze, nel turbine del Settembre, sono divenuti abbastanza visibili: la tempestosa affluenza alle frontiere, e l'affollarsi frenetico ai Municipii e alle Aule consigliari all'interno. La Francia selvaggia irrompe alle frontiere, sfidando disperatamente la morte, per difendersi dai Despoti stranieri; si affolla nei Municipii e nei locali dei Comitati elettorali, per difendersi dagli Aristocratici di casa sua. Che il Lettore si renda ben conto di questi due movimenti cardinali, e delle correnti laterali e degl'infiniti vortici che possono derivarne. Del pari il lettore giudicherà, se in una tale subitanea rovina di tutte le antiche Autorità, due movimenti cardinali di tal fatta, in sè stessi mezzo frenetici, potevano essere di natura mite! Come nell'arido Sahara, quando i venti destano l'immensità della sabbia, e la sollevano e la spargono ovunque! Tutta l'aria (dicono i viaggiatori) è una massa di sabbia; e, in una fosca lontana visione, i più meravigliosi indefiniti colonnati di sabbia, accumulata in pilastri, si slanciano turbinando da un lato e dall'altro, come tanti folli Dervisci filanti, di cento piedi d'altezza, ed eseguono la loro smisurata danza del Deserto!</p>
                     <p>Senonchè, in tutti i movimenti umani, avessero pure un sol giorno di vita, vi è ordine, o un principio di ordine. Considerate due cose in questa danza del Sahara di Venticinque Milioni di Francesi; o piuttosto una cosa, e la speranza di una cosa: la <hi rend="italic">Comune</hi> (Municipalità) di Parigi, che già è qui; la Convenzione nazionale che sarà qui tra poche settimane. La Comune insurrezionale, che improvvisandosi la vigilia del 10 Agosto, operò con uno scoppio violento questa sempre memorabile Liberazione, deve dominarla – finchè non si aduni la Convenzione. Questa Comune, che possono ben chiamare una Comune spontanea o «improvvisata», è, pel momento, sovrana della Francia. Il Potere Legislativo, che attinge la sua autorità dall'Antico, come può più avere autorità, quando l'Antico è stato distrutto dall'insurrezione? Come un avanzo galleggiante di naufragio, alcune cose, persone, ed interessi possono ancora attaccarsi ad essa: difensori volontarî, armati di carabine e di picche, in uniforme verde, o in berretto rosso (<hi rend="italic">bonnet rouge</hi>) sfilano quotidianamente innanzi ad essa, volando verso Brunswick, brandendo le armi, sempre con qualche tocco di eloquenza da Leonida, spesso con tal fuoco di audacia, che minaccia di digradarne Erode; – le Gallerie, «specialmente quelle delle Signore, non rifiniscono dall'applaudire»<note xml:id="ftn492" place="foot" n="492"> 
                           <hi rend="italic">Journal</hi> di Moore, I, 85.</note>. Questi Indirizzi ed altri di tal sorta possono essere ricevuti, ed avere una risposta destinata ad essere udita da tutta la Francia; la Salle de Manège è ancora utile come luogo di proclamazione; e per quest'uso, invero, serve principalmente adesso. Vergniaud vi tiene dei discorsi che scuotono gli spiriti; ma sempre in un senso profetico soltanto, in attesa dell'avvento della Convenzione. «Perisca la nostra memoria», grida Vergniaud, «ma sia libera la Francia!» – A queste parole tutti gli astanti balzano in piedi, applaudendo e rispondendo: «<hi rend="italic">Sì, sì, périsse notre mémoire, pourvu que la France soit libre!</hi>»<note xml:id="ftn493" place="foot" n="493"> 
                           <hi rend="italic">Hist. Parl. </hi>XVII, 467.</note>. Lo sfratato Chabot scongiura il Cielo che almeno «ci liberi dai Re»; e d'un subito, come la polvere sotto la scintilla, tutti c'infiammiamo una volta ancora, e agitando i cappelli, applaudiamo e giuriamo: «<hi rend="italic">Sì, nous le jurons: plus de rois!</hi>»<note xml:id="ftn494" place="foot" n="494"> 
                           <hi rend="italic">Ibid. </hi>XVII, 437.</note>. Tutto ciò, come metodo di proclamazione, è molto conveniente.</p>
                     <p>Del resto, che i nostri affaccendati Brissot, i rigorosi Roland, uomini che ebbero una volta autorità, ed ora ne hanno sempre meno; uomini che amano la legge, e vogliono anche un'Esplosione che esploda da sè stessa il più lontanamente possibile, secondo la legge, trovino questo stato di cose niente officiale e niente soddisfacente, – è innegabile. Si muovono doglianze; si fanno tentativi; ma senza niun effetto. E i tentativi producono un rinculo, e bisogna rinunciarvi per paura di peggio; lo scettro s'è dipartito da questa Legislativa una volta per sempre. Povera Legislativa, così dura fu la sua sorte, che da sè stessa si lasciò mettere i ceppi e inchiodare alla roccia come un'Andromeda; là non poteva far altro che gemere rivolta al Cielo e alla Terra; intanto un Perseo alato (o una Comune improvvisata) apparve miracolosamente nello spazio Azzurro, e venne a slegarla; ed ora sarà lei che con la sua parola dolce e musicale, o lui che, col suo ardimento, la sua scimitarra e la sua egida, avrà il voto decisivo? Un melodioso <hi rend="italic">accordo</hi> di voto: tale sarebbe la regola! Ma, se altrimenti, e v'è divergenza di voti, allora sicuramente ad Andromeda non resta che piangere, – versando, se è possibile, lagrime di gratitudine soltanto.</p>
                     <p>Sii contenta, o Francia, di questa Comune improvvisata! Essa ha gli attrezzi e ha le mani: il tempo non è lungo. La Domenica del 26 Agosto, le nostre Assemblee Primarie si riuniranno e cominceranno dall'eleggere gli Elettori; la Domenica del 2 Settembre (possa quel giorno essere avventuroso!) gli Elettori cominceranno dall'eleggere i Deputati; e così una Convenzione Nazionale che tutto risana sarà messa insieme. Non più <hi rend="italic">marc d'argent,</hi> o distinzione di attivo e passivo oltraggiano ormai il Patriota Francese: vi è suffragio universale, illimitata libertà di scelta. I vecchi Costituenti, i presenti Legislatori, tutta la Francia è eleggibile, Anzi, può dirsi che il fiore di tutto l'Universo (<hi rend="italic">de l'Univers</hi>) sia eleggibile; poichè proprio in questi giorni, con atto dell'Assemblea, «naturalizziamo» i principali Stranieri Amici dell'Umanità: Priestley, perseguitato per noi a Birmingham; Klopstock, genio di tutti i paesi; Geremia Bentham, abile giureconsulto; il noto Paine, il sarto ribelle; – alcuni dei quali possono essere scelti. Il che è molto confacente ad una Convenzione di tal genere. In una parola, settecentoquarantacinque sovrani senza ceppi, ammirati dall'Universo, surrogheranno questa impotente e miserevole Legislativa, – di cui è probabile che i migliori membri e la Montagna in massa possano essere rieletti. Roland sta approntando la <hi rend="italic">Salle des cent Suisses</hi>, come preliminare<hi rend="italic">rendez-vous</hi> per loro; in quel vuoto palazzo delle Tuileries, ora vuoto e Nazionale, che non è un Palazzo, ma un carovanserraglio.</p>
                     <p>Quanto alla Comune Spontanea, si può dire che mai fuvvi sulla Terra un più strano Consiglio Comunale. L'Amministrazione, non d'una grande Città, ma di un gran Regno in uno stato di rivolta e di frenesia, ecco il compito che le era toccato. Arrolare, provvedere, giudicare; progettare, decidere, fare, adoprarsi a fare: è a meravigliare se il cervello umano potè resistere a tutto questo senza venir meno. Ma, per fortuna, il cervello umano ha molto talento nell'assumersi semplicemente quello che può sopportare, ignorando tutto il resto, lasciando da parte tutto il resto come se non esistesse! Onde a qualche cosa si è realmente provveduto; o tante cose hanno trovato la via da sè stesse. Questa Comune improvvisata procede, senza esitare, facendo fronte con prontezza, senza paura e senza perplessità, in qualunque occorrenza, ai bisogni del momento. Se il mondo fosse in fiamme, un improvvisato Municipale tricolore non avrebbe che una vita da perdere. Essi sono la quintessenza e i prescelti del Patriottismo Sanculottico; destinati alle imprese più arrischiate; una vittoria ineffabile o la forca, ecco il loro guiderdone. Questi sorprendenti Municipali tricolori siedono nel Palazzo Municipale; in Consiglio generale; in Comitato di sorveglianza (<hi rend="italic">de Surveillance</hi>, che diverrà anche <hi rend="italic">de Salut Public</hi>, di Salute Pubblica) o in altri Comitati e Sottocomitati occorrenti; – mantenendo una corrispondenza enorme, facendo decreti senza fine; si sa d'un Decreto che era «il novantottesimo del giorno». Pronto! è la parola. Portano pistole cariche nelle tasche, ed anche qualche merenda improvvisata che fa loro da pasto. Oppure i <hi rend="italic">traiteurs</hi> contrattano per fornire immediatamente i pasti, da mangiarsi sul luogo, – troppo prodigalmente, come fu poi lamentato. Tali sono essi: cinti della loro fascia tricolore; con la carta da scrivere municipale in una mano, e nell'altra un'arma da fuoco. Hanno i loro Agenti sparsi per tutta la Francia, che parlano nei Municipii, nei Mercati, nelle vie principali e in quelle secondarie; che si agitano, che incitano a prendere le armi; e tutti i cuori fremono nell'udirli. È grande il fuoco dell'Eloquenza antiaristocratica: anzi alcuni, come il Bibliopola Momoro, hanno l'aria di rimontare a qualche cosa che ha odore di Legge Agraria, e di suggerire qualche operazione chirurgica alle casse forti affette da idropisia; senonchè, l'ardito librario corre rischio d'essere impiccato, e l'Ex Costituente Buzot lo aiuta a prendere il largo clandestinamente.<note xml:id="ftn495" place="foot" n="495"> 
                           <hi rend="italic">Mémoires</hi> di Buzot (Paris, 1823), pag. 88.</note>
                     </p>
                     <p>Gli Uomini di governo, anche intrinsecamente insignificanti, hanno per la maggior parte scrittori di Memorie in abbondanza; e i curiosi dei tempi che seguono possono apprendere minutamente tutti i particolari che li concernono; e poichè si ha sempre desiderio di conoscere i propri simili che si trovano in situazioni singolari, è questo un conforto nel suo genere. Non così per questi Governanti ora al Municipio! Eppure, quale dei più originali, tra i Governanti, sia Gran Cancelliere, o Re, o Imperatore, o Segretario dell'Interno o degli esteri, ebbe una vicenda pari a quella dello Scrivano Tallien, del Procuratore Manuel, del futuro Procuratore Chaumette, qui, in questa danza di sabbia che stanno compiendo Venticinque Milioni d'uomini? O fratelli mortali: – tu, Avvocato Panis, amico di Danton, congiunto di Santerre; tu, Incisore Sergent, chiamato poi <hi rend="italic">Agate</hi> Sergent; tu, Huguenin, con la campana a martello nel cuore! Ma, come dice Orazio, essi mancano dello scrittore delle sacre memorie (<hi rend="italic">sacro vate</hi>); e non li conosciamo. La gente si gloriò dell'Agosto e dei suoi fatti, celebrandoli; ma di questo Settembre nè ora nè appresso qualcuno menerà vanto. Il mondo del Settembre rimane scuro, fuligginoso come la mezzanotte magica della Lapponia; – onde, invero, strane figure si evolveranno.</p>
                     <p>Intanto, notate questo: l'incorruttibile Robespierre non manca, ora che l'impeto della battaglia è passato; l'uomo verdemare siede colà di soppiatto, e i suoi occhi felini spiccano nel crepuscolo. E notate, ancora, un fatto che ne val tanti: quel Marat, non solo è là, ma ha un posto d'onore a lui assegnato, una <hi rend="italic">tribune particulière</hi>. Qual cambiamento per Marat, innalzato dalla sua oscura cantina fino a questa luminosa «tribuna particolare»! Ogni cane ha il suo giorno: anche i cani arrabbiati. Tristo, inguaribile Filottete Marat; senza il quale Troia non può esser presa! Quivi, come uno dei principali elementi del Potere Governante, Marat è stato innalzato. La stampa realista, poichè abbiamo «soppressi» gli innumerevoli Durosoy e i Royou, magari cacciandoli in prigione, – la stampa realista sostituisce la vecchia stampa spesso strappata dalle mani di un Amico del Popolo nei cattivi tempi antichi. Nella nostra «tribuna particolare» scriviamo e redigiamo: Manifesti che sono un debito ammonimento di terrore; <hi rend="italic">Amis du Peuple</hi> (ora sotto il nome di <hi rend="italic">Journal de la République</hi>); e là sediamo obbediti dagli uomini. «Marat», dice uno, «è la coscienza dell'Hôtel-de-Ville». Il <hi rend="italic">Custode</hi>, come qualcuno lo chiama, della Coscienza Sovrana; che, di certo, in tali mani, non resterà nascosta in un tovagliolo!</p>
                     <p>Come dicevamo, due grandi movimenti agitano questo sconvolto spirito nazionale: una corrente contro i Traditori domestici, e una corrente contro i Despoti stranieri. L'uno e l'altro son movimenti folli che nessuna legge cognita può infrenare; poichè le più forti passioni della natura umana li sostengono, amore, odio, dolore vendicativo, vanagloria di nazionalità, anche animata dallo spirito di vendetta, – e sopratutto il pallido Panico! Legislatori! Milleduecento patrioti trucidati non implorano forse la vendetta dalle loro oscure catacombe con le espressioni mute della morte? Tale fu la rabbia distruttrice di questi Aristocratici, nel Dieci Agosto, sempre memorabile! Ma, a prescindere dalla vendetta e guardando solo alla Pubblica Salvezza, non vi sono tuttora in questa Parigi «Trentamila Aristocratici» (cifra rotonda) del più malvagio umore, ridotti a giuocare la loro ultima carta? – Siate pazienti, o patrioti: la nostra nuova Alta Corte, «il Tribunale dei Diciassette», è in funzione; ogni Sezione ha mandato Quattro Giurati; e Danton, eliminando i giudici non atti al loro ufficio ed ogni sconcio ovunque si trova, è «lo stesso uomo che avete conosciuto ai Cordeliers». Con un tal Ministro della Giustizia, è possibile che non si faccia giustizia? – Che sia pronta allora, – risponde universalmente il Patriottismo; – pronta e sicura!</p>
                     <p>È a sperare che questo Tribunale dei Diciassette sia più rapido degli altri. Già il 21, mentre la nostra Corte non esiste che da quattro giorni, Collenot d'Angremont, «il realista arruolatore» (sensale, <hi rend="italic">embaucheur</hi>), muore a lume di torce. Poichè eccola la grande <hi rend="italic">Guillotine</hi>, meravigliosa a vedersi, che ora è drizzata colà; l'<hi rend="italic">Idea</hi> del Dottore è divenuta Legno e Ferro: la grande asse ciclopica «cade nelle sue scanalature come la mazzaranga del battipalo», «rapida, spegnendo la luce dell'uomo! <hi rend="italic">Mais vous, Gualches</hi>, che avete inventato)» <hi rend="italic">Questo?</hi> – Quel povero vecchio di Laporte, Intendente della Lista Civile, vien subito dopo, quietamente, il dolce vecchio. Poi Durosoy, Scrittore realista di <hi rend="italic">placards</hi>, «cassiere di tutti gli Antirivoluzionarii dell'interno»: egli venne allegramente, dicendo che un Realista come lui doveva morire preferibilmente quel giorno, il 25, Giorno di San Luigi. Tutti questi erano stati processati e condannati fra gli applausi delle Gallerie, e affidati all'Idea Realizzata nel termine d'una settimana. Quelli poi che assolviamo, fra gli applausi delle Gallerie, sono mandati via, o sono magari accompagnati in prigione, poichè le Gallerie cominciano a urlare ed anche a minacciare, a tumultuare<note xml:id="ftn496" place="foot" n="496"> Moore's <hi rend="italic">Journal,</hi> I, 159-168.</note>. Non è languido questo Tribunale.</p>
                     <p>Nè s'infiacchisce l'altro movimento, la corrente contro i Despoti stranieri. Forze potenti s'incontreranno in una mischia mortale; l'Europa disciplinata contro la Francia insana, indisciplinata; e strane conclusioni se ne trarranno. – Immaginate, perciò, in un pallido grado, il tumulto che turbina in questa Francia, in questa Parigi! Manifesti della Sezione, della Comune, della Legislativa, manifesti individuali di Patrioti, fiammeggiano su tutti i muri, ammonitori. Bandiere di Pericolo della Patria sventolano all'Hôtel de Ville; sul Pont-Neuf sulle statue abbattute dei Re. È un continuo arruolarsi di tutti, una gran fretta d'arruolarsi; un arruolarsi fra le lagrime e le rodomontate; una marcia disordinata sulla Gran Via del Nord-Est. I Marsigliesi cantano il loro selvaggio <hi rend="italic">All'armi</hi>, in coro; che ora, tutti, uomini, donne e fanciulli, hanno imparato e cantano in coro nei teatri, pei Boulevards, per le vie; e il cuore arde in ogni petto: <hi rend="italic">Aux armes! Marchons!</hi> – Ora, pensate come i vostri Aristocratici si pongano al sicuro nei nascondigli. Bertrand Moleville, per esempio, resta nascosto in una soffitta «della strada Aubry-le-boucher, con un povero chirurgo che mi aveva conosciuto»! Madame de Stael ha nascosto il suo Narbonne, non sapendo che farsi di lui in questo mondo. Le Barriere sono aperte qualche volta, più spesso chiuse; non è possibile avere passaporti; Emissarî del Municipio, dagli occhi e dagli artigli di falco, volteggiano in ogni punto del vostro orizzonte! In due parole: il Tribunale dei Diciassette, affaccendato sotto le Gallerie urlanti; il Prussiano Brunswick, «su uno spazio di quaranta miglia», col suo bagaglio di guerra e i fulmini addormentati, e le sessantaseimila<note xml:id="ftn497" place="foot" n="497"> Vedi Toulongeon: <hi rend="italic">Hist. de France</hi>, II, c. 5.</note> mani destre di Briareo, – che s'avanzano, s'avanzano!</p>
                     <p>Oh Cielo! negli ultimi giorni di Agosto, egli è venuto! Durosoy non era stato ancora ghigliottinato quando venne la notizia che i Prussiani razziavano e devastavano intorno a Metz; non più di quattro giorni dopo, si viene a sapere che Longwy, la nostra prima piazza forte sulla frontiera, è caduta in «quindici ore». Presto, perciò, o Municipali improvvisati; presto, sempre più presto! – I Municipali improvvisati sopperiscono anche a questo. Urgono gli arruolamenti, e gli abiti, e le armi. I nostri ufficiali hanno ora «spalline di lana», poichè è il regno dell'Uguaglianza, e anche della Necessità. Nè le persone si dicono più ormai <hi rend="italic">monsieur</hi> e signore, l'un l'altro; <hi rend="italic">citoyen</hi> (cittadino) è più appropriato; diamo anche del <hi rend="italic">tu</hi>, «come facevano i popoli liberi dell'Antichità»: così hanno suggerito i giornali e la Comune improvvisata; e sarà bene.</p>
                     <p>Infinitamente meglio intanto, potremmo suggerire noi, sarebbe il trovare le armi. Per ora i nostri <hi rend="italic">Citoyens</hi> cantano in coro <hi rend="italic">All'armi</hi>; e non hanno armi! Si cercano le armi, con passione; ogni moschetto è cagione di gioia. Inoltre, si fanno trincee intorno a Parigi: sui pendii di Montmartre si fanno scavi e movimenti di terra; quantunque anche i semplici sospettino che questa è cosa da disperati. Essi scavano, e le fasce tricolori hanno parole d'incoraggiamento e di <hi rend="italic">sprone</hi>. Alfine, «dodici Membri dalla Legislativa vanno tutti i giorni», non solo per incoraggiare, ma per dare una mano, per zappare anch'essi: ciò fu decretato per acclamazione. Ma delle armi bisogna provvedersi; o il talento dell'uomo si spunta e diviene stoltezza. Il gracile Beaumarchais, credendo di servire la Patria, e dare un impulso al commercio all'antica maniera, ha commesso un carico di settantamila buone armi in Olanda: volesse il cielo, pel bene della patria e suo, che giungessero! Intanto si strappano le grate, e se ne fanno picche; le stesse catene saranno messe insieme e ridotte in picche. Anche le bare si tireranno fuori, e verranno fuse per farne palle. Tutte le campane delle Chiese saranno gettate nella fornace per divenire cannoni; tutta l'argenteria delle Chiese passerà alla Zecca per divenire moneta. E mirate anche i belli stuoli di cigni, le <hi rend="italic">Citoyennes</hi>, che hanno fermato il volo nelle Chiese, e là mostrano i nivei colli, – mentre cuciono tende e uniformi! – Nè mancano i Regali patriottici da parte di quelli che posseggono ancora qualche cosa, e sono offerti senza taccagneria; le belle Villaumes, madre e figlia, modiste della Rue St.-Martin, danno un ditale d'argento e una moneta di quindici soldi, con altri oggetti di simil genere; e si offrono, la madre almeno, a montare la guardia. Gli uomini che non hanno neppure un ditale da offrire, danno un ditale pieno magari d'invenzioni. Un cittadino ha tracciato lo schema di un cannone di legno; di cui la Francia esclusivamente dovrà servirsi alla prima occorrenza; dev'esser fatto di <hi rend="italic">doghe</hi>, da bottai; d'un calibro quasi senza limiti; ma quanto alla forza, la riuscita è incerta! Così: si martellava, s'inventava, si cuciva, si fondeva, con tutto il cuore, con tutta l'anima. Due campane soltanto dovevano restare per ogni parrocchia – per sonare a stormo e per altri usi.</p>
                     <p>E notate ancora che proprio mentre le batterie prussiane giuocavano di bersaglio a Longwy, al Nord-Est, e il nostro vile Lavergne non sapeva far altro che arrendersi; – all'Ovest, nella remota, patriarcale Vandea, quell'acre fermento intorno ai preti dissidenti, dopo un lungo lavorìo, è maturo ed esplode: nel momento meno opportuno per noi! Così, abbiamo che «ottomila contadini a Châtillon-sur-Sèvre» non vogliono esser sorteggiati come soldati; non vogliono che i loro Curati siano molestati. A questi si aggiungeranno i Bonchamp, i Larochejaquelein, e tanti Signori di parte realista, con Stofflet e Charette; con Eroi e Chouans Contrabbandieri; in mezzo al sincero ardore di un popolo semplice, tutto in fiamme e furore per suggestione teologica e dei Signori! E si combatterà di dietro ai fossati, partiranno scariche mortali di dietro alle boscaglie, dai burroni dei fiumi; saranno incendiati tugurî; le povere donne, coi figliuoli sul dorso, correranno in cerca di rifugio; i campi incolti biancheggeranno d'ossa umane; – «ottomila d'ogni età, d'ogni condizione, d'ogni sesso, fuggiranno attraverso la Loira», con gemiti portati lontano dai venti: in breve, per degli anni avvenire avremo tale un seguito di scene cui nessuna guerra gloriosa ci ha fatto assistere in queste ultime età, dacchè finirono quelle degli Albigesi e dei Crociati, – salvo qualche occasionale Palatinato, che noi potemmo «bruciare» per eccezione. Gli «ottomila ai Châtillon» saranno dispersi pel momento: fuoco sparpagliato, non spento. Alle conseguenze e ai danni della battaglia esterna bisogna aggiungere d'ora in poi una cancrena interna più letale.</p>
                     <p>Questa sollevazione della Vandea si seppe a Parigi il mercoledì 29 Agosto; – proprio nel momento in cui erano stati eletti i nostri Elettori; e a dispetto di Brunswick e di Longwy, si sperava, col volere del Cielo, di avere una Convenzione Nazionale. Ma invero questo mercoledì dev'essere altrimenti considerato come uno dei più notevoli che Parigi abbia visto; notizie tristi arrivano successivamente come messaggeri di Giobbe, e s'incontrano con risposte tristi. Della mossa della Sardegna per invadere il Sud-Est, della Spagna che minaccia il Sud, non parliamo. Ma non sono i Prussiani padroni di Longwy (consegnata, si direbbe, con tradimento); che si preparano ad assediare Verdun? Clairfait e i suoi Austriaci circuiscono Thionville, oscurando il Nord. Non la provincia di Metz ora, ma tutto il Clermontais sarà molestato; Ulani cacciatori e Ussari sono stati visti sulla via di Châlons, quasi fino a Sainte-Menehould. Coraggio, o Patrioti: se voi perdete il coraggio, tutto è perduto!</p>
                     <p>Non senza una emozione drammatica si legge nei Dibattimenti Parlamentari della sera di mercoledì, «dopo le sette», la scena dei militari fuggiti da Longwy. Trafelati, coperti di polvere, disanimati, quei poveretti entrano nella Legislativa, verso il tramonto o più tardi; narrano nei più patetici particolari della spaventevole condizione in cui si trovavano: i Prussiani che affluiscono tutt'intorno, a miriadi, e lanciano fuoco come vulcani per quindici ore: noi disseminati, sparsi sui bastioni, con appena un cannoniere ogni due cannoni; il nostro vile Comandante Lavergne che non si lascia vedere in nessun luogo; i foconi che non prendevano fuoco: non v'era polvere nelle bombe. – Che potevamo fare? «<hi rend="italic">Mourir</hi>; Morire!» rispondono prontamente delle voci<note xml:id="ftn498" place="foot" n="498"> 
                           <hi rend="italic">Hist. Parl. </hi>XVII, 148.</note>; e i polverosi fuggitivi dovettero svignarsela, per andare altrove a chiedere conforto. – Sì, <hi rend="italic">Mourir</hi>, questa è ora la parola. Sia Longwy di scherno proverbiale tra le piazze forti francesi: che esso sia (dice la Legislativa) cancellato piuttosto dalla faccia disonorata della Terra; – e così, si è decretato che Longwy, appena ne fossero usciti i Prussiani, dovesse «essere raso», non restando altro che una terra arabile.</p>
                     <p>Ora i Giacobini sono più dolci; e come è possibile, se essi erano il fiore del patriottismo? La povera Signora Lavergne, moglie del povero Comandante, prese il suo ombrellino, una sera, e, accompagnata da suo padre, venne nella Sala della Madre Onnipotente, «per leggere una memoria tendente a giustificare il Comandante di Longwy». Il Presidente Lafarge le risponde: «Cittadina, la Nazione giudicherà Lavergne; i Giacobini sono tenuti a dirgli la verità. Egli avrebbe terminata là la sua carriera (<hi rend="italic">terminé sa carrière</hi>), se avesse amato l'onore del suo paese»<note xml:id="ftn499" place="foot" n="499"> 
                           <hi rend="italic">Ibid.</hi> XIX, 300.</note>.</p>
                  </div>
                  <div type="div4" rend="P18">
                     <head>CAPITOLO II<lb/>DANTON</head>
                     <p>Ma più che radere al suolo Longwy, più che rimbrottare i soldati impolverati o le loro mogli, Danton venne iersera a chiedere un Decreto per requisire le armi, dacchè non erano offerte volontariamente. Si facciano «visite domiciliari», a questo scopo, col rigore dell'autorità. Si cerchino armi; si cerchino cavalli, – l'Aristocrazia si fa trascinare nelle sue carrozze, mentre il Patriottismo non può trascinare i suoi cannoni. Si faccia ricerca di munizioni da guerra «nelle case delle persone sospette» – ed anche, quando sembri opportuno, si prendano e si mettano in prigione quelle stesse persone sospette! Nella Prigione i loro complotti diverranno innocui; nella Prigione saranno come ostaggi per noi, e non senza utilità. L'energico Ministro della Giustizia chiese iersera, ed ottenne questo Decreto; da eseguirsi la notte stessa; e si stava eseguendo nel momento in cui quei soldati coperti di polvere furono salutati con la parola <hi rend="italic">Mourir.</hi> Si conta che duemila armature sono stato requisite a questo modo; e circa quattrocento teste di nuovi Prigionieri; e, tutto sommato, era tale il terrore, tale l'abbattimento da cui gli Aristocratici erano stati invasi, che tutti, eccettuato il Patriottismo, ed anche il Patriottismo che non fosse stato a quegli estremi, dovevano sentirne pietà. Sì, signori! Se Brunswick ridurrà in cenere Parigi, probabilmente ridurrà in cenere anche le prigioni di Parigi: Terrore orrendo, che se noi abbiamo provato, sapremo anche ispirare con la profondità degli orrori che racchiude; lo stesso fondo pieno di crepacci ci trasposta tutti in queste acque selvagge.</p>
                     <p>Si può immaginare che agitazione v'era ormai fra i «trentamila Realisti»; i Cospiratori o gli accusati di cospirazione si rannicchiavano sempre più nei loro nascondigli, come Bertrand de Moleville, che guardava ardentemente in direzione di Longwy, con la speranza che il tempo si manterrebbe bello. Essi indossavano gli abiti dei valletti, come Narbonne, «che passò in Inghilterra in qualità di famulo del Dottor Bollman»; mentre Madame de Staël s'ingegnava a discutere con Manuel come una consorella in letteratura, disputando anche col Cancelliere Tallien: una preda d'inenarrabali dolori<note xml:id="ftn500" place="foot" n="500"> De Staël,<hi rend="italic">  Considerations sur la Revolution,</hi>  II, 67-81.</note>. Il Realista Peltier, scrittore di <hi rend="italic">pamphlets</hi>, ci dà una commovente Descrizione (non mancante d'elevatezza e di colorito) dei terrori di quella notte. Dalle cinque del pomeriggio una grande città è un d'un subito immersa nel silenzio; non si ode che il rullo dei tamburi e lo scalpitio di piedi in marcia; e a quando a quando lo spaventevole tuonare del martello di qualche porta al giungere di un Commissario Tricolore con le suo guardie <hi rend="italic">bleues.</hi> Tutte le strade sono deserte – dice Peltier – occupate da guardie ad ogni estremità; si è dato ordine a tutti i cittadini di starsene in casa. Sul fiume galleggiano barche di sentinelle, per tema che si prenda la fuga in acqua; le Barriere sono ermeticamente chiuse. È spaventevole! Splende il sole, correndo serenamente verso l'occidente, in un cielo sgombro, senza vapori; Parigi è come addormentata, come morta: – Parigi trattiene il respiro, per vedere qual colpa cadrà su di essa. Povero Peltier! Gli <hi rend="italic">Atti degli Apostoli </hi>e tutta la giocondità degli Articoli di fondo sono scomparsi, dando luogo, invece, ad una serietà amara; la satira elegante è omai mutata in una mordacità volgare (tutta a base di oltraggi); tutta la logica è ridotta a quest'unica tesi primitiva: occhio per occhio, dente per dente! – Peltier, dolorosamente edotto di questo, tien bassa la testa; fugge incolume in Inghilterra, per provocare di nuovo colà la guerra d'inchiostro; – per avere un processo giudicato dalla Giuria in tempo debito, e l'assoluzione che ottiene mediante l'eloquenza d'un giovane Whig, celebrato dal mondo per un giorno.</p>
                     <p>Dei trentamila, molti, naturalmente, non furono molestati; ma, come dicemmo, circa quattrocento, indicati come «persone sospette», furon presi, e un indicibile terrore invase tutti. Guai a chi è reo di cospirazione, di Anticivismo, di Realismo, di Feuillantismo; che, reo o non reo, abbia un nemico che lo dichiari reo! Quel povero vecchio Signor de Cazotte è preso, e con lui la giovane e amata figliuola, che rifiuta di lasciarlo. Perchè o Cazotte, smettesti dal far romanzi e il <hi rend="italic">Diable Amoureux</hi>, per una realtà come questa? E quel povero vecchio del Signor de Sombreuil, quello degli <hi rend="italic">Invalides</hi>, anche è preso; uomo guardato bieco dal Patriottismo fin dai giorni della Bastiglia; anch'egli ha una figliuola affettuosa, che non vuol lasciarlo. Son lagrime giovanili a stento rattenute; è la vecchiaia debole e vacillante che appare un'altra volta. – Oh fratelli miei, oh mie sorelle!</p>
                     <p>Tal'è per chi ha fama, tal'è per chi è noto; tal'è per gli sconosciuti se hanno un accusatore: tutti vanno. Il marito di Lamotte dalla Collana trovasi in queste prigioni (ella da tempo s'è sfracellata sul lastricato di Londra); ma è liberato. Il grosso Le Morande del <hi rend="italic">Courrier de</hi> 
                        <hi rend="italic">l'Europe</hi> va pazzamente avanti e indietro; zoppicando, sulle grucce leggere e bene adatte; ma essi lo lasciano pur zoppicare; – la sua ora non è ancora venuta. L'Avvocato Maton de la Varenne, assai debole in salute, è strappato alla madre e ai parenti; il Tricolore Rossignol (lavorante orefice, già malandrino, e ora uomo che si è fatta una posizione) ricorda un'antica Arringa di Maton! Jourgniac di Saint-Méard va: l'ardito e franco soldato; egli «si trovò nell'ammutinamento di Nancy, nell'effervescente Régiment du Roi», – dalla parte del torto. Ma la cosa più triste è l'Abate Sicard, un prete che non potè giurare, ma che potè fare da insegnante ai sordomuti. Nella sua sezione un uomo, egli dice, gli portava invidia; un uomo, nel momento opportuno, lancia contro di lui un'accusa, che trova presa. Nel quartiere dell'Arsenale vi sono cuori muti che gemono, con segni, con gesti selvaggi; egli, il miracoloso consolatore, il donatore della parola, è rapito loro.</p>
                     <p>Con gli arresti di questa notte del Ventinove, e con quelli che sono seguiti, più o meno, giorno e notte, fino al Dieci, si può immaginare che cosa erano ormai divenute le prigioni: agglomeramento e confusione; e che urtarsi, che scompiglio, che veemenza, che terrore! Delle povere amiche della Regina, che l'avevano seguita al Temple, e poi erano state mandate in altre prigioni, alcune, come la Governante de Tourzelle, son lasciate libere; non così la povera Principessa di Lamballe, che aspetta nelle celle della prigione La Force altri eventi.</p>
                     <p>Fra tante centinaia di persone colpite da mandati di arresto, che sono trascinate nell'Aula Municipale o in quella delle Sezioni, nelle Case di detenzione preventiva, e sospinti ivi come armenti in un ovile, dobbiamo far menzione di un altro: Caron de Beaumarchais, autore di <hi rend="italic">Figaro,</hi> vincitore dei Parlamenti di Maupeou e dei <hi rend="italic">cani dell'inferno </hi>di Goezman; una volta annoverato fra i iSemidei; ed ora? Noi lo lasciammo nel suo apogeo; qual terribile decadenza, quando di nuovo fissiamo su di lui lo sguardo! «A mezzanotte (era ancora il 12 Agosto) il servo, in camicia», cogli occhi stralunati, entra in camera: – Signore, alzatevi; tutto il popolo viene a cercarvi; essi picchiano da sfondare la porta. «Difatti picchiavano in una terribile maniera (<hi rend="italic">d'une façon terrible</hi>). «Infilo il mio abito, dimenticando il gilè, con in piedi le sole pantofole, e gli parlo». – Ed egli, ohimè, non fa che rispondere con delle incoerenze, delle interiezioni, preso da timor panico. Attraverso le imposte e le fessure di fronte e di dietro, i foschi lampioni della strada riflettono figure truci e squallide che rumoreggiano tenendo alte le picche; e voi correte all'impazzata, cercando un'uscita che non potete trovare: – e dovete rifugiarvi nella credenza, a pie' della scala, e restarvi palpitante, in quel costume incompleto, mentre i lumi danzano attraverso il buco della serratura, scalpitano i piedi sulla vostra testa, e un tumulto satanico «si prolunga per quattr'ore e più»!E delle vecchie Signore del quartiere balzarono in piedi spaventate (ci fu detto il mattino seguente); suonarono per le loro <hi rend="italic">bonnes</hi> e si fecero portare delle gocce di cordiale, lamentandosi con acute esclamazioni; dei vecchi Signori poi, in camicia, «saltarono su pei muri dei giardini», mettendosi a correre, benchè nessuno li inseguisse; uno di essi sfortunatamente si ruppe una gamba<note xml:id="ftn501" place="foot" n="501"> Narrazione di Beaumarchais: <hi rend="italic">Mémoires sur les prisons</hi> (Paris 1832), I, 179-90.</note>. Intanto le sessantamila armature d'Olanda (che mai arrivano), e l'ardita trovata commerciale sono andate a finire così male!</p>
                     <p>Beaumarchais se la sgattaiolò per quella volta; ma non fu così l'altra volta, dieci giorni dopo. La sera del ventinove egli è ancora in quel caos delle prigioni, lottando nella più triste condizione, impotente ad ottenere giustizia o udienza. «Panis si gratta la testa» quando gli parlate, e si allontana. Frattanto sappia l'amatore di Figaro che il Procureur Manuel, fratello in letteratura, lo trovò e lo liberò ancora una volta. Ma il povero Semideo, spogliato ormai del suo splendore, doveva nascondersi nei granai, andar ramingo pei campi in cultura, palpitando per la vita; doveva attendere sotto le grondaie, starsene nell'oscurità «sui Boulevards fra i ciottoli e i rottami delle vie», anelante di ricevere una parola da un Ministro o da uno Scrivano di Ministro, intorno a quei malaugurati moschetti olandesi, senza mai ottenerla; – struggendosi nell'ipocondria, nel terrore, e in una rabbia canina repressa; oimè, come il veloce e astuto segugio, un tempo degno d'appartenere a Diana, rompe adesso i suoi vecchi denti rodendo basalto; e deve «fuggire in Inghilterra», e, tornando, deve cacciarsi in un angolo, e giacere tranquillo, senza denti (senza danaro). Pensi a tutto questo l'amatore di Figaro, e ne pianga. Qui noi, senza piangere, ma non senza tristezza, diamo il nostro addio al compagno mortale appassito. II suo <hi rend="italic">Figaro</hi> è tornato sulla scena francese, e oggigiorno è trovato qualche volta la migliore produzione. E invero, finchè la vita dell'uomo si fonderà soltanto sull'artificiale, sull'arido; mentre ogni nuova Rivolta, ogni cambiamento di dinastia, diviene nient'altro che un nuovo strato di aridi rottami, e il sottosuolo resta nascosto; non è forse bene protestare contro una tal vita, in tante maniere, e anche nella maniera di Figaro?</p>
                  </div>
                  <div type="div4" rend="P18">
                     <head>CAPITOLO III<lb/>DUMOURIEZ</head>
                     <p>Tali sono gli ultimi giorni dell'Agosto 1792; giorni foschi, disastrosi e di cattivo auspicio. Che diverrà mai questa povera Francia? Dumouriez si recò dal campo di Maulde, verso l'Est, a Sédan; e martedì scorso, il 28 del mese, passò in rivista il cosiddetto Esercito lasciato in abbandono da Lafayette; i soldati abbandonati si agglomerano intorno a lui, e fu sentito che brontolavano al suo indirizzo: «Questo è uno di quelli, <hi rend="italic">celui-là,</hi> che fece dichiarare la guerra».<note xml:id="ftn502" place="foot" n="502"> Dumouriez <hi rend="italic">Mémoires</hi>, II, 383.</note>
                     </p>
                     <p>Esercito poco promettente! Le reclute vi affluiscono, arrivandovi da Dépôt in Dépôt; ma semplici reclute, mancanti di tutto, fortunate se avevano delle armi. Così Longwy era caduto vilmente; e Brunswick e il Re di Prussia con sessantamila dei suoi assedieranno Verdun; Clairfait e gli Austriaci stringono più da presso le frontiere del Nord: «circa centocinquantamila», secondo il calcolo della paura, «ottantamila», come dimostrano i rapporti che abbiamo; e dietro di loro è l'Europa Cimmeria. Abbiamo la cavalleria di Castries e Broglie; la Fanteria Realista «dai pantaloni di nanking coi risvolti rossi», che respirano la morte e la forca.</p>
                     <p>Ed ecco, finalmente! che a Verdun la domenica del 2 Settembre 1792, Brunswick è qui. Col suo re e sessantamila uomini brilla sulle alture; di là dalle sinuosità del fiume Meuse, egli guarda nel basso, noi e la nostra elevata cittadella e tutti i nostri forni da dolcieri (giacchè noi abbiamo rinomanza come dolcieri); ed ha mandati ordini cortesi, per evitare spargimento di sangue! – Resistergli fino alla morte? Non era ogni giorno di ritardo prezioso? Oh Generale Beaurepaire (chiede la Municipalità sgomenta), dovremo noi resistergli? Noi Municipali di Verdun, non vediamo possibile la resistenza. Non ha egli sessantamila uomini e un'artiglieria senza fine? Il Ritardo è buono, è buono il Patriottismo; ma del pari è desiderabile di cuocere pacificamente al forno la pasticceria e di dormire con la pelle intatta, – Il disgraziato Beaurepaire protende le mani, e perora con passione, in nome del paese, dell'onore, del Cielo e della Terra: invano. I Municipali hanno, per legge, il potere di deliberare; – con un esercito comandato dal Realismo o cryptorealismo, una tal Legge sembrava necessaria; ed essi decisero, da pacifici pasticcieri – non da eroici Patrioti: – di arrendersi! Beaurepaire si reca a casa con passo affrettato: il suo servo, entrando in camera, lo vede «intento a scrivere frettolosamente», e si ritira. Dopo pochi minuti il servo sente un colpo di pistola: Beaurepaire giace morto; lo scritto frettoloso era un breve addio del suicida. In questa maniera morì Beaurepaire, pianto dalla Francia; sepolto nel Pantheon, con un'onorevole pensione alla sua Vedova e queste parole per epitaffio: <hi rend="italic">preferì la morte piuttosto che arrendersi ai Despoti</hi>. I Prussiani, scendendo dalle alture, divengono pacificamente padroni di Verdun.</p>
                     <p>Così Brunswick s'avanza a poco a poco: chi mai potrà arrestarlo, – mentre copre quaranta miglia di territorio? I foraggieri corrono lontano; i villaggi del Nord-Est sono saccheggiati; il vostro foraggiere assiano non ha che «tre soldi al giorno»; si dice che gli stessi emigrati s'impadroniranno dell'argenteria, – per vendetta. Clermont, Sainte-Menehould, Varennes, specialmente, tutte le città della <hi rend="italic">Notte degli Speroni</hi>, tremate! Il Procuratore Sausse e i Magistrati di Varennes sono fuggiti; il bravo Boniface Le Blanc del <hi rend="italic">Bras d'Or</hi> è nei boschi. La Signora Le Blanc, giovane di bello aspetto, col suo figliuolo, è costretta a vivere nei verdi boschi, come una Bessy Belle della Canzone, in una capanna coperta di giunchi; – buscandosi un reumatismo prematuro<note xml:id="ftn503" place="foot" n="503"> Helen Maria Williams,<hi rend="italic">  Letters from France </hi>(London, 1791-93<hi rend="italic">)</hi>, III, 96.</note>. Clermont può ben suonare a stormo ormai, e illuminarsi a suo piacere! Giace Clermont a pie' della sua Vacca (o <hi rend="italic">Vache,</hi> come è chiamata colà quella montagna), preda del bottino Assiano: le sue belle donne, più belle che mai, sono derubate, non della vita, o di ciò che è più caro, ma di tutto ciò che è più a buon mercato e più trasportabile; poichè la Necessità, con tre soldi al giorno, non ha legge. A Sainte-Menchould il nemico è stato aspettato più d'una volta, – mentre i nostri Nazionali sono tutti in armi; ma non s'è visto ancora. Il Fornitore della posta, Drouet, non è nei boschi, ma pensa alla sua elezione; e siederà alla Convenzione, da notevole Prenditore di re, e da ardito Vecchio Dragone qual'è.</p>
                     <p>Così, nel Nord-Est, tutto va alla ventura e segue la sua via; e un determinato giorno, la cui data la storia non può trovare, Brunswick «ha preso impegno di pranzare a Parigi» – volendolo le Potenze. E a Parigi, nel centro, avviene quel che vedemmo; e la Sardegna è nel Sud-Est, e la Spagna è al Sud, e Clairfait con l'Austria e l'assediata Thionville nel Nord; – e tutta la Francia salta freneticamente come il Sahara in preda al vento, sollevando colonne di sabbia! Nessun paese si trovò mai in condizioni più disperate. Un paese che la Maestà di Prussia (se le piacesse) potrebbe dividere e tagliare a pezzi come la Polonia; gettando il resto al povero fratello Luigi, – con la raccomandazione di mantenerlo tranquillo, o altrimenti lo faremo <hi rend="italic">noi</hi> per lui!</p>
                     <p>O, forse, le Potenze Superiori, pensando che un nuovo capitolo della Storia Universale debba cominciare qui e non oltre, hanno disposto tutt'altrimenti? In questo caso, Brunswick non pranzerà a Parigi nel giorno designato; nè v'è chi sappia quando ciò potrà accadere! – Veramente in questo naufragio, in cui la povera Francia si prostra da sè stessa nella polvere e precipita verso una ruina senza limiti, chi sa che un miracoloso punto d'appoggio, di Liberazione e di Nuova Vita non abbia già cominciato ad esistere, non abbia già cominciato ad operare, quantunque l'occhio umano non lo discerna ancora! Nella notte di quello stesso ventotto Agosto, giorno della rivista poco promettente in Sédan, Dumouriez riunisce colà un Consiglio di guerra a casa sua. Egli distende la pianta di questo abbandonato teatro di guerra; i Prussiani son qua, là gli Austriaci; entrambi vittoriosi, in possesso della grande via, con lieve ostacolo, fino a Parigi: mentre noi siamo sparsi, senz'aiuto, qua e là; che fare? I Generali, sconosciuti a Dumouriez, sembrano abbastanza sgomenti; non sanno che consigliare, – se non che ritirarsi, o ritirarsi finchè si accumulino le nostre reclute; forse finchè il capitolo della fortuna volti qualche pagina per noi; almeno, in ogni caso, Parigi sia saccheggiato il più tardi possibile. L'uomo dai molteplici consigli che «non ha chiuso occhio per tre notti», ascolta con poche parole questi discorsi lunghi e poco allegri, guardando semplicemente l'interlocutore, per poterlo conoscere; poi augura a tutti la buona notte; – ma fa cenno a un giovane, certo Thouvenot, di cui gli sono piaciuti gli sguardi di fuoco, di attendere un momento. Thouvenot attende. «<hi rend="italic">Voilà!</hi> dice Polymetis, indicando la carta geografica. – Quella è la foresta d'Argonne, quella lunga striscia di montagne rocciose e di boschi selvaggi; della lunghezza di quasi quaranta miglia, con solo cinque o forse anche tre passaggi praticabili; questa foresta, giacchè essi l'hanno dimenticata, non si potrebbe ancora occupare, benchè Clairfait si trovi così vicino? Una volta presa, la Champagne chiamata l'Affamata (o peggio, Champagne <hi rend="italic">Pouilleuse</hi>) sul loro lato; i tre pingui vescovadi e la Francia volenterosa dalla nostra parte; e le pioggie dell'equinozio non lontane; – queste Argonne «potrebbero essere le Termopoli della Francia.»<note xml:id="ftn504" place="foot" n="504"> Dumouriez, II, 391.</note>
                     </p>
                     <p>Oh, pronto Polymetis Dumouriez, dal cervello fecondo, che gli Dei ti esaudiscano! – Polymetis, comunque sia, piegò la sua carta geografica, e si buttò sul letto, risoluto a tentare, il mattino della dimane. Ma di quanta astuzia, di quanta sveltezza, di quanta audacia si doveva dar prova! Bisognava esser volpe e leone ed aver la fortuna per sè.</p>
                  </div>
                  <div type="div4" rend="P18">
                     <head>CAPITOLO IV<lb/>SETTEMBRE A PARIGI</head>
                     <p>A Parigi, una falsa Voce, che si rivelò poi profetica e veridica, rese nota la caduta di Verdun, qualche ora <hi rend="italic">prima</hi> che avvenisse. È Domenica due Settembre, il lavoro manuale non impedisce quello del pensiero. Verdun è caduta (benchè alcuni ancora lo neghino); i Prussiani in piena marcia, col capestro, il fuoco e le fascine! Trentamila Aristocratici nelle nostre mura, e appena i quattro decimi di essi posti in prigione! Anzi, corre voce, che anche questi si rivolteranno. Il sieur Jean Julien, carrettiere di Vaugirard<note xml:id="ftn505" place="foot" n="505"> Moore, I, 178.</note>, messo alla gogna Venerdì scorso, si pose d'un tratto a gridare, ch'egli d'ora in poi sarebbe ben vendicato, che gli amici del Re in prigione si sarebbero slanciati fuori, avrebbero forzato il Temple, messo il Re a cavallo, e, aiutati dai non imprigionati, ci avrebbero calpestati tutti sotto i ferri dei loro cavalli. Questo proclamò il disgraziato carrettiere di Vaugirard con tutta la forza dei suoi polmoni; quando fu trascinato al Palazzo di città, vi persistette sempre ad alta voce; iersera, quando lo ghigliottinarono, morì con la schiuma di quelle parole sulle labbra<note xml:id="ftn506" place="foot" n="506"> 
                           <hi rend="italic">Hist. Parl.</hi>, XVII, 409.</note>. Poichè la mente d'un uomo incatenato alla gogna può giungere alla pazzia; e tutti gli uomini possono divenir matti, e «credergli», come i frenetici faranno, «... perchè è impossibile».</p>
                     <p>È dunque questo il nodo della crisi, e si è all'ultima agonia della Francia? Tenete testa a ciò, o Comune Improvvisata, o forte Danton, e chiunque sia forte! I lettori possano giudicare se la Bandiera della Patria in Pericolo aleggiò con blandizie o con furia sui cuori degli uomini, quel giorno.</p>
                     <p>Ma la Comune Improvvisata, ma il forte Danton non vengono meno, ciascuno dal canto suo. Manifesti immensi vengono incollati sui muri; alle due suoneranno le campane a stormo, sarà dato fuoco al cannone di allarme; tutta Parigi correrà allo Champ-de-Mars, e sarà arruolata. Senz'armi, invero, e senza disciplina; ma disperati, in preda alla forza della frenesia. Affrettatevi, o uomini; e voi, donne, offritevi a montare la guardia e a porvi in ispalla il fosco moschetto: deboli galline chioccianti, che nella disperazione si accenteranno al muso del mastino; e magari lo atterreranno con la loro veemenza! Lo stesso terrore, quando ha raggiunto un grado trascendentale, diviene una specie di coraggio; come una brinata molto intensa, secondo il poeta Milton, <hi rend="italic">brucerà.</hi> – Danton, la scorsa notte, nel Comitato Legislativo della Difesa Generale, quando gli altri Ministri e Legislatori ebbero tutti manifestata la loro opinione, disse, che non bisognava lasciare Parigi per rifugiarsi a Saumur; che essi dovevano rimanere a Parigi; e tenere tale attitudine da far paura ai loro nemici, – <hi rend="italic">faire peur</hi>; parola sua, che è stata spesso ripetuta e ristampata – in corsivo.<note xml:id="ftn507" place="foot" n="507"> 
                           <hi rend="italic">Biographie des Ministres</hi>,<hi rend="italic"> </hi>Bruxelles, 1826, p. 96.</note>
                     </p>
                     <p>Alle due, Beaurepaire, come vedemmo, si è sparato a Verdun; e in Europa i mortali vanno al sermone pomeridiano. Ma a Parigi il clangore dei campanili non è pel sermone; il cannone di allarme, rimbomba di minuto in minuto; il Campo di Marte e l'Altare della Patria ribollono d'un disperato terrore che è coraggio: qual <hi rend="italic">miserere</hi> sale al Cielo da questa capitale che fu un tempo del Re Cristianissimo! La Legislativa siede in uno stato che si alterna fra il timore e l'effervescenza. Vergniaud propone che i dodici debbano andare di persona a scavare su Montmartre; ed è decretato per acclamazione.</p>
                     <p>Ma meglio che andare a scavare di persona, fra gli applausi, guardiamo Danton che entra; – i neri sopraccigli rannuvolati, la figura colossale che s'avanza con passo grave; un'energia spaventevole che traspare da tutti i lineamenti dell'uomo rude! È forte, questo terribile Figlio della Francia e Figlio della Terra; una Realtà, non una Formula anch'egli: e, di certo, ora più che mai, essendo così <hi rend="italic">bassamente</hi> vilipeso, è sulla Terra e sulle Realtà che egli riposa. «Legislatori», dice la voce stentorea, con parole che i giornali accora ci conservano, «non è il cannone d'allarme che voi udite: è il <hi rend="italic">pas-de-charge</hi> contro i nostri nemici. Per conquistarli, per respingerli, di che abbiamo bisogno? <hi rend="italic">Il nous faut de l'audace, et encore de l'audace, et toujours de l'audace!</hi> Osare, e sempre osare, osar senza fine!<note xml:id="ftn508" place="foot" n="508"> 
                           <hi rend="italic">Moniteur</hi>, in <hi rend="italic">Hist. Parl.</hi>, XVII, 347.</note>» Così va bene, o robusto Titano; non v'è per te altra via d'uscita. O vecchi, che l'udiste, voi potete dire come quella voce si ripercuoteva in tutti i cuori, in quel momento; o li gonfiava e li teneva avvinti, e si diffondeva penetrante in tutta la Francia, come una forza elettrica, come una parola detta opportunamente.</p>
                     <p>Ma, e la Comune che arruola al Campo di Marte? Ma, e il Comitato di Sorveglianza, che diviene ora Comitato della Salute Pubblica, di cui Marat è la coscienza? La Comune fa molti arruolamenti; provvede Tende in quel Campo di Marte, perchè si possa marciare all'alba della dimane: sia data lode a questa parte della Comune! Non lode a Marat e al Comitato della Sorveglianza; – e neppure biasimo, come si potrebbe esprimerlo in questi nostri dialetti insufficienti; piuttosto un silenzio espressivo, significativo! Il solitario Marat, l'uomo proibito, meditante da tempo nelle sue cantine che gli servivano da rifugio, sulla sua Colonna da Stilita, non poteva vedere la salvezza che in una sola cosa; nella caduta di «duecentosessantamila teste di Aristocratici». Con una quantità di Bravi Napoletani, ognuno con un pugnale nella mano destra e un manicotto nella sinistra, egli voleva attraversare la Francia per venire a capo. Ma il mondo rise, prendendo in gioco la severa benevolenza d'un Amico del Popolo; – la sua idea non poteva essere messa in atto, e doveva restare un'idea fissa. Ma ecco che egli dalla sua Colonna di Stilita, discende ad una <hi rend="italic">Tribune particulière</hi>; qui, senza i pugnali, senza i manicotti almeno, anche se fossero divenuti possibili, – ora nel cuore delle crisi, quando la salvezza o la perdita pendono dall'ora!</p>
                     <p>La torre di Ghiaccio di Avignone fece molto rumore, e perdura nella memoria di tutti, ma gli autori non furono puniti; anzi, vedemmo Jourdan Coupe-têtes portato sulle spalle dagli uomini come un Portento di rame, «attraverso le città del Sud». – Quali fantasmi, squallidi, orridi, in atto di agitare i loro pugnali e i loro manicotti danzino nel cervello di Marat, in questo vertiginoso scampanio di <hi rend="italic">miserere</hi> e di demenza universale, non cercare d'indovinarlo, o Lettore! Non indovinare ciò che pensava il crudele Billaud «nella sua corta veste bruna»; nè Sergent, non ancora <hi rend="italic">Agate</hi>-Sergent; nè Panis, il confidente di Danton; – nè, in una parola, come l'Orco tenebroso genera nel suo fosco seno e foggia quei suoi mostri e quei suoi prodigi che sono gli Eventi, che tu gli vedi partorire. Il terrore è nelle strade di Parigi, terrore e rabbia, lagrime e demenza. Le campane fanno echeggiare nell'aria il loro <hi rend="italic">miserere</hi>; la disperazione selvaggia spinge alla battaglia; le madri, cogli occhi inondati di lagrime e con la ferocia nel cuore, mandano i loro figliuoli a morire. «I cavalli delle carrozze son presi per le briglie», e menati a trasportare i cannoni; «tagliati i tiragli, le vetture sono abbandonate». In un tale scampanio di <hi rend="italic">Miserere</hi>, in un tal fosco sbalordimento insano, non sono a portata di mano la Strage, Ate e tutte le Furie? A un lieve cenno – chissà quanto lieve! – non potrà venire la strage; e con la sua testa sfavillante di serpenti illuminare queste tenebre?</p>
                     <p>Come ciò avvenne, qual premeditazione vi fu, ciò che fu improvvisato e accidentale, non si saprà mai fin che non lo renda noto il gran Giorno del Giudizio. Ma con Marat per depositario della coscienza Sovrana... – E noi sappiamo qual'è l'<hi rend="italic">ultima ratio</hi> dei Sovrani quando essi vi sono trascinati! Vi sono in questa Parigi degli uomini tanto perversi (un centinaio o più), che non ne esistono di simili in tutta la Terra: che si possono ingaggiare e fare agire; o lasciare che agiscano, per proprio conto, senza ingaggiarli. – Inoltre vogliamo notare che la premeditazione stessa non è esecuzione, non è sicurezza di esecuzione; che, tutt'al più, è, forse, la sicurezza di <hi rend="italic">lasciare</hi> che chiunque il voglia, esegua. Dal proposito del delitto all'atto del delitto è un abisso: meraviglioso a immaginarsi. Il dito si ferma sulla pistola; ma l'uomo non è ancora un assassino; anzi, quando tutta la sua natura esita di fronte a tale consumazione, non vi è piuttosto una pausa confusa, – un ultimo istante di possibilità per lui? Non ancora un assassino; dipende da un nonnulla che la più fissa delle idee non vacilli. La lieve contrazione d'un muscolo, e il colpo mortale parte: egli diviene assassino e sarà tale per tutta l'Eternità; – e la Terra è divenuta per lui un Tartaro di pena; il suo orizzonte è cinto ormai non più dall'aurea speranza, ma dalle fiamme rosse del rimorso; voci dal profondo della Natura mormorano: Sia maledetto, sia maledetto!</p>
                     <p>Di tale materia siam fatti noialtri; su tali mine di polvere d'infinita nequizia e criminalità cammina il più puro di noi, – «se, come ben si dice, non è frenato da Dio». Vi sono nell'uomo profondità che vanno al più basso dell'Inferno, come vi sono altezze che raggiungono il sommo del Cielo; – poichè non sono forse il Cielo e l'Inferno, fatti di lui, e da lui, miracolo sempiterno e mistero quale egli è? – Ma guardando su questo Champ-de-Mars, con le sue tende che si ergono e il suo arruolamento frenetico; su questa fosca e gorgogliante Parigi, con le sue prigioni zeppe (credute sul punto di scoppiare), col suo scampanio di <hi rend="italic">Miserere</hi>, con le madri in lagrime, coi soldati che fanno echeggiare i loro addii; – l'anima pia avrebbe pregato quel giorno perchè la grazia di Dio vi ponesse un freno, un gran freno; altrimenti al più piccolo cenno o indizio, la Follia, l'Orrore, l'Eccidio apparirebbero, e quel giorno di Settembre, quel Sabato, diverrebbe un Giorno nefasto negli Annali degli uomini.</p>
                     <p>Lo scampanio diviene sempre più alto, gli orologi suonano le <hi rend="italic">Tre</hi> senza essere uditi, quando il povero Abbé Sicard con un'altra trentina di preti <hi rend="italic">Nongiuranti</hi>, in sei carrozze, percorrono le vie, partendo dalla loro prima Casa di Detenzione al Palazzo Civico, diretti all'Ovest verso la Prigione dell'Abbadia. Tante carrozze sono abbandonate per le vie; solo queste sei si muovono, – tra una moltitudine furiosa, che impreca mentre passano. Maledetti Tartufi Aristocratici, a questo punto ci avete ridotti! Ed ora volete forzare le prigioni e porre Capeto Veto a cavallo facendolo passare sui nostri corpi? Vergogna, oh preti di Belzebù e di Moloch; della tartuferia, di Mammone e delle Forche Prussiane, – che voi chiamate Madre Chiesa e Dio! – Questi rimproveri e peggio debbono sopportare i poveri Nongiuranti, che i Patrioti frenetici gettano loro sul viso, montando fin sulle predelline delle carrozze; e le guardie possono a stento frenarli. Volete tirar su le persiane? – No! Risponde il Patriottismo, battendo la sua zampa callosa sulle persiane delle carrozze e facendole ricadere. La pazienza nell'oppressione ha i suoi limiti: siamo presso all'Abbadia e la cosa è andata per le lunghe: un povero Nongiurante, di carattere più vivace, colpisce col bastone la zampa callosa; anzi, trovandovi un po' di sollievo, colpisce la testa scarmigliata con forza, e con più forza una seconda volta – in modo che noi vediamo chiaramente e tutti vedano. Ed è l'ultima cosa che vediamo distintamente. Ohimè, un momento dopo, le vetture sono accerchiate e bloccate da una folla tumultuante di straccioni, con urli sordi al grido implorante grazia, cui si risponde con la spada immersa nel cuore<note xml:id="ftn509" place="foot" n="509"> 
                           <hi rend="italic">Félémhesi </hi>(anagramma per Méhée Fils), <hi rend="italic">La Verité tout entière, sur les vrais auteurs de la journée du 2 Septembre 1792 </hi>(reprinted in <hi rend="italic">Hist. Parl</hi>., XVIII, 156-181<hi rend="italic">), </hi>p. 167.</note>. I trenta Preti sono tutti malmenati, massacrati presso la Porta della Prigione, l'un dopo l'altro; – solo il povero Abbé Sicard, che conosceva un corto Moton, orologiaio, che eroicamente cercò di salvarlo nascondendolo nella Prigione, sfugge per farne il racconto; – ed è Notte, Orco; e la testa del Delitto scintillante di serpi è sorta nelle tenebre!</p>
                     <p>Dal pomeriggio di Domenica (esclusi gli intervalli e le pause non finali) fino alla sera del Giovedì, si seguono consecutivamente Cento Ore. Queste cento ore debbono essere annoverate con le ore della strage di S. Bartolomeo, dei Massacri di D'Armagnac, dei Vespri Siciliani, o di quanto v'è di più selvaggio negli annali del mondo. È orribile l'ora in cui l'anima dell'uomo, nel suo parossismo, rovescia le barriere e le leggi; e mostra che caverne, che abissi racchiude! La Notte e l'Orco, lo ripetiamo, come fu da tempo profetizzato, sono piombati qui, in questa Parigi, dalla loro prigione sotterranea; che orrore, che confusione! fa pena ad arrestarvi lo sguardo; eppure tutto ciò non può e non deve essere dimenticato.</p>
                     <p>Il Lettore che guarda intensamente attraverso questa annebbiata Fantasmagoria dell'Abisso, discernerà pochi oggetti fissi e certi; e pochi soltanto. Osserverà in questa Prigione dell'Abbadia, compiuto il repentino massacro dei Preti, una strana Corte di Giustizia, o Corte della Vendetta, della Giustizia Selvaggia che dir si voglia, che immediatamente si forma e prende posto intorno ad una tavola, coi Registri dei prigionieri dinanzi; – Stanislao Maillard, l'eroe della Bastiglia, famoso capo delle Menadi, è alla presidenza. O Stanislao, si sperava d'incontrarti in tutt'altro luogo che questo; o furbo Usciere cavalcante e con un barlume di Legge! Anche questo lavoro tu devi fare; poi – devi scomparire per sempre dal nostro sguardo. Alla <hi rend="italic">Force</hi>, allo <hi rend="italic">Châtelet</hi>, alle <hi rend="italic">Conciergerie</hi>, si forma la stessa Corte, cogli stessi accompagnamenti; ciò che fa un uomo, tutti gli uomini possono fare. Vi sono a Parigi sette prigioni, e tutte son piene di Aristocratici che cospirano; – neppure <hi rend="italic">Bicêtre</hi> e la <hi rend="italic">Salpétrière</hi> sfuggiranno coi loro Fabbricatori di Assegnati; e vi sono settanta volte settecento cuori di patrioti in istato di frenesia. I cuori scellerati neppur mancano, perfetti come ne contiene il Mondo – se questi sono necessarî. Per i quali la legge non esiste, e l'uccisione, comunque si voglia chiamarla, non è che un lavoro da compiere.</p>
                     <p>Così siedono queste improvvisate Corti di Giustizia Selvaggia, coi registri delle prigioni dinanzi; con un insolito tumultuare furioso tutt'intorno; mentre i Prigionieri stanno nell'interno in preda al terrore dell'attesa. Alla lesta: è chiamato un nome; cigolano i chiavistelli, un prigioniero è là. Si fanno poche domande; rapidamente il Giurì improvvisato decide: cospiratore Realista, o no? È chiaro che no: in questo caso il prigioniero è rilasciato con un <hi rend="italic">Vive la Nation</hi>. Probabilmente sì; anche allora il prigioniero è rilasciato, ma senza <hi rend="italic">Vive la Nation</hi>; ovvero si ordina: Che il prigioniero sia condotto alla <hi rend="italic">Force.</hi> Alla <hi rend="italic">Force</hi> poi la loro formula è: Che il prigioniero sia condotto all'Abbadia. «Alla <hi rend="italic">Force</hi>, allora!» I birri volontarî prendono il prigioniero; egli è alla porta esterna; «libero», o «scortato»; non è condotto alle Force, ma in mezzo a un mare urlante; sotto un arco di sciabole selvagge, di scuri e di picche, è fatto a pezzi. Ne sprofonda un altro e un altro ancora; si accumula ivi un mucchio di cadaveri, e si formano dei rigagnoli rossi. Immaginate gli urli di quegli uomini, i loro visi bagnati di sudore e di sangue; gli urli più crudeli di quelle donne, poichè vi sono anche le donne; un fratello mortale è lanciato nudo là in mezzo! Jourgniac de Saint-Méard ne ha visto di battaglie, ha visto un effervescente <hi rend="italic">Régiment du Roi</hi> in rivolta; ma il cuore più coraggioso non può reggere a tanto. I Prigionieri Svizzeri, avanzi del Dieci Agosto, «si avviticchiano l'uno all'altro spasmodicamente», e indietreggiano; grigi veterani gridano: «Grazia, Signori; ah, grazia!» Ma non v'era grazia. D'un subito «però, uno di quegli uomini si fa innanzi. Indossava una giubba azzurra; sembrava di circa trent'anni, la sua statura era al disopra della comune, il suo sguardo nobile e marziale. «Io vado pel primo», disse, «giacchè così dev'essere: addio!» Poi, scagliando con forza il suo cappello dietro di lui. «Da qual parte?» gridò ai briganti. «Indicatemela, dunque!» Essi aprono le porte a due battenti, e lo annunziano alla moltitudine. Egli resta un momento immoto, poi si slancia tra le picche, e muore di mille ferite»<note xml:id="ftn510" place="foot" n="510"> Félémhesi, <hi rend="italic">La Vérité toute entière</hi> (<hi rend="italic">ut sopra</hi>), pag. 173.</note>.</p>
                     <p>Un uomo dopo l'altro è fatto a pezzi; le sciabole hanno bisogno d'essere affilate, gli uccisori si ristorano con boccali di vino. Procede, procede sempre il macello; gli alti urli si affievoliscono in bassi grugniti. Una moltitudine triste dai visi furbi li guarda, approvando o disapprovando tristemente, riconoscendo tristemente che ciò è necessario. «Un Inglese con un pastrano nocciuola fu visto, o si credette di vederlo, che distribuiva liquore con una bottiglia d'acquavite; con quale scopo, se non era ad istigazione di Pitt», Satana e lui lo possono sapere! Lo spiritoso dottor Moore si sentì male nell'avvicinarsi a quel luogo, e dovè cambiare strada<note xml:id="ftn511" place="foot" n="511"> Moore's <hi rend="italic">Journal</hi>, I, 185-195.</note>. Abbastanza alla lesta procede questa Corte di Giustizia; e rigorosamente. Non sono risparmiati nè i bravi, nè i belli, nè i deboli. Il vecchio M. de Montmorin, il fratello del Ministro, è assoluto dal Tribunale dei Diciassette ed è rimandato, sballottato dalle gallerie che schiamazzano; ma non è assoluto qui. La Principessa di Lamballe s'era adagiata sul letto. «Signora, voi dovete essere trasportata all'Abbadia». «Io non desidero d'essere trasportata, sto abbastanza bene qui». Ma è necessario il trasporto. Allora ella vuole un po' aggiustare le sue vesti; e voci rudi le dicono: «Non è mica lontano che dovete andare». Anche lei, è condotta alla porta dell'Inferno; perchè è una manifesta amica della Regina. Ella retrocede alla vista delle sciabole sanguinanti; ma di là non si ritorna: Avanti! Quella <hi rend="italic">bella testa </hi>è spaccata dalla scure; è separata dal collo. Quel bel corpo è tagliato a pezzi; con indegnità, con orrori osceni di mustacchio <hi rend="italic">grandes-lèvres</hi>, che la natura umana dovrebbe senz'altro trovare incredibili; – che saranno letti solo nel linguaggio originale. Ella era bella, era buona e non aveva conosciuta la felicità. I giovani cuori delle generazioni che si seguiranno, penseranno nel loro intimo: Oh, degna d'adorazione, che discendevi da Re, che discendevi da Dio; oh povera sorella! perchè non ero io là con una Spada di Balmung o un Martello di Thor in mano? La sua testa è fissata su una picca ed esposta sotto le finestre del Temple, perchè una persona ancora più odiata, Marie Antoinette, possa vederla. Un Municipale, che si trovava in quel momento coi Regali Prigionieri nel Temple, disse: «Guardate fuori». Un altro bisbigliò con premura: «Non guardate». Il circuito del Temple è guardato, in quelle ore, da un esteso cordone tricolore; vi penetra il terrore, e il clangore d'un tumulto infinito; finora, non si tratta del regicidio, quantunque anche a questo si può arrivare.</p>
                     <p>Ma è più edificante il notare quali profondità di affetto, quali frammenti di virtù selvagge balzano fuori da queste scosse che disgiungono l'esistenza umana; poichè anche in questo v'è una proporzione. Notate il vecchio Marchese Cazotte: egli è condannato a morire; ma la sua giovine figliuola lo avvince tra le sue braccia, con una ispirazione di eloquenza, con un amore che è più forte della morte: il cuore degli uccisori è tocco, il vecchio è risparmiato. Intanto egli era reo, se il cospirare per il proprio Re è delitto: dieci giorni dopo, una Corte di Giustizia lo condannava, ed egli dovè morire altrove, legando alla sua Figliuola una ciocca dei suoi vecchi capelli grigi. Notate il vecchio Signor de Sombreuil, che anche aveva una figlia; – «Mio padre non è un Aristocratico. O buoni Signori, io lo giurerò, lo attesterò, lo proverò in mille modi; noi non siamo Aristocratici; noi odiamo gli Aristocratici!» «Vuoi tu bere il sangue degli Aristocratici?» L'uomo le presentò il sangue (se si deve prestar fede alle voci)<note xml:id="ftn512" place="foot" n="512"> Dulaure: <hi rend="italic">Esquisses historiques des principaux événements de la Révolution</hi>, II, 206 (citato in Montgaillard, III, 205).</note>; la povera fanciulla bevve. «Questo Sombreuil è innocente, allora!» Sì, certo, ed ora notate, sopratutto, come le picche insanguinate, a questa novella, s'abbassano rumoreggiando al suolo; e gli urli da tigre divengono scoppî di giubilo per un fratello salvato; e il vecchio e la sua figliuola sono stretti da quei seni coperti di sangue, con calde lagrime; e portati a casa in trionfo, al grido di <hi rend="italic">Vive la Nation</hi>, e gli uccisori rifiutano anche il danaro! Non sembra strano questo loro carattere? Eppure il fatto pare accertato e provato dalla testimonianza di Realisti in altri esempi<note xml:id="ftn513" place="foot" n="513"> Bertrand-Moleville (<hi rend="italic">Mém. particuliers</hi>, II, 213), etc. etc.</note>; ed è molto significativo.</p>
                  </div>
                  <div type="div4" rend="P18">
                     <head>CAPITOLO V<lb/>UNA TRILOGIA</head>
                     <p>Poichè ogni Descrizione, in questi tempi, foss'anche delle più epiche, che «parla e non canta», deve trovare fondamento o sulla Fede o sulla dimostrabilità del Fatto, o non avere fondamento veruno (nè alcuna esistenza, se non quella dei ragnateli ondeggianti), – il Lettore forse preferirà di dare una occhiata con gli occhi del testimone oculare; ed osservare da se stesso come andò. Il bravo Jourgniac, l'innocente Abbé Sicard, il giudizioso avvocato Maton, comprimendosi molto, parleranno, ognuno per un istante. L'<hi rend="italic">Agonia delle trentotto ore</hi> di Jourgniac arrivò a «oltre cento edizioni», quantunque fosse, intrinsecamente, una povera cosa. Alcune parti di essa possono sorpassare la centounesima, per mancanza di meglio.</p>
                     <p>«<hi rend="italic">Verso le sette</hi>» (la sera della domenica all'Abbadia; poichè Jourgniac procede per ordine di date): «Vedemmo entrare due uomini con le mani insanguinate e armati di sciabole. Un sottocarceriere con una torcia li guidava; ed accennò al letto dello sventurato Svizzero, Reding. Reding parlava con una voce morente, e uno di essi si arrestò; ma l'altro gridò: <hi rend="italic">Allons, donc</hi>; sollevò il disgraziato, se lo caricò sulle spalle e lo trasportò in istrada, ove fu massacrato.</p>
                     <p>«Noi ci guardammo tutti in silenzio, ci stringemmo reciprocamente la mano. Immoti, cogli occhi sbarrati, fissavamo il pavimento della nostra prigione, che illuminava il raggio lunare rigato dalle triplici sbarre delle finestre.</p>
                     <p>«<hi rend="italic">Ore tre del mattino</hi>: Stavano sfondando una delle porte della prigione. In sulle prime pensammo che venissero per ucciderci nella nostra camera; ma sentimmo da voci su per le scale, che si trattava d'una camera dove alcuni prigionieri s'erano barricati. Essi furono tutti sgozzati colà, come in breve apprendemmo.</p>
                     <p>«<hi rend="italic">Ore dieci</hi>: L'Abbé Lenfant e l'Abbé de Chapt-Rastignac comparvero sul pulpito della cappella, che era la nostra prigione, entrando da una porta sulla scala. Essi ci dissero che era prossima la nostra fine, che noi dovevamo prepararci per ricevere la loro ultima benedizione. Un movimento elettrico, che non si può definire, ci fece cadere tutti in ginocchio, e la ricevemmo. Quei due vecchi dai bianchi capelli, ci benedissero dall'alto, la morte aleggiava sul nostro capo e tutto intorno a noi; quel momento non si può mai dimenticare. Una mezz'ora più tardi furono entrambi massacrati e noi udimmo le loro grida»<note xml:id="ftn514" place="foot" n="514"> Jourgniac Saint-Méard: <hi rend="italic">Mon agonie de trente-huit heures</hi> (ristampato nell'<hi rend="italic">Hist. Parl.</hi>, XVIII, 103-135).</note>. Così Jourgniac nella sua <hi rend="italic">Agonia</hi> nell'Abbadia.</p>
                     <p>Ma ora lasciamo parlare il buon Maton, di ciò che anche egli nella <hi rend="italic">Force</hi>, in quelle stesse ore, soffre e vede. Questa sua <hi rend="italic">Resurrection</hi> è certo il migliore, il meno teatrale dei Pamphlet, ed è corredato di documenti:</p>
                     <p>«Verso le sei», la sera di Domenica, «i prigionieri spesso erano chiamati, e non tornavano più. Ognuno di noi si spiegava a suo modo questa singolarità: ma i nostri animi divennero calmi quando ci persuademmo che il memoriale che avevo redatto per l'Assemblea Nazionale produceva il suo effetto.</p>
                     <p>«All'una del mattino la grata che conduceva al nostro quartiere si aprì di nuovo. Quattro uomini in uniforme, con la sciabola sguainata, al chiarore delle torcie, vennero su verso il nostro corridoio, preceduti da un sottocarceriere; ed entrarono in un camerone accanto al nostro, per aprirvi una cassa che noi sentimmo rompere. Ciò fatto, accompagnarono nella galleria e interrogarono un tal Cuissa, per sapere dove fosse Lamotte» (il Vedovo della Collana). «Dissero che Lamotte aveva, alcuni mesi addietro, sotto pretesto di un tesoro a lui noto, scroccato ad uno di loro la somma di trecento lire, invitandolo a pranzo con questo scopo. Lo sventurato Cuissa, ora nelle loro mani, e che finì col perdere la vita quella notte, rispose tremando, che ricordava bene il fatto ma che non poteva dire che n'era stato di Lamotte. Determinati a trovare Lamotte per confrontarlo con Cuissa, lo ricercarono con quest'ultimo per vari altri cameroni; ma senza venirne a capo; perchè sentimmo che dicevano: Venite a cercarlo fra i cadaveri, allora; poichè, <hi rend="italic">nom de Dieu!</hi> noi dobbiamo trovarlo!</p>
                     <p>«In quello stesso momento sentii fare il nome di Louis Bardy, dell'Abbé Bardy; egli fu portato fuori e massacrato immediatamente, mi fu detto. Era stato, cinque o sei anni prima, accusato insieme alla sua concubina di avere assassinato e fatto a pezzi un suo fratello, Uditore alla <hi rend="italic">Chambre des Comptes</hi> di Montpellier; ma, con la sua astuzia e la sua destrezza e più con la sua eloquenza, ingannò i giudici, e se la svignò.</p>
                     <p>«Si può immaginare qual terrore mi avevano messo quelle parole: «Venite a cercarlo fra i cadaveri, allora». Io non vidi altro rimedio che rassegnarmi a morire. Scrissi il mio testamento, pregando e scongiurando, nel terminarlo, che la carta fosse mandata al suo indirizzo. Avevo appena lasciata la penna, quando vennero altri due uomini in uniforme; uno di essi, il quale aveva il braccio e la manica coperti di sangue fino all'omero, al pari della sua sciabola, disse che era stanco come un manovale che avesse battuto l'intonaco.</p>
                     <p>«Baudin de la Chenaye fu chiamato; sessant'anni di virtù non lo potettero salvare. Gli dissero: <hi rend="italic">A' l'Abbaye</hi>. Egli passò la porta fatale; mandò un grido di terrore alla vista dei cadaveri ammucchiati; si coprì gli occhi con le mani, e morì d'innumerevoli ferite. Ad ogni nuovo aprirsi della grata, credevo d'udire il mio nome e vedere entrare Rossignol.</p>
                     <p>«Buttai via la mia veste da camera e il berretto; mi posi addosso una camicia ruvida e sudicia, un abito lacero senza farsetto e un vecchio cappello rotondo; queste cose me l'ero fatte portare alcuni giorni addietro, nel timore di quel che poteva accadere.</p>
                     <p>«Le camere di quel corridoio erano state tutte vuotate, tranne la nostra. Eravamo in quattro; forse ci avevano dimenticati; rivolgemmo in comune la nostra preghiera all'Eterno, perchè ci liberasse da quel periglio.</p>
                     <p>«Battista il Sottocarceriere venne su di sua iniziativa, per vederci. Io lo presi per le mani, scongiurandolo di salvarci; gli promisi cento luigi, se voleva ricondurmi a casa. Un rumore che veniva dalle grate lo fece retrocedere rapidamente.</p>
                     <p>«Questo rumore era prodotto da dodici o quindici uomini armati fino ai denti; e, poichè noi ci eravamo messi per terra per non essere veduti, potevamo guardare dalle nostre finestre. «Andiamo su!» dissero; «e che niuno rimanga». Tirai fuori il mio temperino e pensai ove dovevo colpirmi, ma riflettei che la lama era troppo corta, e poi pensai anche alla religione.</p>
                     <p>«Finalmente tra le sette e le otto del mattino entrarono quattro uomini con randelli e con sciabole! – Ad uno di essi il mio camerata Gérard bisbigliò qualche cosa da parte con ardore. Durante il loro colloquio, io cercai dappertutto le scarpe per lasciare le calzature di Avvocato (<hi rend="italic">pantoufles de Palais</hi>) che avevo in piedi, ma non le potetti trovare. – Constant, detto <hi rend="italic">le Sauvage</hi>, Gérard e un terzo il cui nome m'è sfuggito, furono lasciati liberi: quanto a me, quattro sciabole furono incrociate sul mio petto, e mi condussero abbasso. Fui condotto alla loro sbarra, dinanzi al Personaggio cinto di sciarpa, che sedeva là come giudice. Egli era zoppo, di statura alta, stecchito. Costui mi riconobbe in istrada e mi parlò sette mesi dopo. Mi è stato assicurato che egli era figlio d'un procuratore in ritiro per nome Chepy. Attraversando la Corte detta <hi rend="italic">des Nourrices</hi>, vidi Manuel che arringava in isciarpa tricolore». Il giudizio, come vediamo, finisce con l'assoluzione e la <hi rend="italic">résurrection</hi>
                        <note xml:id="ftn515" place="foot" n="515"> Maton de la Varenne: <hi rend="italic">Ma Résurrection</hi> (nell'<hi rend="italic">Hist. Parl</hi>., XVIII, 135-136).</note>.</p>
                     <p>Il povero Sicard, dal <hi rend="italic">violon</hi> dell'Abbadia, dirà poche parole: veridiche, quantunque tremanti. Verso le tre del mattino gli uccisori si ricordarono di questo piccolo <hi rend="italic">violon</hi>, e picchiarono dalla corte. «Io picchiai pian piano, temendo che gli uccisori potessero udire dalla porta opposta, ove la Sezione del Comitato si adunava: essi risposero burberamente che non avevano chiave. Eravamo in tre in questo <hi rend="italic">violon</hi>; i miei compagni credettero di scorgere una specie di soffitta in alto, al disopra delle nostre teste. Ma era molto alta, e soltanto uno di noi poteva giungervi montando sulle spalle degli altri due. Uno di loro mi disse che la mia vita era più utile delle loro: io resistetti, quelli insistettero: non fu possibile sottrarvisi! Mi slanciai al collo di quei due liberatori; nè vi fu mai scena più commovente. Monto sulle spalle del primo, poi su quelle del secondo, e finalmente sulla soffitta; e rivolgo ai due miei compagni l'espressione d'un'anima riboccante di spontanea commozione».<note xml:id="ftn516" place="foot" n="516"> Abbé Sicard: <hi rend="italic">Relation adressée a un de ses amis</hi> (<hi rend="italic">Hist. Parl</hi>., XVIII, 98-103).</note>
                     </p>
                     <p>I due generosi compagni, constatiamolo con gioia, non perirono; ma è tempo che Jourgniac de Saint-Méard dica la sua ultima parola e finisca questa strana trilogia. La notte è divenuta giorno; e il giorno di nuovo è divenuto notte. Jourgniac, stanco, in preda ad un'agitazione estrema, si addormentò e fece un sogno lieto; egli si è anche ingegnato di far conoscenza con uno degli ispettori volontarî, ed ha parlato con lui nel nativo provenzale. Il martedì, verso l'una del mattino, la sua <hi rend="italic">Agonia</hi> arriva alla sua crisi.</p>
                     <p>«Al lume di due torce, io scorgo il terribile Tribunale, che deve decidere della mia vita o della mia morte. Il Presidente, in abito grigio, con una sciabola a lato, stava in piedi, appoggiandosi con le mani ad una tavola, ove erano delle carte, un calamaio, delle pipe e alcune bottiglie.</p>
                     <p>«Intorno alla tavola v'erano una decina di persone, sedute o in piedi, di cui due in giacca e grembiule; altri dormivano distesi sui banchi. Due uomini, con le camicie insanguinate, guardavano la porta; un vecchio carceriere aveva la mano nella serratura. Di fronte al Presidente tre uomini tenevano un Prigioniero, che poteva avere sessant'anni (o settanta: egli era il vecchio Maresciallo Maillé, delle Tuileries e del 10 Agosto). Mi posero in un angolo; le mie guardie incrociarono le sciabole sul mio petto. Guardai dappertutto in cerca del mio Provenzale: due guardie Nazionali, di cui una ubriaca, presentarono un appello della Sezione della <hi rend="italic">Croix-Rouge</hi> in favore del prigioniero: l'Uomo vestito di grigio rispose: «Sono inutili gli appelli pei traditori!» Allora il Prigioniero esclamò: «È spaventevole; il vostro giudizio è un omicidio!» Il Presidente, soggiunge: «Io me ne sono lavato le mani! conducete via Maillé». E lo trascinarono in istrada; ove, attraverso l'apertura della porta, vidi che lo massacravano.</p>
                     <p>«Il Presidente sedette e si pose a scrivere, per registrare, suppongo, il nome di colui che avevano finito; poi gli sentii dire: «Un altro, <hi rend="italic">À un autre</hi>».</p>
                     <p>«Ed eccomi trascinato innanzi a questo Tribunale lesto e sanguinoso, ove la migliore protezione era quella di non averne nessuna, ove tutte le risorse dell'ingegno divenivano nulle se non erano fondate sulla verità. Due delle guardie mi tenevano per le mani, una terza pel collare del mio vestito. «Il vostro nome, la vostra professione!» disse il Presidente. «La più piccola bugia vi rovina», aggiunse uno dei Giudici. – «Il mio nome è Jourgniac Saint-Mérard; ho servito vent'anni come ufficiale; comparisco al vostro Tribunale con la sicurezza d'un innocente, che perciò non mentirà!». – «Questo lo vedremo», disse il Presidente. «Sapete voi perchè siete arrestato?» – «Sì, Signor Presidente, io sono accusato di redigere il <hi rend="italic">Journal de la Cour et de la Ville</hi>. Ma spero di provare la falsità di quest'accusa».</p>
                     <p>Ma no; la prova di falsità di Jourgniac e la difesa in genere, quantunque d'un eccellente effetto come difesa non è interessante a leggersi; è troppo lunga, e v'è nel riportarla una molle teatralità, che non ha l'aspetto di finzione, ma tende ed essa. Noi immagineremo la sua riuscita, oltre ogni speranza, nel dare prove e controprove; e come potè evitare la catastrofe, quasi trovandosi a due passi da essa.</p>
                     <p>«Ma dopo tutto», disse uno dei Giudici, «non v'è fumo senza fiamma; diteci perchè vi accusano di questo». «Io ero sul punto di farlo» – Jourgniac lo fa, con un successo sempre crescente.</p>
                     <p>«Inoltre», continuai io, «mi accusano anche di reclutare per gli emigrati!» A quelle parole sorse un mormorio generale. «Oh Signori, oh Signori, esclamai alzando la voce, è la mia volta a parlare; prego il signor Presidente ad avere la bontà di conservarmi la parola; che mai fu più necessaria!» – «È vero, è vero,» dissero quasi tutti i Giudici ridendo; «<hi rend="italic">silence</hi>».</p>
                     <p>Mentre erano occupati ad esaminare le prove ch'io avevo prodotte, fu introdotto un nuovo prigioniero, e condotto innanzi al Presidente. «Era ancora un Prete», che dicevano di avere scovato nella cappella. Dopo pochissime domande: «<hi rend="italic">À la Force!</hi>» Egli gettò il suo breviario sulla tavola: lo spinsero fuori e lo massacrarono. Io ricomparvi innanzi al Tribunale.</p>
                     <p>«Voi non fate che dirci», esclamò uno dei Giudici, con un tono d'impazienza, «che non siete questo, non siete quello; ma infine che siete voi?» «Io fui un aperto Realista». – Sorse un mormorio generale, che fu miracolosamente sedato da un altro di quegli uomini, che aveva mostrato di prendere interesse a me. «Noi non siamo qui per giudicare delle opinioni», egli disse, «ma per giudicare dei loro risultati». Se Rousseau e Voltaire, in un sol uomo, avessero perorato in mio favore, avrebbero forse potuto dir meglio? – «Sì, Signori», gridai, «sempre, fino al dieci Agosto fui un aperto Realista, ma dal dieci Agosto in poi questa causa è finita! Io sono un Francese fedele al mio paese. Fui sempre un uomo d'onore. I miei soldati mai sospettarono di me. Anzi, due giorni prima del fatto di Nancy, quando il sospetto sui loro ufficiali avea raggiunto il colmo, scelsero me a comandante, per condurli a Lunéville, a riprendere i Prigionieri del Reggimento Mestre-de-Camp, e per impadronirsi del Generale Malseigne». Per grande fortuna, questo fatto può confermarlo un individuo presente mediante un contrassegno veridico.</p>
                     <p>«Terminato questo incrocio di domande, il Presidente si tolse il cappello, e disse: «Io non veggo nulla che faccia sospettare quest'uomo; e opino che lo si debba mettere in libertà. È questo il vostro voto?» Tutti i Giudici risposero: «<hi rend="italic">Oui, oui</hi>; è giusto!»</p>
                     <p>Seguirono evviva dentro e fuori<note xml:id="ftn517" place="foot" n="517"> 
                           <hi rend="italic">Mon agonie</hi> (<hi rend="italic">ut supra</hi>), <hi rend="italic">Hist. Parl.</hi>, XVIII, 128.</note>, «scortato da tre», fra applausi e abbracci: così Jourgniac sfuggì dal processo e dalle fauci della morte. Maton e Sicard, o per non provata reità, giacchè il macilento Presidente Chepy «non trovò assolutamente nulla»; o per l'evasione, o per nuovi favori del bravo orologiaio Moton, sfuggono entrambi. Furono abbracciati piangendo, e piansero alla loro volta, e n'era il caso.</p>
                     <p>Così, tutti e tre, meravigliosa trilogia, o triplo soliloquio; esprimendo simultaneamente, nelle terribili veglie notturne, i loro notturni pensieri, li fanno udire a noi! Quei tre hanno potuto fare udire la loro voce; gli altri milleottantanove, di cui duecentodue preti, ebbero anch'essi pensieri notturni, ma restano silenziosi, immersi per sempre nel buio della morte. Uditi soltanto dal Presidente Chepy e dall'uomo in <hi rend="italic">grigio</hi>!</p>
                  </div>
                  <div type="div4" rend="P18">
                     <head>CAPITOLO VI<lb/>LA CIRCOLARE</head>
                     <p>Ma, le Autorità Costituite che facevano in tutto questo tempo? e l'Assemblea Legislativa; e i Sei Ministri; e il Municipio; e Santerre con la Guardia Nazionale? – È tanto curioso pensare che cosa è una città. I teatri, ventitrè teatri, erano aperti tutte le sere durante quei prodigi; mentre qui tante mani erano stanche dallo sgozzare, là altre destre facevano echeggiare con dolcezza corde melodiose; mentre l'Abbé Sicard si arrampicava sul secondo paio di omeri, all'altezza di tre uomini, cinquecentomila individui giacevano orizzontalmente, come se niente fosse.</p>
                     <p>Quanto alla povera Legislativa, lo scettro s'era dipartito da essa. La Legislativa mandò Deputazioni alle Prigioni, a quelle Corti di Giustizia da strada; il povero M. Dusaulx vi arringò, ma non convinse nessuno; che anzi, poichè continuava ad arringare, la Corte da strada intervenne, non senza minacce; ed egli dovette smettere e ritirarsi. Costui è quello stesso povero vecchio degno signor Dusaulx, che disse, o invero quasi cantò (quantunque con voce rotta) la presa della Bastiglia, con nostra soddisfazione, tempo addietro. Egli era solito ad annunziarsi, in questa e in altre occasioni, come il <hi rend="italic">Traduttore di Giovenale</hi>. «Buoni cittadini, voi vedete innanzi a voi un uomo che ama il suo paese, che è traduttore di Giovenale» egli disse una volta. – «Giovenale?» interrompe il Sanculottismo. «Chi diavolo è questo Giovenale? Uno dei vostri <hi rend="italic">sacrés Aristocrates</hi>? Alla <hi rend="italic">Lanterne!</hi>» Da un oratore di questo genere non era da aspettarsi la persuasione. La Legislativa a stento potè salvare uno dei suoi Membri, o ex Membri, il Deputato Jounneau, che si trovò arrestato per semplici reati parlamentari, e messo in quelle prigioni. Quanto al povero vecchio Dusaulx e compagnia, ritornarono alla Salle de Manège, dicendo che «era buio e non avevano potuto vedere bene che cosa si facesse»<note xml:id="ftn518" place="foot" n="518"> 
                           <hi rend="italic">Moniteur</hi>. Débats del 2 Settembre 1792.</note>.</p>
                     <p>Roland scrive messaggi indignati in nome dell'Ordine, dell'Umanità e della Legge, ma non ha Forza a sua disposizione. La Forza Nazionale di Santerre va a rilento: quantunque egli dica di far requisizioni – che sempre tornano a disperdersi. Non abbiamo noi visto, con gli occhi dell'Avvocato Maton, anche «uomini in uniforme» con le maniche insanguinate fino all'omero? Pétion va in isciarpa tricolore, parla «il linguaggio austero della legge»; gli uccisori smettono mentre egli è là; ma, come volge le spalle, ricominciano. Anche Manuel in isciarpa noi vediamo di volo, con gli occhi di Maton, mentre arringa nella corte detta delle Nutrici, <hi rend="italic">Cour des Nourrices</hi>. Dall'altra parte il crudele Billaud, del pari in isciarpa, «col piccolo abito color pulce e colla parrucca nera, che siamo assuefatti a vedere<note xml:id="ftn519" place="foot" n="519"> 
                           <hi rend="italic">Méhée Fils</hi> (<hi rend="italic">ut supra</hi>, nell'<hi rend="italic">Hist. Parl</hi>., XVIII, pag. 189).</note>, pronunzia a voce alta, «in piedi fra i cadaveri», all'Abbadia, una breve ma indimenticabile arringa, riportata con varia fraseologia, ma sempre con un intento. «Bravi Cittadini, voi state estirpando i Nemici della Libertà; voi fate il vostro dovere. La Comune e il Paese, pieni di gratitudine, desidererebbero di compensarvi adeguatamente, ma non possono, perchè a voi è nota la mancanza di fondi. Chiunque avrà lavorato (<hi rend="italic">travaillé</hi>) in una Prigione, riceverà un bono per un luigi, pagabile dal nostro cassiere. Continuate il vostro lavoro.<note xml:id="ftn520" place="foot" n="520"> Montgaillard, III, 191.</note>» Le Autorità Costituite sono appena d'ieri e tutte battono una via diversa; può dirsi che non v'è Autorità Costituita, ma ognuno è il proprio Re; tutti sono reucci, belligeranti, alleati o armati neutrali, non soggetti ad alcun Re.</p>
                     <p>«Oh imperitura infamia», esclama Montgaillard, «quella Parigi che guarda stupita per quattro giorni, e non interviene!» Senza dubbio era tanto desiderabile che Parigi si fosse interposta; pure non era punto innaturale che se ne stesse, così, a rimirare stupita. Parigi è in preda a un panico mortale, col nemico e il patibolo alle porte; chiunque in Parigi ha cuore d'affrontare la morte, trova che è più urgente farlo combattendo contro i Prussiani, che combattendo contro gli uccisori degli Aristocratici. V'è chi, come Roland, sente indignazione, aborrimento; altri, come Marat e il Comitato della Salute, accordano una triste sanzione, premeditata o meno; una fiacca disapprovazione, una fiacca approvazione, un'acquiescenza alla Necessità e al Destino è il sentimento generale. I Figli delle Tenebre, «circa duecento», sorti dai loro nascondigli, trovano campo libero per compiere la loro opera, stimolati dalla frenesia febbrile del Patriottismo, dalla demenza del Terrore, – stimolati forse dal lucro, dai luigi d'oro del salario? No! non dal lucro; poichè gli orologi d'oro, gli anelli, il danaro dei Massacrati sono portati puntualmente al Palazzo Civico, dagli uccisori <hi rend="italic">sans indispensables</hi>, che si contendono poi i loro venti scellini di salario; e Sergent, che si caccia al dito un'agata di una bellezza non comune (con la ferma «intenzione di renderne poi conto»), diviene <hi rend="italic">Agate</hi>-Sergent. Ma il sentimento prevalente, come dicevamo, è una fiacca acquiescenza. È appena finita per mancanza di materiale la patriottica o frenetica parte di lavoro; i Figli delle Tenebre, attratti evidentemente dal solo lucro, cominciano a strappare gli orologi, le borse, i monili dal collo delle signore, «per equipaggiare i volontarî», alla luce del giorno, per le vie – Lo spirito pubblico da fiacco si fa veemente; la Guardia Civica alza il bastone e colpisce con tutta l'anima (come un conduttore di bestiame indomito) e rimette «il corso delle cose» sul suo antico cammino. La stessa <hi rend="italic">Garde-Meuble</hi> fu fraudolentemente depredata il diciassette del mese con nuovo orrore di Roland, che si rimette all'opra, ed è, come dice il Sieyès, «il <hi rend="italic">Veto</hi> dei malandrini», Roland <hi rend="italic">Veto des coquins</hi>.<note xml:id="ftn521" place="foot" n="521"> Helen Maria Williams,<hi rend="italic"> </hi>III. 27.</note>
                     </p>
                     <p>Tale è il Massacro di Settembre, altrimenti chiamato «Severa Giustizia del Popolo». Tali sono i <hi rend="italic">Septembriseurs</hi>, nome di qualche importanza e lume, – ma di un lume d'infero fuoco; tanto diverso da quello dei nostri Eroi della Bastiglia, che splende incontrastato da qualunque Amico della Libertà, come irradiato da una luce celestiale. A tal fase sono giunti omai gli eventi! Il numero dei massacrati è, nella <hi rend="italic">Fantasia</hi> Storica, «tra i due e i tremila»; o bisogna farlo «risalire a seimila», giacchè Peltier (nella sua visione) vide massacrare anche i pazienti del manicomio di Bicêtre «con una scarica di mitraglia»; finalmente essi sono «dodicimila» e qualche centinaio, non più<note xml:id="ftn522" place="foot" n="522"> Vedi<hi rend="italic">Hist. Parl.</hi>,<hi rend="italic"> </hi>XVII, 421, 422.</note>. Da cifre matematiche, e da liste compilate dall'accurato avvocato Maton, il totale delle vittime, compresi duecentodue preti, «tre sconosciuti» e «un ladro ucciso ai Bernardins», è di milleottantanove, – non meno.</p>
                     <p>Milleottantanove morti, «duecentosessanta scheletri ammucchiati sul Pont au Change», – ove Robespierre, perorando di poi, «quasi piangerà» pensando che si diceva esservi fra quelli un ucciso innocente<note xml:id="ftn523" place="foot" n="523"> 
                           <hi rend="italic">Moniteur</hi> del 6 Novembre (<hi rend="italic">Débats</hi> del 5 Novembre 1793).</note>. Uno solo, non due, Incorruttibile Verdemare? Se è così, la Temi Sansculotte dev'essere ben fortunata; poichè fu breve! – Nei Registri confusi del Palazzo Civico, che si conservano ancora oggi, si leggono con un certo stringimento di cuore, partite e entrate insolite nei Libri Municipali: «Ai lavoratori adibiti a preservare la salubrità dell'aria nelle prigioni, e a persone che presiedono a queste operazioni pericolose», tanto, – in varie partite, circa settecento sterline. Ai conduttori di carri dei «Cimiteri di Clamart, Montrouge e Vaugirard», tanto al giorno per carro; anche questo è registrato. Poi, tanti franchi e soldi dispari «per la quantità necessaria di calce viva!<note xml:id="ftn524" place="foot" n="524"> 
                           <hi rend="italic">État des sommes payées par la Commune de Paris</hi> (<hi rend="italic">Hist. Parl.</hi>, XIII, 231)</note>» I carri percorrono le vie pieni di nudi cadaveri umani, messi alla rinfusa, con membra che sporgono in fuori; – guardala quella mano ghiacciata che si protende da quel mucchio di corpi stretti in un abbraccio fraterno, d'un pallore cupo, d'una rigidezza diaccia, con la palma aperta verso il Cielo, come se dicesse una muta preghiera, un lamentevole <hi rend="italic">De profundis</hi>. Abbi pietà dei figli degli Uomini! – «Mercier vide una tal cosa, come discendeva per la via Saint-Jacques da Montrouge, il mattino dei Massacri»; ma non una mano, era un piede, – il che egli trova, non si sa perchè, più significativo. Era forse il piede di uno che, con un calcio, <hi rend="italic">vilipendeva</hi> il Cielo? mentre precipitava, come un palombaro selvaggio, in preda al disgusto e alla disperazione, verso le profondità del Nulla? Anche là ti ritroverà la Sua mano, la Sua mano destra ti terrà, – di certo per ragione e non per torto, per bene e non per male! «Io vidi quel Piede» dice Mercier; «e lo riconoscerò nel gran Giorno del Giudizio, quando l'Eterno sul trono dei suoi fulmini, giudicherà Re e Settembrizzatori».<note xml:id="ftn525" place="foot" n="525"> Mercier: <hi rend="italic">Nouveau Paris</hi>, VI, 21.</note>
                     </p>
                     <p>Che un grido inarticolato di orrore partisse alla vista di quelle cose, non solo dalla Francia Aristocratica e Moderata ma da tutta l'Europa, giungendo fino ai nostri giorni, era ben naturale e logico. Intanto la cosa s'è compiuta, è irrevocabile; una cosa da annoverarsi fra tante altre, che appaiono assai fosche nei nostri Annali terrestri, ma che pur non si possono cancellare. Poichè l'uomo, come fu notato, ha in sè il trascendentalismo, stando, come fa, da povera creatura, «nel confluente degl'Infiniti»; mistero a se stesso e agli altri: nel centro di due Eternità, di tre Immensità, – nell'intersezione della Luce primitiva col Buio sempiterno! – E così, specialmente per la veemenza di animi ridotti in uno stato di disperazione, «cose assai miserabili si sono compiute». I Vespri Siciliani, con «ottomila uomini uccisi in due ore», son cosa nota. Anche i Re, non in istato di disperazione, ma solo in condizioni difficili, hanno macchinato per giorni ed anni (il De Thou dice per sette amni) il loro Affare della S. Bartolomeo; e poi, nel momento opportuno, anche una Domenica d'Autunno, questa stessa Campana (dicono che fosse l'identico metallo) di Saint-Germain l'Auxerrois si pose a scampanare – con effetto<note xml:id="ftn526" place="foot" n="526"> 9 a 13 Settembre 1792 (Dulaure: <hi rend="italic">Hist. de Paris</hi>, IV. 289).</note>. Le stesse pietre di queste carceri di Parigi, hanno visto prima d'ora altri massacri nelle prigioni; massacri di cittadini fatti da cittadini, i Borgognoni massacranti gli Armagnac che avevano rapidamente imprigionati, finchè, come ora, non li ridussero mucchi di cadaveri, finchè per le vie non corsero rossi rigagnoli; il Sindaco Pétion, del tempo, parlava l'austero linguaggio della legge, e gli Uccisori gli rispondevano in antico francese (il francese di circa quattro secoli) «<hi rend="italic">Maugré bieu, Sire</hi>», Signore, «sia la maledizione di Dio sulla vostra «giustizia», sulla vostra «pietà», sul vostro «diritto». Sia maledetto da Dio chi avrà pietà per questi falsi e traditori Armagnac Inglesi; sono cani, ci hanno distrutti, hanno rovinato questo regno di Francia, l'hanno venduto agli Inglesi»<note xml:id="ftn527" place="foot" n="527"> Dulaure, III, 494.</note>. E così sgozzano, e buttano via lo sgozzato, fino a raggiungere il numero di «millecinquecentodiciotto, fra i quali si trovano quattro Vescovi per falso e reo consiglio, e due Presidenti del Parlamento». Benchè non sia il mondo di Satana questo in cui viviamo, Satana vi ha sempre il suo posto (sotto terra veramente), e a quando a quando balza fuori. Può bene urlare d'orrore il genere umano, e scagliare il suo anatema inarticolato: vi sono azioni di tal portata che nessun urlo può essere troppo acuto. Urlate pur voi: essi hanno agito.</p>
                     <p>Gridi chi può in questa Francia, in questa Legislativa o in questo Municipio di Parigi; vi sono Dieci uomini che non gridano. Una circolare parte dal Comitato di <hi rend="italic">Salut Public</hi>, in data 3 Settembre 1792, diretta a tutti i Municipî: un Documento di Stato ben notevole e degno d'essere esaminato. «Una parte dei feroci cospiratori detenuti nelle prigioni», essa dice, «sono stati messi a morte dal Popolo, e noi non possiamo dubitare che tutta la Nazione, trascinata a rovina estrema da un tal seguito di tradimenti, voglia affrettarsi ad adottare <hi rend="italic">questo</hi> mezzo di pubblica salvezza; che tutti i Francesi vogliano gridare come quei di Parigi. Noi andiamo a combattere il nemico, ma non vogliamo lasciare dietro di noi dei briganti che sgozzeranno le nostre mogli e i nostri figliuoli». Seguono le seguenti firme: Panis, Sergent, Marat, Amico del Popolo<note xml:id="ftn528" place="foot" n="528"> 
                           <hi rend="italic">Hist. Parl.</hi>, XVII, 433.</note>, ed altre sette; – che in un così strano modo si perpetuano, nella memoria degli Antiquarî. Notiamo per altro che quella Circolare si ritorceva più che altro su di essi medesimi. I Municipî non ne tennero nessun conto, ed anche gli arrabbiati Sanculotti ne fecero poco uso; urlarono, mugghiarono, ma non giunsero a mordere. A Reims «circa otto persone» furono uccise, e due poi furono impiccate per aver fatto ciò. A Lione e in pochi altri luoghi, furono fatti alcuni tentativi, ma con poco effetto, perchè prontamente repressi.</p>
                     <p>Meno fortunati furono i Prigionieri di Orléans; così il buon Duca di La Rochefoucauld. Viaggiando egli in diligenza con sua madre e sua moglie diretti alle Acque di Forges o a qualche paese più tranquillo, fu arrestato a Gisors; condotto per le strade in mezzo ad una moltitudine tumultuante, fu ucciso con un «colpo di ciottolo di strada, lanciato attraverso lo sportello della vettura». Ucciso perchè, da Liberale qual'era, era divenuto Aristocratico; Protettore dei Preti; autore della sospensione del virtuoso Pétion; assai disgraziatamente per lui, pel suo calore che s'era raffreddato, era divenuto detestabile al Patriottismo. Egli muore rimpianto dall'Europa; e il suo sangue schizza sulle guance della vecchia madre dell'età di novantatrè anni.</p>
                     <p>Quanto ai prigionieri di Orléans, essi sono criminali di Stato: Ministri Realisti, Delessart, Montmorin, che sono stati mandati in massa innanzi l'Alta Corte di Orléans, fin da che cominciò a funzionare. Ora sembra bene che si trasferiscano a Parigi innanzi alla nostra nuova Corte dei Diciassette, che procede tanto più rapidamente. Onde l'ardente Fournier della Martinique, Fournier l'<hi rend="italic">Américain</hi>, è partito in missione da parte dell'Autorità Costituita, con Guardie Nazionali di fiducia e col Polacco Lazuski, parcamente munito di danaro pel viaggio. Costoro, attraversando cattivi quartieri, superando difficoltà e pericoli giacchè le Autorità si ostacolavano l'una l'altra a quel tempo, – riconducono trionfalmente i Cinquanta o Cinquantatrè Prigionieri di Orléans alla volta di Parigi; dove una più rapida Corte, quella dei Diciassette, li giudicherà<note xml:id="ftn529" place="foot" n="529"> 
                           <hi rend="italic">Hist. Parl.</hi>, XVII, 434.</note>. Ma purtroppo, nel frattempo, a Parigi, una Corte più rapida, più rapida della <hi rend="italic">Seconda</hi> e di quella del <hi rend="italic">Settembre</hi>, s'è istituita: non entrate a Parigi, o essa vi giudicherà! – Che farà l'ardente Fournier? Sarebbe stato suo dovere, come Commissario Volontario, se avesse avuto un carattere perfetto, di proteggere la vita di quegli uomini, per quanto Aristocratici, a costo della sua preziosa vita, per quanto Sanculotte, finchè una Corte Costituita avesse pronunziato il suo giudizio. Ma egli era un carattere imperfetto e un imperfetto Commissario; forse uno dei più imperfetti.</p>
                     <p>L'ardente Fournier riceve ordini e contr'ordini da una e da un'altra Autorità; si sente perplesso in tanta molteplicità di ordini; alfine si dirige alla volta di Versailles. I suoi Prigionieri andavano in carrelli, o carrettoni aperti; egli e le Guardie li circondavano cavalcando. All'ultimo villaggio, il degno Sindaco di Versailles gli venne incontro, preoccupato perchè l'arrivo e la chiusura dei prigionieri fossero ben regolati. È Domenica: il 9 del mese. Ed ecco, entrando nell'Avenue di Versailles, qual moltitudine, inquieta, brulicante al sole di Settembre, sotto la verdura cupa delle foglie di Settembre; nella via a Quattro filari, è un mormorio, una calca, come se la città si fosse votata! I nostri carrettoni procedono pesantemente a traverso il mare vivente; e le Guardie e Fournier si fanno la via con difficoltà sempre crescente; il Sindaco parla e gestisce nella maniera più intensa ascoltando il suo stesso mormorio, non senza qualche acuto guaito qua e là; – Voglia Iddio che si possa uscire da questo luogo, e che il vento e il dissolversi della folla attenuino il calore che qui sembra quasi scottante!</p>
                     <p>Ma se la larga Avenue è troppo stretta, che sarà la via della <hi rend="italic">Surintendance</hi>, quando lasceremo questa? All'angolo della via della <hi rend="italic">Surintendance</hi> gli strilli repressi divengono un urlo continuo; figure selvagge si slanciano ai timoni dei carrettoni; sono i primi spruzzi d'una immensa marea che s'avanza! Il Sindaco perora, spinge, quasi disperato, è sospinto, portato via nelle braccia degli uomini; la selvaggia marea penetra, s'impone. In un orrendo fracasso, in un tumulto qual di lupi inferociti, i Prigionieri cadono massacrati, tutti, – tranne undici, che fuggirono nelle case e vi trovarono grazia. Le prigioni e tutti gli altri prigionieri che contenevano furono salvati a stento. Degli abiti a brandelli si fanno dei falò; i cadaveri giacciono ammucchiati nelle fosse il mattino seguente<note xml:id="ftn530" place="foot" n="530"> 
                           <hi rend="italic">Pièces officielles relatives au massacre des prisonniers à Versailles</hi>, nell'<hi rend="italic">Hist. Parl</hi>., 236-249.</note>. Tutta la Francia, eccettuati i dieci della Circolare e il loro popolo, si lamenta, freme, ha un grido inarticolato; tutta l'Europea fa eco.</p>
                     <p>Ma non gridò Danton, quantunque come Ministro della Giustizia vi fosse più tenuto. Il tarchiato Danton è sulla breccia, come se si trattasse di città e di nazioni prese d'assalto; fra lo spazzamento del cannone del Dieci Agosto, il cigolare delle corde dei patiboli prussiani, il cozzare delle sciabole di Settembre; la distruzione è tutt'intorno a lui, e un ruinare di mondi: Ministro di Giustizia è il suo nome, ma Titano della Speranza Perduta, e <hi rend="italic">Enfant Perdu</hi> della Rivoluzione, è la sua qualità, – e l'uomo agisce in questo senso. «Noi dobbiamo spaventare i nostri nemici!» E uno spavento profondo non viene, da sè stesso, a impossessarsi dei nostri nemici? Il Titano della Speranza Perduta non è l'uomo che vorrà allontanare questo spavento. Avanti, oh perduto Titano, oh <hi rend="italic">Enfant Perdu</hi>; tu devi osare, osare sempre, osare senza fine; non ti resta che questo! «<hi rend="italic">Que mon nom soit flétri</hi>, che il mio nome sia infamato»; che sono io? La sola Causa è grande; e deve vivere, non perire. – Onde, dopo tutto, anche qui abbiamo un Ingoiatore di Formule; a più grossi bocconi di Mirabeau: questo Danton, Mirabeau dei Sanculotti. Non fu detto che nei giorni di Settembre questo Ministro cooperasse col rigido Roland; egli poteva essere occupato altrove, – con Brunswick e l'Hôtel-de-Ville. Quando una persona ufficiale gli parlò dei Prigionieri d'Orléans e dei rischi che correvano, egli rispose bruscamente per ben due volte: «Non sono forse colpevoli quegli uomini?» – E quando gli si fecero nuove premure, rispose «con una voce terribile», e voltò le spalle<note xml:id="ftn531" place="foot" n="531"> 
                           <hi rend="italic">Biographie des Ministres</hi>, pag. 97.</note>. «Mille uccisi nelle prigioni; è orribile, se vogliamo; ma Brunswick è a un giorno di cammino da noi; e vi sono ancora Venticinque Milioni d'uomini da uccidere o da salvare. Alcuni uomini hanno còmpiti – più spaventevoli dei nostri!» Sembra strano, eppure non è strano, in questo Ministro di Moloch-Giustizia; quando qualcuno che supplicava per la vita di un amico aveva accesso da lui, vi trovava compassione umana ed egli finiva col cedere ed accordare «sempre»; «nè alcun nemico personale di Danton perì in quei giorni»<note xml:id="ftn532" place="foot" n="532"> 
                           <hi rend="italic">Biopraphie des Ministres</hi>, pag. 103.</note>.</p>
                     <p>Il grido d'orrore, conveniamone, quando si compiono certi atti, è giusto, inevitabile. Senonchè, la parola articolata, non il grido, è la facoltà dell'uomo: quando non è ancora possibile parlare, sia per un istante almeno – il silenzio. Il silenzio, quindi, in questo quarantaquattresimo anno dal fatto, e milleottocentotrentaseiesimo di un'«Era detta Cristiana come <hi rend="italic">lucus a non lucendo</hi>», è quello che noi raccomandiamo e pratichiamo. Più che levare la voce, sarebbe forse edificante il notare, sotto un altro punto di vista, che cosa singolare sono gli usi (in latino, <hi rend="italic">Mores</hi>); e come giustamente la virtù, <hi rend="italic">Vir-tus</hi>, Valore o Merito, che possiede un uomo è chiamata la sua <hi rend="italic">Morale</hi> o <hi rend="italic">Consuetudine.</hi> Date al Truce Massacro, che è uno dei più autentici prodotti dell'Inferno, una Norma, ed esso diviene Guerra, con tutte le Leggi della Guerra, ed è naturale, è morale; individui rossi si cingono la vita dei suoi stromenti, non senza un'aria d'orgoglio, – che tu non biasimi in alcun modo. Mentre, guardate! finchè l'uomo è vestito da muratore o da contadino, e la Rivoluzione, meno frequente della Guerra, non ha ancora ottenute le sue Leggi di Rivoluzione, e i suoi individui muratori o contadini non sono in uniforme, – oh amati fratelli imbecilli dell'uman genere, chiudiamo le nostre bocche spalancate; smettiamo dal gridare, e cominciamo a riflettere!</p>
                  </div>
                  <div type="div4" rend="P18">
                     <head>CAPITOLO VII<lb/>SETTEMBRE NELL'ARGONNE</head>
                     <p>In ogni modo una cosa è evidente: che la <hi rend="italic">paura</hi> comunque si fosse, di cui quei nemici Aristocratici aveano bisogno, si era propagata. La cosa diviene dunque seria! Il Sanculottismo è anch'esso divenuto un Fatto? Par disposto ad affermarsi come tale? Questo mostro immenso del Sanculottismo, che si aggira titubante, come fanno i giovani vitelli, non è poi tanto ridicolo, nè tanto dolce come un qualunque vitello; ma diviene terribile anche, se lo stuzzicate; – e, attraverso le sue orride nari, manda fuoco! – Gli Aristocratici, in preda al panico, fuggono, cercando un ricovero; una luce si fa per loro su parecchie cose; o piuttosto una confusa transizione verso la luce, onde pel momento l'oscurità è più che mai oscura. Ma che ne sarà di questa Francia? Ecco il quesito! La Francia balla la sua danza del deserto, come fa il Sahara quando si destano i venti; turbinando con Venticinque Milioni d'uomini; e si dirige danzando verso i Municipî, le Prigioni degli Aristocratici e le Sedi dei Comitati delle Elezioni; verso Brunswick e le frontiere; – verso un nuovo Capitolo della Storia Universale; se non è addirittura la <hi rend="italic">Finis</hi>, la chiusura di essa!</p>
                     <p>Nelle Sedi dei Comitati d'Elezione non vi è più incertezza, e il lavoro procede animoso. La Convenzione è scelta, – con uno spirito invero decisivo; al Municipio già mettiamo la data del <hi rend="italic">Primo anno della Repubblica</hi>. Duecento dei nostri migliori legislatori sono rieletti, la Montagna in corpo; Robespierre, col Sindaco Pétion, Buzot, il Curato Grégoire, Rabaut, una sessantina di vecchi Costituenti; quantunque una volta non avessimo che «trenta voci». Tutti questi, e con essi amici di lunga e nota fama Rivoluzionaria: Camillo Desmoulins, quantunque balbutisse nel parlare; Manuel, Tallien e Compagnia; i giornalisti Gorsas, Carra, Mercier, Louvet del <hi rend="italic">Faublas</hi>; Clootz Oratore del Genere Umano; Collot d'Herbois, che spingeva la passione a ogni eccesso; Fabre d'Églantine, pamphlettista speculativo; Legendre il robusto beccaio; e Marat, benchè la Francia rurale quasi non lo creda, o non può credere che esista un Marat altrimenti che stampato. Del Ministro Danton, che abbandonerà il suo Ministero per la qualità di Membro, non abbiamo bisogno di parlare. Parigi è fervente; nè la provincia è da meno. Barbaroux, Rebecqui e altri ferventi patrioti vengono da Marsiglia. Settecentoquarantacinque uomini (o invero quarantanove, poichè Avignone ora ne manda quattro) si raccolgono: tanti si riuniranno; non saranno in tanti quando si divideranno!</p>
                     <p>L'Avvocato Carrier da Aurillac, l'Ex-Prete Lebon da Arras, entrambi si faranno <hi rend="italic">un nome</hi>. La montuosa Auvergne rielegge il suo Romme: infaticabile coltivatore della terra, un tempo Professore di Matematica; che, inconsciamente, ha in sè un notevole <hi rend="italic">Calendario Nuovo</hi>, coi suoi Messidori, Pluviosi e simili; – dopo averlo reso pubblico, egli morrà di quella morte che si dice degna d'un Romano. Viene l'antico Costituente Sieyès a far tante nuove Costituzioni quante ne occorrono; del resto, col suo sguardo chiaro e circospetto, se la sgattaiolerà in parecchie emergenze, trovando che il silenzio è la cosa più sicura. Il giovane Saint-Just, viene eletto deputato da Aisne nel Nord, più simile a uno studente che a un senatore; non ancora ventiquattrenne; che ha scritto dei Libri; giovane, di statura mingherlina, dalla voce dolce e armoniosa, di natura entusiasta, di carnagione olivastra, con lunghi capelli neri. Viene Féraud dalla lontana valle d'Aure fra le sinuosità dei Pirenei; ardente repubblicano, destinato alla fama, almeno nella morte.</p>
                     <p>Vengono Patrioti di tutto le specie; Professori, Agricoltori, Preti, Ex-Preti, Commercianti, Dottori; sopratutto Parlatori, o la specie degli Avvocati. Non mancano gli esercenti la professione di levatrici, come Levasseur della Sarthe, nè artisti: il grosso David dalla guancia gonfia, ha dipinto per lungo tempo, in istato di convulsione; ed ora si dà a legiferare. La guancia gonfia, soffocandogli le parole in sul nascere, lo rende addirittura disadatto come oratore; ma il suo pennello, la sua testa, il suo grosso cuore ardente, col genio in uno stato convulsivo, perverranno là. Un uomo gonfio nel corpo e nella mente, sproporzionato; d'una grassezza floscia, anzichè grande; inoltre, debole nello stato convulsivo, non forte nello stato normale: che disimpegni pure la sua parte. Nè sono dimenticati i naturalizzati Benefattori delle Specie: Priestley, eletto dal Dipartimento dell'Orne, rinunzia; Paine, il sarto ribelle, eletto dal Pas de Calais, accetta.</p>
                     <p>Vengono pochi Nobili, ma non nessuno. Uno è Paul-François Barras, «nobile come i Barras, antico come le rocce della Provenza». L'Uomo incurante, il naufrago, che fu scagliato tempo addietro sulle coste delle isole Maldives, mentre veleggiava da soldato per combattere contro gli Indiani; buttato a riva fin d'allora come un affamato Parigino cacciatore del piacere e della Pensione, su più d'un'isola di Circe, col temporaneo incantamento, con la temporanea conversione in bestia, in porco; – il remoto Dipartimento del Var ce lo manda ora qui. Uomo caloroso e attivo, difettoso nella pronunzia, anzi difettoso in tutto ciò che concerne la parola; ma non privo d'un colpo d'occhio rapido, d'un certo coraggio pronto e passeggero, che in questi tempi, la Fortuna favorendo, può andar lontano. Egli è alto di statura, di bello aspetto, «benchè di colorito un po' giallognolo»; ma «con una veste di porpora, con un mantello scarlatto, una piuma tricolore nelle occasioni solenni», l'uomo farà buona figura<note xml:id="ftn533" place="foot" n="533"> 
                           <hi rend="italic">Dictionnaire des Hommes Marquans</hi>, §  Barras.</note>. Lepelletier Saint-Fargeau, antico Costituente, è una specie di nobile d'una ricchezza enorme; anch'egli è venuto qua dentro; per ottener forse l'<hi rend="italic">abolizione</hi> della Pena di Morte? Disgraziato ex-Parlamentare! E notate ancora fra i sessanta antichi Costituenti, Filippo d'Orléans, un Principe del Sangue. Non più d'<hi rend="italic">Orléans</hi>, poichè essendo il feudalismo radiato dal mondo, egli chiede ai suoi degni amici, gli Elettori di Parigi, che gli diano un nuovo nome a loro scelta, onde il Procuratore Manuel, nella sua qualità di letterato antitetico, propone <hi rend="italic">Eguaglianza</hi>, <hi rend="italic">Egalité</hi>. Perciò siederà un Filippo Egalité, al cospetto del Cielo e della Terra.</p>
                     <p>Una tal Convenzione si sta mettendo insieme: quale un pollame adirato al tempo della muda; di cui i granatieri di Brunswick e i cannoni faranno in breve ragione. Che il tempo, per via delle costanti preghiere di Bertrand, possa avere un qualche miglioramento.<note xml:id="ftn534" place="foot" n="534"> Bertrand-Moleville; <hi rend="italic">Mémoires</hi>, II, 225.</note>
                     </p>
                     <p>Invano, o Bertrand! Il tempo non avrà miglioramento di sorta: e se anche ciò fosse? Il <hi rend="italic">Polymetis</hi>  Dumouriez, quantunque Bertrand non lo sappia, si ridestò dal breve sonnellino a Sédan nel mattino del 29 Agosto; tutto brioso, pronto, audace. Tre mattine dopo, Brunswick spalanca gli occhi vedendo i Passi dell'Argonne tutti presi; bloccati con alberi recisi, fortificati con campi. Un Dumouriez, più pronto, più astuto di lui, lo aveva sorpassato!</p>
                     <p>La manovra può costare a Brunswick «una perdita di tre settimane», fatale invero in queste circostanze. Una muraglia di montagne lunga quaranta miglia era posta fra lui e Parigi: la quale avrebbe dovuto essere occupata da lui in precedenza. Come impossessarsene adesso? Si aggiunge la pioggia, giacchè piove tutti i giorni; e ci troviamo nell'affamata Champagne Pouilleuse, una terra tutta coperta d'acqua impantanata. Come passare questa muraglia dell'Argonne; o che rimedio porvi? – Si marcia bagnandosi e inzaccherandosi, per sentieri scoscesi, fra <hi rend="italic">sackerments</hi> e interiezioni gutturali, e si attaccano i passaggi dell'Argonne, – che sfortunatamente non si riesce a prendere. Attraverso i boschi, si ripercuotono le scariche del cannone, come un colossale suono di <hi rend="italic">gong</hi> o un timballo di Moloch, portato dagli echi; i torrenti liquefatti ribollono irati a pie' delle rocce, portando a galla squallide carcasse d'uomini. Invano! Il villaggio d'Islettes, col campanile della sua chiesa, s'erge intatto nel passaggio della Montagna, tra le due insenature dei colli. La vostra marcia forzata, mentre vi inerpicate così, è un continuo sdrucciolare che vi fa andare a capitomboli. Dalla sommità dei colli tu non vedi altro che mute balze e boschi senza fine, umidi e malinconici; la <hi rend="italic">Vache</hi> di Clermont (Vacca immensa) si scopre<note xml:id="ftn535" place="foot" n="535"> Vedi Helen Maria Williams: <hi rend="italic">Lettres</hi>, III, 78-81.</note> a intervalli; gettando via la sua copertura di nubi, che presto riprende, annegata nel Cielo che diluvia. I passi dell'Argonne voi non li forzerete; piuttosto voi dovete <hi rend="italic">costeggiare</hi> l’Argonne; girarla dal suo punto estremo.</p>
                     <p>Ma pensate un po' se i Signori Emigrati non hanno visto offuscarsi in qualche modo il loro splendore; «se quel Reggimento a Piedi dai risvolti rossi e dai pantaloni di nankin» poteva essere in ordine di battaglia! In cambio di guasconate, v'è minaccia che sopravvenga una specie di disperazione, d'idrofobia per <hi rend="italic">eccesso</hi> d'acqua. Il giovane Principe de Ligne, figlio di quel bravo letterato De Ligne, il Giove tonante dei Damerini, cadde riverso; ucciso nel Grand-Pré, Passaggio all'estremo Nord. Brunswick accerchia, circonda, con fatica, all'estremità a Sud. Quattro giorni, giorni di pioggia come quelli di Noè, – senza fuoco, senza cibo! Pel fuoco, voi tagliate gli alberi verdi, e danno fumo; per cibo, mangiate uva verde, e fa venire la colica, la dissenteria pestilenziale, ὀλέϰοντο δὲ λαοί.  I Contadini, anzichè unirsi a noi, ci assassinano; le donne gridano contro di noi: Vergognatevi; e minacciano di colpirci con le loro forbici! Oh disgraziati Signori dallo splendore offuscato; oh idrofobi individui dai <hi rend="italic">nankin</hi> schizzati di mota; – ma dieci volte più disgraziati siete voi, poveri Assiani e Ulani che non fate che <hi rend="italic">sackermentare</hi>; voi dai visi squallidi, caduti riversi; che non avevate nessun interesse di venire a morire qui, eccettuata la costrizione e i tre soldi al giorno! Nè Mr. Le Blanc del <hi rend="italic">Braccio d'Oro</hi> passa un buon momento nella sua capanna di giunchi sgocciolanti. I contadini assassini sono impiccati; gli Onorevoli Membri dell'Antica Costituente, quantunque di età venerabile, sono menati nei carri con le mani legate; questi sono i malanni della guerra.</p>
                     <p>Così essi errano e s'agitano di qua e di là, sui pendii e i Passi dell'Argonne, – una perdita per Brunswick di venticinque giorni disastrosi. È un continuo dimenarsi e lottare; si fa fronte, si voltano le spalle e si torna a far fronte in direzione opposta; come mutano le posizioni, e l'Argonne è in parte girata, in parte sforzata; – ma Dumouriez, per quanto accerchiato, per quanto costretto, si attacca, si abbarbica al suolo come se vi avesse radice, fisso ma per tanti <hi rend="italic">perni</hi>; sì da voltarsi or qua or là mostrandosi sempre in un nuovo aspetto e nella maniera più inattesa, non consentendo in alcun modo a ritirarsi. Le reclute affluiscono a lui: piene di coraggio; ma piuttosto difficili a trattare. Dietro Grand-Pré, per esempio, Grand-Pré che è sul lato sinistro dell'Argonne, poichè siamo ormai stretti e circondati, – l'ardimento in quel girare e fare un nuovo fronte, si capovolse, per così dire, come accade all'ardimento; sorse un urlo di <hi rend="italic">se sauve qui peut </hi>e un panico mortale che aveva quasi rovinato tutto! Il Generale dovè venire di galoppo, e con parole tonanti, con gesti, e colpi di spada anche, ristabilì l'ordine, riannodò le file, e richiamò il sentimento della vergogna<note xml:id="ftn536" place="foot" n="536"> Dumouriez:<hi rend="italic">  Memoires</hi>, III, 29.</note>; prese, inoltre, i primi che avevano urlato e i caporioni; «rase loro i capelli e le sopracciglia», per contrassegno, e li lanciò nel mondo come un ammonimento. Un po' per questo (e d'altra parte le razioni scarse, e il campo con la pioggia, e lo stomaco affamato generano il malumore) vi fu quasi un ammutinamento. Onde di nuovo sopraggiunse Dumouriez alla testa delle loro file, col suo Stato Maggiore e una scorta di cento Ussari. «Situò alcuni squadroni dietro di loro, l'artiglieria al fronte, e disse loro: «Quanto a voi, io non voglio chiamarvi nè cittadini, nè soldati, nè figliuoli miei (<hi rend="italic">ni mes enfants</hi>): vedete innanzi a voi quest'artiglieria, dietro, questa cavalleria. Voi vi siete disonorati commettendo dei delitti. Se vi emendate, e vi conducete come questo bravo esercito cui avete l'onore di appartenere, troverete in me un buon padre. Ma ladri e assassini non posso tollerarne qui. Al più piccolo ammutinamento vi farò fare a pezzi (<hi rend="italic">hacher en pièces</hi>.) Cercate i malvagi come sono fra voi; e mandateli via voi stessi. Io vi ritengo responsabili di loro».</p>
                     <p>Pazienza, oh Dumouriez! Quando questo incerto manipolo di strilloni e di ammutinatori sarà disciplinato e assuefatto alla guerra, diverrà una falange di Combattenti, e eseguirà i suoi volteggiamenti, e andrà come un mulinello, in ordine, rapido come il vento o il turbine: figure abbronzate, coi mustacchi; sovente a piedi nudi, col dorso scoperto; dai tendini d'acciaio, che non richiedono altro che pane e polvere da cannone: veri figli del fuoco, i più destri, i più rapidi, i più ardenti forse da Attila in poi. Essi possono conquistare e invadere meravigliosamente, proprio come fece lo stesso Attila; – quell'Attila di cui tu vedi ora il Campo e il Campo di battaglia su questo stesso terreno<note xml:id="ftn537" place="foot" n="537"> Helen Maria Williams, III, 32.</note>; il quale, dopo avere spazzato il mondo, fu, con molte difficoltà e giorni di duro combattimento, sconfitto <hi rend="italic">qui</hi> dal Romano Ezio e dalla Fortuna; e la sua nuvola di polvere si dileguò di nuovo nell'Oriente!</p>
                     <p>È molto strano, ma in questa rumorosa Confusione d'una Soldatesca, che noi vedemmo tempo addietro cadere suicidandosi, sbandata in una collisione suicida – a Nancy, o sulle vie di Metz, dove il Bravo Bouillé stava a spada sguainata; e che, d'allora in poi, attraverso altre collisioni, era andata in pezzi, peggiorando sempre, fino a ridursi in tale stato: in questa rumorosa Confusione e non altrove, spunta il primo germe d'un ritorno all'ordine per la Francia! Intorno a cui, diciamo noi, la povera Francia sul punto di suicidarsi alla sua volta, seppellendosi nelle macerie e nel Caos, sarà ben lieta di riunirsi; per cominciare a svilupparsi e a dar nuova forma alla sua polvere inorganica; per cambiarsi, assai lentamente, attraverso secoli, attraverso Napoleone, Luigi Filippo ed altri intermezzi, altre fasi, – in una nuova Francia, infinitamente preferibile, è a sperare!</p>
                     <p>Questi volteggiamenti, queste manovre nella regione dell'Argonne, fedelmente descritti dallo stesso Dumouriez, per quanto più interessanti per noi delle migliori Partite a Scacchi di Hoyle o Philidor, noi li ometteremo, o Lettore, interamente, – e ci affretteremo a notare due cose: la prima, esigua e privata; l'altra, importante e pubblica. La nostra piccola cosa privata è la seguente: la presenza, nell'Esercito Prussiano, in quel giuoco di guerra dell'Argonne, di un Uomo, appartenente alla specie detta Immortale; che, da allora in poi, diviene sempre più visibile in tale suo aspetto, mentre quello Transitorio va sempre più dileguandosi: poichè in antico si notava che quando gli Dei comparivano fra gli uomini, raramente si mostravano in forma riconoscibile; onde, i vaccari di Admeto danno ad Apollo un beveraggio <hi rend="italic">contenuto nel loro otre </hi>di pelle di capra (è molto se non gli danno dei colpi con le loro verghe), neppur sognando che egli sia il Dio del Sole! Il nome di quest'uomo è <hi rend="italic">Johann Wolfgang von Goethe</hi>. Egli è Ministro del Duca di Weimar, e viene col piccolo contingente di Weimar; per compiere qui un dovere insignificante, non militare; addirittura inesplicabile per chicchessia! Egli se ne sta adesso a briglie tirate sull'altura presso Sainte-Menehould, intento a fare un esperimento «sulla febbre del cannone»; recandosi colà a cavallo contro ogni dissuasione, attraverso la danza e il fuoco delle palle dei cannoni, col desiderio scientifico di comprendere che fosse mai quella febbre del cannone: «Il loro suono», egli dice, «è abbastanza strano; è tutto un insieme del ronzio della trottola, del gorgogliare dell'acqua, del fischio degli uccelli. A grado a grado voi provate una sensazione veramente insolita, che può solo essere descritta con la similitudine. Vi par d'essere in un luogo estremamente caldo, e nello stesso tempo vi pare che questo calore penetri completamente nel vostro corpo, onde sentite una perfetta uguaglianza tra voi e questo elemento. La vista non perde nulla della sua forza o della sua distinzione; eppure tutte le cose hanno assunto una specie di colore rosso cupo, che rende la situazione e gli oggetti capaci di maggiore impressione su voi»<note xml:id="ftn538" place="foot" n="538"> Goethe: <hi rend="italic">Campagne in Frankreich</hi> (<hi rend="italic">Werke</hi>, XXX, 73).</note>.</p>
                     <p>Tale è la febbre del cannone quale un Poeta Mondiale la prova. – Un uomo addirittura incommensurabile! Nel cui cervello incommensurabile, per altro, vi è la contropartita (o chiamatela complemento) di quella immensa Morte-Nascita del Mondo; che si effettua ora esternamente, nell'Argonne, in quel tuonar di cannone; internamente, nella incommensurabile testa, in tutt'altra guisa da quella del tuono! Notalo, o Lettore, quest'uomo, come il più memorabile di quanto v'ha di memorabile in questa Campagna dell'Argonne. Ciò che diciamo di lui non è visione, nè figura retorica, ma uno scientifico fatto storico, che tanti uomini, ora, a tal distanza di tempo, veggono o cominciano a vedere.</p>
                     <p>Ma la più grande cosa pubblica che dovevamo notare è la seguente: il venti Settembre 1792 era un mattino freddo, umido e coperto di nebbia; fin dalle tre del mattino, Sainte-Menehould e quei villaggi e fattorie che conosciamo da tempo, furono scossi dallo strepito dei carri dell'artiglieria, dallo scalpitare dei cavalli, dai passi di molti piedi umani: militari d'ogni genere, tra Patrioti e Prussiani prendevano posizione sulle Alture di La Lune ed altre; mutando di posto e facendosi innanzi; proprio come in una formidabile partita a scacchi; che voglia il Cielo finisca bene! Il Mugnaio di Valmy è fuggito tutto polveroso nel sottosuolo; e il suo Mulino, che mai ebbe tanto vento, oggi resterà in riposo. Alle sette del mattino si dirada la nebbia; ecco che Kellermann, secondo a Dumouriez nel comando, «con diciotto <hi rend="italic">pezzi di cannone</hi>» e con le file ben serrate, prende posto intorno a quel silenzioso mulino a vento, su quel poggio di difesa; Brunswick, anche con le file serrate e il cannone, lo adombra dal sommo di La Lune: solo il ruscelletto e la sua piccola valle li separano.</p>
                     <p>Onde il momento tanto desiderato è giunto al fine! Non più la fame e la dissenteria, ma la <hi rend="italic">mitraglia</hi>; e poi! – Dumouriez, con la forza e un fronte solido, guarda in alto da un'altura vicina; non può che aiutare col desiderio, in silenzio. Ecco che i diciotto pezzi d'artiglieria rumoreggiano, latrano, in risposta al cannoneggiare di La Lune; un forte rimbombo esala nell'aria, la cui eco si ripercuote dal fondo dei burroni, lontan lontano nelle profondità della foresta dell'Argonne (ormai deserta); e le membra e le vite degli uomini volano disperse qua e là. Può Brunswick produrre su loro alcuna impressione? I Signori dallo splendore offuscato <hi rend="italic">si mordono le dita</hi>; poichè quei Sansculottes non fuggiranno come polli, a quel che pare! Verso il mezzodì, un colpo di cannone uccide il cavallo che cavalcava Kellermann; scoppia in aria un carro di polvere con un funebre clangore; qualche cosa si libra e ondeggia nell'aria, – Brunswick tenterà! «<hi rend="italic">Camarades</hi>», grida Kellermann, «<hi rend="italic">Vive la Patrie! Allons vaincre pour elle</hi>. Andiamo a vincere per essa». «Viva la Patria», echeggia la risposa sotto la volta del Cielo, come un fuoco roteante di luogo in luogo: le nostre file sono salde come rocce; Brunswick può ben riattraversare il burrone senza alcun risultamento, e riprendere la sua primitiva posizione su La Lune; non senza che gli tocchino delle busse per via. E ciò si protrasse per tutto un giorno di Settembre, – in mezzo al frastuono, agli ululati, a un mugghiare che echeggiava lontano! Le cannonate durano fino al tramonto; senza effetto. Fino a un'ora dopo il tramonto, mentre i pochi orologi che restano nel distretto suonano le sette; in quest'ultima ora del giorno, Brunswick fa un altro tentativo. Con una fortuna punto migliore! Egli è scontrato da quelle file salde come rocce, al grido di <hi rend="italic">Vive la Patrie</hi>, e respinto, non senza essere battuto. Allora egli smette; si ritira alla «Taverna di la Lune», innalza un fortino pel caso che <hi rend="italic">egli stesso</hi> venga attaccato!</p>
                     <p>Le cose stanno proprio così, o Signori dallo Splendore offuscato, checchè possiate fare. Ah! la Francia non si leva in massa per noi; e i Contadini non si uniscono a noi, ma ci assassinano; nè l'impiccagione, nè alcuna persuasione vorrà ridurli! Essi hanno perduto il loro antico spiccato amore del Re e della veste Regale, – ho paura; e combatteranno per liberarsene: questa sembra ora la loro tendenza. Le cose d'Austria non prosperano, e neppur l'assedio di Thionville. Gli abitanti di Thionville, spingendo la loro insolenza al colmo dell'epigramma, hanno messo sulle loro mura un cavallo di legno con un manipolo di fieno pendente, e questa iscrizione: «Quando io finirò il mio fieno, voi prenderete Thionville»<note xml:id="ftn539" place="foot" n="539"> 
                           <hi rend="italic">Hist. Parl.</hi>, XIX, 177.</note>. A tal punto è giunta la frenesia del genere umano.</p>
                     <p>Le trincee da Thionville possono chiudersi; e che importa se quelle di Lille sono aperte? La Terra non sorride a noi, nè il Cielo, che piange e s'oscura, sciogliendosi in una pioggia brusca e peggio. I nostri amici c'insultano; siamo feriti nelle case dei nostri amici. «Sua Maestà di Prussia aveva un tabarro, quando venne la pioggia; e (contrariamente ad ogni legge conosciuta) lo indossò, quantunque i nostri due Principi francesi, speranza del loro paese, non ne avessero!» A questo, invero, come dice Goethe, che risposta si potrebbe dare?<note xml:id="ftn540" place="foot" n="540"> Goethe, XXX, 49.</note> Fame e Freddo, Affronto, Colica, Dissenteria e Morte; e noi qui appiattati in un forte, fra cenci, covoni di grano e avanzi di stoppia, sulla fangosa Altura di La Lune, intorno alla miserabile Taverna di La Lune!</p>
                     <p>Questa è la cannonata di Valmy, ove il Poeta Mondiale provò la febbre del cannone; ove i Sansculottes francesi non fuggirono come polli: fatto prezioso per la Francia. Ogni soldato compiè il suo dovere, e l'Alsaziano Kellermann (quanto preferibile al vecchio Luckner congedato!) cominciò a divenire grande; <hi rend="italic">Egalité fils</hi>, Uguaglianza juniore, svegliato e prode Ufficiale di Stato Maggiore, si distinse per la sua intrepidezza: – è lo stesso individuo intrepido che ora, da Luigi Filippo, senza l'Uguaglianza, lotta, in tristi circostanze, per esser chiamato Re dei Francesi per un po' di tempo.</p>
                  </div>
                  <div type="div4" rend="P18">
                     <head>CAPITOLO VIII<lb/>EXEUNT</head>
                     <p>Ma quel Venti Settembre è, anche per altro, un gran giorno. Perchè, notate, mentre il cavallo di Kellermann stramazza sotto di lui al Mulino di Valmy, i nostri nuovi Deputati Nazionali, che saranno una <hi rend="italic">Convenzione Nazionale</hi>, gironzano e si raccolgono intorno alla sala dei Cento Svizzeri, con l'intento di costituirsi!</p>
                     <p>La dimane, verso mezzodì, l'Archivista Camus è occupato a «verificare i loro poteri»; già parecchie centinaia di loro sono qui. Onde l'antica Legislativa torna fuori solennemente per fondere le sue vecchie ceneri a guisa di Fenice nel corpo della nuova; – e, così, subito tutti ritornano solennemente alla Salle de Manège, ove siede una Convenzione Nazionale, al completo o quasi, con settecentoquarantanove Membri, presieduta da Pétion; – che comincia subito ad occuparsi degli affari. Leggi il resoconto della seduta di quel pomeriggio, o Lettore; poche sedute possono assomigliarle: il monotono <hi rend="italic">Moniteur</hi>, col suo resoconto, diviene più drammatico dello stesso Shakespeare. Poichè l'epigrammatico Manuel si alza e dice cose strane: che il Presidente debba avere una Guardia d'Onore, e debba essere alloggiato alle Tuileries: – <hi rend="italic">Respinto</hi>. E si leva e parla Danton; e si levano Collot d'Herbois, il Curato Grégoire e lo zoppo Couthon della Montagna, e in rapide stanze Melibee, ognuna di poche righe, propongono non poche mozioni: Che la pietra angolare della nostra nuova Costituzione sia la Sovranità del Popolo: che la nostra nuova Costituzione, sia accettata dal Popolo o divenga nulla; inoltre che il Popolo debba essere vendicato, ed avere giudici adatti; che le Imposte debbano continuare fino a nuovo ordine; che la proprietà della Terra e le altre proprietà siano sacre per sempre; finalmente che da qust'oggi «la Regalità sia abolita in Francia» – <hi rend="italic">Tutto decretato</hi>, prima che suonino le quattro, con acclamazione del mondo!<note xml:id="ftn541" place="foot" n="541"> 
                           <hi rend="italic">Hist. Parl</hi>., XIX, 19.</note> L'albero era tanto maturo; bastò scuoterlo per raccogliere delle carrettate di frutti maturi.</p>
                     <p>E così nella Regione di Valmy, non appena giungono le notizie, che è mai questo clamore che si sente, che si vede dalle nostre torbide alture di La Lune?<note xml:id="ftn542" place="foot" n="542"> Williams, III, 71.</note> Un evviva generale dei Francesi sul loro colle opposto; essi innalzano i berretti sulle baionette: è un suono come di <hi rend="italic">République</hi>; <hi rend="italic">Vive la République</hi>, è il suono indistinto portato dal vento! – Il mattino del domani, per così dire, Brunswick si pone in ispalla lo zaino prima di giorno, accende tutto il fuoco che ha; e marcia senza battere il tamburo. Dumouriez trova tracce orrende in quel campo; «<hi rend="italic">latrines</hi> piene di sangue»!<note xml:id="ftn543" place="foot" n="543"> 1° ottobre 1792; Dumouriez, III, 73.</note> Il cavalleresco Re di Prussia, giacchè egli, come vedemmo, è qui in persona, non può che deplorare a lungo questo giorno; – guardare più freddo che mai quei Signori dallo Splendore offuscato, quei Principi francesi Speranza del loro paese; – e, dopo tutto, indossare il suo pastrano senza tanti complimenti, lieto di averne uno. Essi si ritirano, tutti si ritirano con una conveniente speditezza, attraversando la Champagne, divenuta per via del traffico tutta un pantano, sotto un diluvio di pioggia. Dumouriez, per mezzo dei suoi Kellermann e Dillon, li punge un po' a tergo. Un poco, non molto; ora pungendoli, ora patteggiando: perchè Brunswick ha gli occhi aperti, e Sua Maestà di Prussia è una Maestà pentita.</p>
                     <p>Nè l'Austria ha prosperato, nè il Cavallo di Legno di Thionville ha morso il suo fieno, nè la città di Lille s'è arresa. Le trincee di Lille si aprono il 29 del mese; piovono le palle, le bombe e le palle infocate; come se non trincee, ma il Vesuvio e l'Abisso si fossero aperti. Era spaventevole, dicono i testimoni oculari; ma senza risultato. Gli abitanti di Lille sono giunti a tanto; specialmente dopo le notizie dell'Argonne e dell'Est. Neppure uno dei <hi rend="italic">Sans-indispensables</hi> in Lille si arrenderebbe per un riscatto da Re. Piovono le palle infocate, giorno e notte; «seimila», o giù di lì, e delle bombe piene internamente di olio di trementina, che scoppia infiammandosi, – specialmente sulle abitazioni dei Sansculottes e dei poveri; le strade dei ricchi sono risparmiate. Ma i Sansculottes si procurano secchie d'acqua e si organizzano per ispegnere il fuoco: «La bomba è in casa di Pietro! La bomba è in casa di Giovanni!» Essi dividono il tetto e la sostanza fra loro; gridano <hi rend="italic">Vive la République</hi>; e non perdono coraggio. Una palla tuona attraverso la sala principale dell'Hôtel-de-Ville, mentre vi è riunita l'Assemblea del Comune; «Noi siamo in permanenza», dice uno freddamente, continuando il suo lavoro; e la palla rimane anche in permanenza conficcata nel muro, probabilmente sino ad oggi<note xml:id="ftn544" place="foot" n="544"> 
                           <hi rend="italic">Bombardement de Lille</hi> (in <hi rend="italic">Hist. Parl.</hi>, XX, 63-71).</note>.</p>
                     <p>L'Arciduchessa d'Austria (sorella della Regina) vuol vedere essa stessa il fuoco rovente dell'artiglieria: «nella loro fretta di soddisfare un'Arciduchessa, due mortai esplodono e uccidono trenta persone». Ma tutto è vano; Lille, spesso in fiamme, vede sempre spento l'incendio; Lille non cederà. Anche i ragazzi destramente strappano le micce alle bombe cadute; un uomo afferra col suo cappello una palla rotolante, il cappello prende fuoco; quando s'è raffreddato, lo coronano con un <hi rend="italic">bonnet rouge</hi>». È memorabile anche quello spensierato barbiere, che, quando scoppiò la bomba dietro di lui, ne raccolse un pezzo, vi fece dentro una saponata, ed esclamò: «<hi rend="italic">Voilà mon plat a barbe!</hi> E rase quattordici persone», sul posto. Bravo, o spensierato barbiere, «degno di radere l'antico Spettro dal Mantello rosso, e di trovare i tesori!» – L'ottavo giorno di questo assedio disperato, il sei Ottobre, l’Austria, trovandolo infruttuoso, si ritira con un non piacevole sentimento. Dumouriez vi si dirige rapidamente; e Lille, nera di cenere e di fiamme soffocate, ma in preda a una gioia che arriva fino al cielo, spalanca le sue porte. Il <hi rend="italic">plat à barbe</hi> divenne di moda; «nessun patriota elegante», dice Mercier parecchi anni dopo, «si rade senza la scheggia d'una bomba di Lille».</p>
                     <p>
                        <hi rend="italic">Quid multa?</hi> Perchè tante parole? Gl'invasori sono in fuga; l'esercito di Brunswick, di cui un terzo è rimasto morto, si trascina in una maniera disastrosa per le vie profonde della Champagne; spargendosi nei «campi d'una creta dura e spugnosa, di color rosso»: – «come Faraone in un mare rosso di fango», dice Goethe; «poichè anche qui giacciono carri rotti e sembra che cavalleria e fanteria debbano affondare»<note xml:id="ftn545" place="foot" n="545"> 
                           <hi rend="italic">Campagne in Frankreich</hi>, pag. 103.</note>. Il mattino dell'undici Ottobre, il Poeta Mondiale, cercandosi a fatica una via verso Nord, fuori Verdun, ove era entrato dalla parte del Sud cinque settimane innanzi, in un ordine tutto differente, osservò il seguente fenomeno e formò parte di esso.</p>
                     <p>«Verso le tre del mattino, senz'aver punto dormito, eravamo per montare nella nostra vettura che attendeva alla porta, quando un insuperabile ostacolo ci si parò innanzi: passava fra i ciottoli della via, che erano ammucchiati dall'un lato e dall'altro, una colonna ininterrotta di carri d'ammalati, che attraversava la città, e tutti camminavano come in un pantano. Mentre noi aspettavamo per vedere che si poteva fare, il nostro padrone di casa, Cavaliere di Saint-Louis, passò in fretta dinanzi a noi, senza salutarci. Egli era stato un Notabile di Calonne nel 1787, poi era emigrato; era tornato a casa sua, giubilante, coi Prussiani; ma ora deve tornare di nuovo nel mondo immenso, seguito da un servo che porta un piccolo fagotto sul bastone».</p>
                     <p>«L'attività del nostro solerte Lisieux si rivelò in tutta la sua estensione, ed anche in questa occasione ci trasse d'impaccio; egli si cacciò in un piccolo vuoto della fila dei carri, e tenne indietro il tiro che s'avanzava, fin che noi, coi nostri quattro e sei cavalli, c'intercalammo; dopo di che, io potei respirare più liberamente nel mio leggero e piccolo carrozzino. Noi eravamo ora in cammino, a passo di funerale, ma sempre in cammino. Spuntava il giorno; noi ci trovammo all'uscita della città, in mezzo a un tumulto, a un frastuono che sorpassavano ogni misura. Ogni sorta di veicoli, alcuni cavalieri, una quantità immensa di gente a piedi s'incrociavano sulla grande spianata innanzi alla porta della Città. Noi volgemmo a destra con la nostra Colonna, verso Estain, per una stretta via fiancheggiata da fossati. La propria conservazione in una ressa così grande, non conosceva ormai nè pietà nè rispetto verso chicchessia. Non lungi da noi cadde il cavallo d'un carro di munizioni; tagliarono i finimenti e lo lasciarono a terra. Ed ora poichè gli altri tre non potevano più sostenere il peso del carro, li slegarono e rovesciarono il pesante veicolo nel fosso; noi poi, col minor ritardo possibile, dovemmo passar diritto sul cavallo, che si stava rialzando, ed io ben mi accorsi che le sue gambe scricchiolarono e s'infransero sotto le ruote.</p>
                     <p>«Cavalleria e fanteria cercavano di uscire dalle vie strette e faticose, per gettarsi nei campi, ma anche questi erano rovinati dalla pioggia; inondati dall'acqua che si riversava dai fossati pieni, la comunicazione dei sentieri era dappertutto interrotta. Quattro soldati francesi dall'aspetto di gentiluomini, belli, ben vestiti, guadarono per un po’ di tempo a lato della nostra carrozza, lindi e netti in una maniera meravigliosa; ed avevano tale un'arte nel fare i loro passi, che le loro calzature rivelavano non più su della caviglia il fangoso pellegrinaggio che aveva dovuto subire quella buona gente.</p>
                     <p>«Che in quelle circostanze si vedessero nei fossi, nei prati, nei campi, dappertutto, cavalli morti, era ben naturale; ma presto ne trovavate anche di scorticati, ai quali era stata tagliata la carne: triste indizio della miseria generale.</p>
                     <p>«Così noi andavamo innanzi; ogni momento in pericolo, perchè al più piccolo arresto, poteva capitare anche d'essere mandati a capitombolare fuor della via; in tale emergenza, veramente, l'accurata destrezza del nostro Lisieux non potrebbe essere abbastanza lodata. Dello stesso talento dette prova ad Estain: vi giungemmo verso mezzogiorno; e scorgemmo in quella bella cittadina, bene edificata, nelle vie e nelle piazze, un tumulto di cui non s'intendeva la ragione; la massa andava di qua e di là; tutti lottavano per farsi avanti, ciascuno era d'impedimento all'altro. Inaspettatamente, la nostra carrozza s'arrestò innanzi ad una maestosa casa, nella piazza del mercato; il padrone e la padrona della magione ci salutarono a reverente distanza. L'accorto Lisieux, a nostra insaputa, aveva detto che noi eravamo il fratello del Re di Prussia!</p>
                     <p>«Ed ora dalle finestre del pianterreno che guardavano sulla piazza del mercato, ci apparve l'immenso tumulto, per così dire, quasi palpabile. Ogni specie di gente, soldati in uniforme, malandrini, cittadini e contadini dall'aria risoluta ma triste, donne e fanciulli che si pigiavano, si urtavano l'un l'altro fra veicoli d'ogni specie: carri di munizioni, vagoni di bagagli, carrozze ad un cavallo, a due od a molti cavalli; una miscellanea di centinaia di tiri requisiti o legalmente posseduti, facendosi strada, urtandosi, ostacolandosi a vicenda, che andavano di qua e di là, a destra e a sinistra. Anche il bestiame cornuto era ivi in moto, probabilmente armenti presi in requisizione. Cavalieri se ne vedevano pochi, ma le eleganti carrozze degli Emigrati, di variopinti colori, verniciate, dorate e inargentate, evidentemente dai migliori costruttori, davano nell'occhio<note xml:id="ftn546" place="foot" n="546"> Vedi <hi rend="italic">Hermann und Dorothea</hi> (anche di Goethe), libro: <hi rend="italic">Kalliope.</hi>
                        </note>.</p>
                     <p>«Ma la crisi della ressa si verificò un po' più oltre, dove l'affollata piazza del mercato metteva capo in una via, – veramente diritta e buona, ma, in proporzione, troppo stretta. Nella mia vita non ho visto mai niente di simile; il suo aspetto potrebbe forse paragonarsi a quello d'un fiume gonfio che dilaga impetuoso per campi e prati, ed è poi di nuovo costretto a cacciarsi sotto uno stretto ponte e a scorrere nei limiti del suo alveo. Giù nella lunga strada, tutta in vista dalle nostre finestre, cresceva di continuo la stranissima marea: un'altra carrozza da viaggio a doppio posto troneggiava sul torrente di cose. Noi pensammo alle belle donne di Francia che avevamo visto al mattino. Non erano esse, per altro; era il Conte Haugwitz, che potevate vedere, con una specie di malizia sardonica farsi avanti dondolandosi, a passo a passo»<note xml:id="ftn547" place="foot" n="547"> 
                           <hi rend="italic">Campagne in Frankreich</hi>, Goethe'e Werke (Stuttgart, 1829), XXX, 133-137.</note>.</p>
                     <p>In questa non trionfale processione ha messo capo il Manifesto di Brunswick! Anzi in qualcosa di peggio: «nei negoziati con quei miserabili». – Le prime notizie di questo fatto produssero tale un disgusto negli Emigrati, che il nostro scientifico Poeta Mondiale «teme per la ragione di parecchi»<note xml:id="ftn548" place="foot" n="548"> 
                           <hi rend="italic">Ibid</hi>., 152.</note>. Non v'è rimedio; debbono seguitare a vivere, quei poveri Emigrati, stizziti contro tutti e tutto, e venire in uggia a tutti nella disgraziata condizione in cui si sono cacciati. Il Padrone e la Padrona di casa vi dicono alla <hi rend="italic">table-d'hôte</hi>, come siano insopportabili quei Francesi; come, malgrado tale umiliazione, la povertà e la probabile indigenza, lottano sempre per la precedenza, con lo stesso spirito invadente e senza alcuna discrezione. Altamente onorato, alla testa della tavola, potete osservare coi vostri occhi, non un Signore, ma un automa di Signore rimbambito, ancora adorato, servito con reverenza e nutrito. Seduto promiscuamente è un miscuglio di soldati, commissarî, avventurieri; che consumano in silenzio le loro barbariche vettovaglie. «Su tutte le fronti si può leggere un triste destino; tutti sono silenziosi, poichè ognuno ha le proprie sofferenze da sopportare, e vede innanzi a sè una miseria sconfinata». Un viandante frettoloso entra e mangia senza disgusto ciò che gli si pone davanti, e il padrone non gli fa pagare quasi niente. «Egli è», mi dice in disparte il padrone, «il primo di quel popolo maledetto che ho visto piegarsi a gustare il nostro pane nero tedesco»<note xml:id="ftn549" place="foot" n="549"> 
                           <hi rend="italic">Campagne in Frankreich</hi>, Goethe'e Werke (Stuttgart, 1829), XXX, 210-12.</note>.</p>
                     <p>E Dumouriez è a Parigi; lodato e festeggiato; messo in mostra nei brillanti Saloni, affluiscono intorno a lui le più belle vesti di blonda, gli abiti più maestosi, ammirandolo con gioia. Senonchè, una notte, nello splendore di una di queste scene, egli si vede repentinamente apostrofato da una squallida, lugubre Figura, introdottasi senz'essere invitata, anzi malgrado il divieto dei servi: una lugubre figura! La squallida e lugubre figura è venuta con «una missione espressa da parte dei Giacobini», per avere esplicite informazioni, meglio allora che più tardi, intorno ad alcune cose: «al fatto, per esempio, delle sopracciglia rase ai Volontarî Patrioti». Anche, «sulla vostra minaccia di farli fare a pezzi». Inoltre, «perchè non avete perseguitato Brunswick con più calore,» così, con una voce aspra e chioccia, inquirisce la Figura. – «<hi rend="italic">Ah, c'est vous qu'on appelle </hi>
                        <hi rend="italic">Marat</hi>, Voi siete quello che chiamano Marat!», risponde il Generale, e freddamente gira sui tacchi<note xml:id="ftn550" place="foot" n="550"> Dumouriez III, 115. La relazione di Marat, nel <hi rend="italic">Débats des Jacobins</hi> e nel <hi rend="italic">Journal de la République</hi> (<hi rend="italic">Hist. Parl</hi>., XIX, 317-21) conviene sulla girata di tacchi; ma si sforza a interpretarla diversamente.</note>. – «Marat!» Le vesti di blonda rabbrividiscono come erba tremula; le marsine fanno circolo; l'Attore Talma (poichè ciò accade in casa di Talma) e forse anche la luce dei candelieri divengono lividi; finchè questo Spettro osceno, fosca Apparizione Visiva non terrestre, svanisce, per tornare nella sua Notte nativa.</p>
                     <p>Il Generale Dumouriez, dopo pochi giorni, torna a partire pei Paesi Bassi; attaccherà i Paesi Bassi, quantunque d'inverno. Il Generale Montesquiou, al Sud-Est, s'è recato da Sua Maestà di Sardegna, e, quasi senza tirare un colpo, gli ha tolto la Savoia, assai desiderosa di far parte della Repubblica. Il Generale Custine, al Nord-Est, s'è scagliato con impeto su Spira e sul suo arsenale, e poi, non senza esservi invitato, sull'Elettorale Magonza; ove si trovano ora i Democratici Tedeschi e neppur l'ombra di un Elettore. Onde negli ultimi giorni di Ottobre, Frau Forster, una figliuola di Heyne, alquanto democratica, passeggiando fuori la porta di Magonza con suo marito, trova dei soldati francesi che giuocano a boccia con le palle dei cannoni. Forster salta allegramente su una bomba di ferro, gridando: «Viva la Repubblica!» Una Guardia Nazionale dalla barba nera risponde: «<hi rend="italic">Elle vivra bien sans vous</hi>. Forse ella vivrà indipendentemente da voi»<note xml:id="ftn551" place="foot" n="551"> Johann George Forster's <hi rend="italic">Briefwechsel</hi> (Lipsia, 1829), I, 88.</note>.</p>
                  </div>
               </div>
               <div type="div3" rend="P15">
                  <head>
                     <label>Libro secondo</label>
                     <lb/>Regicidio</head>
                  <div type="div4" rend="P16">
                     <head>CAPITOLO I<lb/>IL POTERE DELIBERANTE</head>
                     <p>La Francia adunque ha condotto compiutamente a termine due cose: ha scacciati i suoi Invasori Cimmerî ben oltre le frontiere; ha ridotta in frantumi la sua interna Costituzione Sociale, fin alla sua fibra più minuta, dissolvendola, annientandola. Tutto è completamente innovato: dal Re fino alla Guardia Urbana della Parrocchia, tutte le Autorità, Magistrati, Giudici, le persone insomma che avevano il comando, avevano dovuto, d'un subito cambiarsi, in quanto era necessario; diversamente sarebbero state senza indugio costrette a cambiarsi e non senza violenza; un patriottico «Consiglio di Ministri Esecutivo», con un patriota, Danton, in esso, e poi tutta una Nazione e una Convenzione Nazionale ne hanno presa cura. Ogni funzionario, nel più remoto casale, che abbia detto <hi rend="italic">De par le Roi</hi>, e mostrato fedeltà, non deve che ritirarsi, per far posto a un nuovo e più progredito funzionario che possa dire <hi rend="italic">De par la République</hi>.</p>
                     <p>È tale un mutamento, che la Storia deve dire ai suoi lettori che l'immaginino, senza descriverlo. Un mutamento istantaneo di tutto il corpo politico, essendo tutta cambiata l'anima politica; tale un mutamento quale pochi corpi, politici o meno, possono esperimentare in questo mondo. È il caso forse di quel che avvenne al povero corpo della Ninfa Semele, quando ella volle, per un capriccio femminile, vedere il suo Giove Olimpico nella sua qualità di Giove; – e così resto, la povera Ninfa, in quel momento Semele, un momento dopo non più Semele, ma una Fiamma e statua di ceneri ardenti! – La Francia ha guardata la Democrazia, l'ha ben guardata in faccia. Gl'Invasori Cimmerî si riuniranno, con più umile spirito, con migliore o peggior sorte: la rovina e la dissoluzione si riformeranno in un Ordinamento sociale purchessia. Ma quanto alla Convenzione Nazionale, che tutte deve ricomporre, se, come si aspettano il Deputato Paine e la Francia in genere, compirà tutto «in pochi mesi», noi la diremo la più destra delle Convenzioni.</p>
                     <p>In verità è assai strano il vedere come questo mercuriale Popolo Francese passi d'un subito da<hi rend="italic">Vive le Roi</hi> a <hi rend="italic">Vive la République</hi>; e va trillando e danzando mentre scuote ogni giorno (per così dire) e calpesta nella polvere le sue antiche insegne sociali, i suoi principî, le leggi della sua esistenza; e danza allegramente incontro allo Sregolato, all'Ignoto, col cuore pieno di speranza e niente altro che <hi rend="italic">Libertà, Uguaglianza e Fraternità</hi> sul labbro.</p>
                     <p>Son forse due secoli, o soltanto due anni, da che tutta la Francia mandò simultaneamente il suo ruggito fino alla volta celeste, gridando tra il clamore e il fumo alla sua <hi rend="italic">Festa </hi>
                        <hi rend="italic">delle Picche</hi>: «Viva il Restauratore della libertà francese». Appena tre anni addietro v'era ancora Versailles e un Oeil-de-Boeuf: ora v'è il Circuito del Temple sorvegliato, cinto dagli occhi di draghi dei Municipali, dove la Regalità, come nel suo limbo finale, giace estinta. Nel 1789, il Deputato Costituente Barrère «pianse» nel suo giornale <hi rend="italic">Point-du-jour</hi> nel vedere un Re Luigi riconciliato; ora, nel 1792, il Deputato della Convenzione Barrère, a ciglio completamente asciutto, può prendere a considerare se il riconciliato Re Luigi debba essere oppur no ghigliottinato!</p>
                     <p>Le vecchie insegne, la vecchia veste sociale cadono così presto (diciamo noi) perchè sono ben logore, e vengono calpestate dalla danza Nazionale. E le nuove insegne dove son esse? E i nuovi costumi e le nuove leggi? La Libertà, l'Uguaglianza, la Fraternità: queste non sono vesti, ma desiderio di vesti! La Nazione è pel momento, in linguaggio figurato, <hi rend="italic">nuda</hi>; essa non ha nè costumi nè vesti; ma è nuda, – è una Nazione <hi rend="italic">Sans-culotte</hi>.</p>
                     <p>Fino a questo punto e in tal modo hanno trionfato i vostri patrioti Brissot, Guadet. Le visioni di Ezechiele Vergniaud sulla caduta di troni e corone, di cui egli parlò ipoteticamente e profeticamente nella Primavera dell'anno, si sono di repente compiute nell'Autunno! I nostri eloquenti patrioti della Legislativa, come potenti Stregoni, con le parole della loro bocca hanno spazzato il Regalismo insieme ai suoi antichi costumi, alle sue antiche formule, dandolo in preda dei venti; ed ora governeranno una Francia libera da formule. Libera da formule! Eppure l'uomo non vive che con le formule, coi costumi, con le <hi rend="italic">maniere</hi> di fare e di vivere: nessun testo è più vero di questo; che si riscontra vero dalla Tavola da tè e dal Desco del sarto, su su, risalendo, fino all'Alte Camere del Senato, Templi Solenni; anzi traverso ogni regione della Mente e dell'Immaginazione e fino ai più remoti confini dell'Essere articolato, – <hi rend="italic">ubi homines sunt, modi sunt</hi>. Ovunque sono uomini, sono costumi. È la più profonda legge della natura umana; onde l'uomo è un artigiano, «un animale che usa l'utensile»; non lo schiavo dell'Impulso, del Caso, della Natura bruta, ma in una certa misura il loro Signore. Venticinque Milioni d'uomini che si spogliano repentinamente dei loro <hi rend="italic">usi</hi> e vi danzano sopra a quel modo, sono una ben terribile cosa da governare.</p>
                     <p>Frattanto, gli eloquenti patrioti della Legislativa debbono precisamente risolvere questo problema. Sotto il nome e pseudonimo di «uomini di Stato, <hi rend="italic">hommes d'État</hi>», di «uomini moderati, <hi rend="italic">modérantins</hi>», Brissotins, Rolandins, e finalmente <hi rend="italic">Girondins</hi>, diverranno famosi in tutto il mondo nel risolvere questo problema. Poichè i Venticinque milioni hanno inoltre l'effervescenza Gallica; – invasi, sia dalla speranza dell'ineffabile universale Fraternità e Età dell'Oro; sia dal terrore dell'ineffabile Europa Cimmeria che si collega per piombare su noi. È un problema come ve ne son pochi. Invero, se l'uomo, come vantano i Filosofi, potesse guardare innanzi e dietro a sè, che sarebbe mai di lui in tanti casi? Che cosa ne sarebbe in questo caso, di quei Settecentoquarantanove uomini? La Convenzione che vedesse chiaramente il futuro e il passato, sarebbe una Convenzione paralizzata. Vedendo chiaramente non oltre il proprio naso, non è paralizzata.</p>
                     <p>Per la Convenzione non v'è incertezza nè nel lavoro nè nel metodo: fare la Costituzione; difendere la Repubblica fin che sia fatta. Quindi abbastanza rapidamente s'è messo insieme un «Comitato della Costituzione»: Sieyès, antico Costituente, edificatore di Costituzioni per mestiere; Condorcet atto a cose migliori; il Deputato Paine, straniero Benefattore della Specie, «con quella faccia rossa piena di carbonchi e quegli occhi neri luminosi»; Hérault de Séchelles, ex Parlamentare, uno dei più belli uomini della Francia: questi, insieme a confratelli inferiori, sono lietamente congiunti nel lavoro; «faranno un'altra volta la Costituzione», speriamolo, con migliore effetto dell'altra volta. Che la Costituzione possa farsi, chi ne dubita? – o sarebbe il vangelo di Jean Jacques venuto al mondo invano? Invero la nostra ultima Costituzione capitombolò nell'anno, così lamentevolmente. Ma che perciò? – facciamo la cernita dei calcinacci e dei ciottoli, e riedificheremo meglio di prima. «Allargate la vostra base», da un lato fino al suffragio universale, se occorre; escludete i materiali avariati, come il Regalismo e simili, dall'altro lato. In breve: <hi rend="italic">edificate</hi>, oh impareggiabile Sieyès e compagnia, edificate senza stancarvi! Il frequente e pericoloso precipitare delle impalcature e della zavorra, sia per voi stimolo, non iscoraggiamento. Riponetevi all'opera, scartando i frantumi; se le vostre membra saranno rotte, i vostri cuori siano interi; ma edificate, ripetiamo, in nome del Cielo, – finchè il lavoro non si raffermi, o l'uman genere l'abbandonerà e i Costruttori della Costituzione saranno ripagati col riso e con le lagrime! In un buon tempo, nel corso dell'Eternità, era designato che questa parte del Contratto Sociale dovesse esser messa alla prova. E così il Comitato della Costituzione eseguirà l'arduo lavoro: con la speranza e con la fede; – nessun lettore di queste pagine lo disturberà.</p>
                     <p>Far dunque la Costituzione e tornare a casa con animo lieto dopo pochi mesi: questa è la profezia che la nostra Convenzione Nazionale fa a sè stessa; con questo programma scientifico procederanno le sue operazioni e i suoi eventi. Ma dal più scientifico dei programmi, in tal caso, all'esecuzione reale, qual differenza! Ogni riunione di uomini, non è forse, come spesso abbiam detto, una riunione d'incalcolabili Influenze di cui ogni unità è un microcosmo d'influenze? Come può dunque la scienza calcolare o profetizzare su di esse? La scienza che non può con tutti i suoi calcoli, differenziali, integrali e di variazioni, calcolare il Problema di tre Corpi gravitanti, dovrebbe qui tacere, e dire soltanto: In questa Convenzione Nazionale vi sono settecentoquarantanove stranissimi Corpi, che gravitano e fanno ben altro; – che, probabilmente in una stupefacente maniera, eseguiranno i decreti del Cielo.</p>
                     <p>Su Assemblee, Parlamenti, Congressi Nazionali che hanno seduto a lungo; che sono di temperamento saturnino; che sopratutto non sono «davvero terribili» si può calcolare e far delle congetture: eppure anche questi sono una specie di Mistero in azione, – onde noi vediamo che il Giornalista Reporter trae la sua sussistenza: anche questi alle volte sono balzati pazzamente fuor di strada. Tanto maggiormente una povera Convenzione Nazionale di veemenza francese; spinta a tal velocità, senza regolamento, senza rotaie, senza traccia, senza limiti, e in cui ogni uomo è spaventevolmente ardente! È alla lettera tale un Parlamento quale non vi fu mai in niuna parte del mondo. Sono uomini nuovi, non organizzati; e sono essi il cuore, il centro principale d'una Francia completamente caduta nel più folle disordine. Da tutte le città, da tutti i casali, dai più remoti lembi di questa Francia, con i suoi Venticinque Milioni d'anime veementi, dense correnti d'influenze rigurgitano in quello stesso Cuore, nella Salle de Manège, e si precipitano fuori: tal focosa circolazione delle vene e delle arterie è la funzione di quel Cuore. Settecentoquarantanove individui, lo ripetiamo, mai sedettero insieme sulla nostra Terra in circostanze più originali. La più parte di costoro erano individui comuni, o non molto lontani dal comune; eppure in virtù della posizione che occupavano, erano tanto notevoli. In questo clangore selvaggio del turbine delle umane passioni, tra la morte e la vittoria, tra il terrore e il coraggio, ove tutte le altitudini, tutte le profondità ne ripercuotono l'eco, come questi uomini, abbandonati a sè stessi, potranno parlare e agire?</p>
                     <p>I lettori ben sanno come questa Convenzione Nazionale Francese (proprio contrariamente al suo Programma) divenne lo stupore e l'orrore del genere umano; una specie di Convenzione Apocalittica, un <hi rend="italic">fosco Sogno divenuto reale</hi>; di cui raramente parla la Storia se non a mo' di interiezione; come coprì la Francia di maledizione, di delusione, di delirio; e dal suo seno balzò la Morte sul pallido Cavallo. È facile odiare questa povera Convenzione Nazionale; lodarla, amarla non è sembrato impossibile. Essa è, lo abbiam detto, un Parlamento nelle circostanze più originali. Per noi, in queste pagine, sia come un fuligginoso e terribile mistero, ove il Sommo s'è incontrato con l'Imo; e, in quell'alternarsi dello splendore e dell'oscurità delle tenebre, il povero mortale abbacinato non sa qual'è il Sommo, qual'è l'Imo; e si tormenta, si precipita all'impazzata come fanno i mortali in questi casi. Una Convenzione che si consumerà da sè stessa, che compirà il suo suicidio, e diverrà cenere morta – insieme a tutto il suo Mondo! Noi dunque non dobbiamo entrare ad esplorare le sue profondità fosche e confuse; ma dobbiamo guardare con occhi intenti il suo svolgersi e quali notevoli fasi ed eventi ne balzeranno fuori successivamente.</p>
                     <p>Una circostanza generale e superficiale dobbiamo rilevare con lode: la forza della Cortesia. A tal punto il senso della civiltà è penetrato nella vita dell'uomo, che nè un Drouet, nè un Legendre, foss'anche nel più furente calore della mischia, può prescinderne. I dibattiti dei Parlamenti in terribile effervescenza raramente sono presentati al mondo con franchezza; altrimenti il mondo ne stupirebbe. Lo stesso Gran Monarca non iscacciò una volta il suo Louvois brandendo un paio di molle? Ma leggendo i lunghi volumi dei Dibattiti di questa Convenzione, tutti spumanti d'un furioso ardore, al punto che tante volte è questione di vita e di morte, si è piuttosto colpiti dal grado di continenza che manifestano nel parlare, e come in quella furiosa ebollizione v'è una specie di regola di cortesia che cerca d'imporsi; e le forme di vita sociale mai scompaiono del tutto. Quantunque questi uomini minaccino col pugno destro chiuso, non si afferrano mai pel colletto; non mettono fuori i pugnali, eccetto che per propositi oratorii, e non frequentemente: la bestemmia è quasi sconosciuta, quantunque i Resoconti siano abbastanza fedeli; non troviamo che una o due imprecazioni in tutto, imprecazioni di Marat.</p>
                     <p>Del resto, che vi sia «effervescenza», chi ne dubita? Parecchia effervescenza; Decreti approvati per acclamazione oggi, sono revocati per vociferazione domani; ambiente saltuante, d'una mutabilità rotatoria, sempre eccessivo! La «voce dell'oratore è coperta dai rumori»; un centinaio di «onorevoli Membri si slanciano minacciosi verso la parte sinistra della sala»; il Presidente «ha rotti tre campanelli di seguito», – e si caccia in testa il cappello in segno che il paese è prossimo alla rovina. Feroce e effervescente assemblea Gallica-antica! – Ah, come le rumorose attristanti voci di Discussione e di Vita, che è poi anch'essa una <hi rend="italic">discussione,</hi> si sprofondano silenti una dopo l'altra; così alte ora, così basse poco dopo! Brenno e gli antichi Capitani Gaelici, in cammino per Roma, per la Galazia ed altri di quei posti verso i quali solevano marciare nella maniera più feroce, ebbero senza dubbio Discussioni del pari effervescenti; quantunque nessun <hi rend="italic">Moniteur</hi> le abbia riportate. Si azzuffavano in Celtico gaelico quei Brenni; nè erano Sanculotti; anzi i calzoni (<hi rend="italic">braccae,</hi> di feltro o di duro cuoio) erano la sola cosa che avessero, essendo, come attesta Livio, nudi <hi rend="italic">fino alle anche</hi>; – ebbene, notate, è lo stesso lavoro, sono gli stessi uomini ora che hanno indosso degli abiti e parlano con accento nasale una specie di Latino corrotto! Ma, dopo tutto il TEMPO non travolgerà forse la presente Convenzione Nazionale, come fece di quei Brenni e degli antichi augusti Senati in brache di feltro? Di certo il Tempo ed anche l'Eternità. Fosco crepuscolo del Tempo, – o meriggio che diverrà crepuscolo; poi la notte e il silenzio; e il Tempo con tutti i suoi rumori fievoli è inghiottito nel mare tranquillo. Pietà del tuo fratello, oh figlio d'Adamo! L'irato vacuo gergo che egli proferisce, non è forse il piagnucolio d'un bimbo che non può <hi rend="italic">esprimere</hi> la sua pena, ma che di certo ha un malore nel suo interno che lo fa gemere, piagnucolare di continuo, finchè sua madre non lo prenda, e l'addormenti?</p>
                     <p>Questa Convenzione non ha ancora quattro giorni di vita, e le melodiose stanze melibee che rovesciarono la Regalità sono ancora fresche nelle nostre orecchie, quando risuona un nuovo diapason, – disgraziatamente di discordia questa volta. Poichè si è parlato di una cosa di cui è difficile dir bene: i Massacri di Settembre. Come giudicare quei Massacri di Settembre, e la Comune di Parigi che vi presiedette? Una Comune di Parigi, odiosamente terribile, dinanzi a cui la povera e impotente Legislativa doveva tremare e star queta. Ed ora, se una Convenzione giovane, onnipotente, non vuole parimenti tremare e restare inerte, che dovrà mai fare? Abbia una Guardia Dipartimentale da essa stipendiata, rispondono i Girondini e gli amici dell'Ordine. Una Guardia Nazionale di Volontarî, mandata in missione da tutti gli Ottantatrè o Ottantacinque Dipartimenti, per questo fine speciale; – essa terrà i Settembrizzatori e le Comuni tumultuose in un debito stato di sommessione, e la Convenzione in un debito stato di Sovranità. Così hanno risposto gli Amici dell'Ordine, sedenti in Comitato, e ne hanno redatto rapporto; anche un decreto è stato reso su questo tenore. Alcuni Dipartimenti, anzi, come il Dipartimenti del Var e Marsiglia, nella semplice aspettativa e assicurazione di un Decreto, hanno il loro contingente di volontarî già in marcia; quei bravi Marsigliesi, i primi nel 10 agosto, non saranno qui gli ultimi; «i padri dettero ai loro figliuoli un moschetto e venticinque luigi» – dice Barbaroux, «e ordinarono loro di marciare».</p>
                     <p>V'è forse niente di più regolare? Una Repubblica che voglia fondarsi sulla giustizia ha bisogno d'investigare i Massacri di Settembre; una Convenzione che si chiama Nazionale, non deve esser guardata da una forza Nazionale? – Ohimè, Lettore, sembra così a prima vista; eppure v'è tanto da dire e da discutere. Ed ecco che cominci a vedere il lieve principio d'una Controversia, che la semplice logica non potrà dirimere. Due piccole sorgenti, Settembre e Guardia Dipartimentale, o piuttosto in fondo non è che una sola, una medesima sorgente, che s'ingrosserà, si dilaterà in acque di amarezza; e ogni sorta di ruscelli e di torrenti sussidiarî di amarezza vi affluiranno da uno e da un altro sito; fin che non divenga un largo fiume di amarezza, di rabbia e di separazione, – che può aver pace solo nelle Catacombe. Questa Guardia Dipartimentale, decretata da una maggioranza schiacciante e poi abrogata per amore della pace e non per insultare Parigi, si torna poi a decretare più d'una volta; anzi, è parzialmente in funzione, e proprio gl'individui che ne faranno parte, fanno visibile mostra di sè nelle strade di Parigi, e una volta, alquanto ebbri, gridano: «<hi rend="italic">À bas Marat</hi>, Abbasso Marat!»<note xml:id="ftn552" place="foot" n="552"> 
                           <hi rend="italic">Hist. Parl</hi>., XX, 184.</note>. Benchè decretata più spesso che mai, è sempre revocata, e continua per circa sette mesi a non essere altro che una Ipotesi alimentatrice di collera e di rumore; una bella Possibilità che lotta per divenire Realtà, ma che mai sarà tale; che, dopo lotte senza fine, nel prossimo Febbraio, cadrà in istato di quiescenza – traendo seco tante cose. Così strana è la condotta degli uomini in genere e degli onorevoli Membri in ispecie.</p>
                     <p>Ma, come dicevamo, il quarto giorno dell'esistenza della Convenzione, che è il 25 Settembre 1792, viene il rapporto del Comitato su quel Decreto della Guardia Dipartimentale, e un discorso per la sua revoca; vengono denunzie di Anarchia, d'una Dittatura, – che danno da pensare all'incorruttibile Robespierre; vengono denunzie d'un certo <hi rend="italic">Journal de la République</hi>, una volta chiamato <hi rend="italic">Ami du Peuple</hi>; e poi viene, salendo visibilmente, restando ritto visibilmente, sulla Tribuna, pronto a parlare, – lo Spettro Corporeo dell'Amico del Popolò, Marat! Urlate, voi, settecentoquarantanove; è veramente Marat, proprio lui, non un altro. Marat non è un fantasma creato dall'immaginazione, o una semplice invenzione tipografica; ma un essere materiale fatto di nervi e di tendini, di statura alquanto piccola; rimiratelo nella sua nerezza, nel suo miserabile squallore, frazione vivente del Caos e della Notte Antica; visibilmente incarnato; desideroso di parlare. «Pare», dice Marat all'Assemblea che urla, «che qui moltissime persone mi sono nemiche». – «Tutti! Tutti!» gridano centinaia di voci, bastevoli a sommergere ogni Amico del Popolo. Ma Marat non vuol lasciarsi sommergere; egli parla e si spiega gracchiando; gracchia con tale ragionevolezza, con un'aria di tanta sincerità, che una pietà di pentimento raddolcisce la collera, e gli urli si calmano, o addirittura divengono applausi. Poichè questa Convenzione è sfortunatamente la più capricciosa delle macchine: essa sarà volta verso l'Est con una violenza estrema, in questo momento; e poi, toccando abilmente nient'altro che una molla, tutta la macchina, schiamazzando e scuotendosi settecento volte, girerà con uno scroscio immenso, e un momento dopo si vedrà volta all'Ovest! Così Marat, assoluto e applaudito, vittorioso in questo assalto, mentre continua la discussione, è di nuovo punto da qualche abile Girondino; allora gli urli si rinnovano, e l'Atto d'Accusa è sul punto di passare; senonchè il fosco Amico del Popolo si protende di nuovo dall'alto; gracchia ancora con una calma persuasiva, e l'Atto d'Accusa è sommerso. Dopo di che egli tira fuori una pistola, e, puntandola contro la sua testa, sede di pensiero e di profezia, dice «che se fosse passato l'Atto d'Accusa, egli, l'Amico del Popolo, si sarebbe fatto saltare le cervella». Un Amico del Popolo ha questo potere in sè. Del resto, quanto al fatto delle duecentosessantamila Teste di Aristocratici, Marat dice candidamente: «<hi rend="italic">C'est là mon avis</hi>, questa è la mia opinione». Inoltre non è incontestabile che: «Nessun potere sulla Terra può impedirmi d'intuire i traditori e di smascherarli data la mia superiore originalità di mente?»<note xml:id="ftn553" place="foot" n="553"> Giornale il <hi rend="italic">Moniteur</hi>, numeri 271, 280, 294 anno primo. – Moore's <hi rend="italic">Journal</hi>, II, 21, 157, etc. (che, per altro, può forse, come in casi simili, essere soltanto una copia del giornale).</note> Pochi Parlamenti sulla Terra ebbero un onorevole membro pari all'Amico del Popolo.</p>
                     <p>Osserviamo, per altro, che questo primo attacco degli Amici dell'Ordine, per quanto rapido e pronto, è fallito. Nè Robespierre, accusato d'aver parlato di Dittatura e salutato con lo stesso grido nel presentarsi, può esser messo in prigione o in istato d'Accusa; quantunque Barbaroux faccia aperta testimonianza contro di lui, e firmi la sua deposizione scritta. Con quell'umiltà santificata, l'Incorruttibile volge al percuotitore la sua guancia verdemare; alza la sua voce esile, e con abilità gesuitica si difende con successo; domandando alfine con sicurezza: «Ma quali testimoni ha il Cittadino Barbaroux in appoggio della sua testimonianza?» «<hi rend="italic">Moi!</hi>» grida il bollente Rebecqui, in piedi, picchiandosi con ambo le mani il petto, e ripetendo: «Io!»<note xml:id="ftn554" place="foot" n="554"> 
                           <hi rend="italic">Moniteur, ut supra</hi>; seduta del 25 settembre.</note> Nondimeno il Verdemare perora di nuovo e si giustifica. Il lungo tumulto, «semplicemente personale», mentre tante cose d'interesse pubblico sono trascurate, è finito con l'ordine del giorno. Oh amici della Gironda, perchè volete occupare le vostre auguste sedute con meschine Questioni Personali, mentre la Grande Nazionalità giace in tale stato? – La Gironda ha toccato quest'oggi la macchia sudicia e nera del suo bel Dominio della Convenzione; l'ha calpestata, ma <hi rend="italic">non</hi> l'ha eliminata. Ohimè, noi lo dicemmo, questa macchia è una sorgente che mai scomparirà!</p>
                  </div>
                  <div type="div4" rend="P18">
                     <head>CAPITOLO II<lb/>L'ESECUTIVO</head>
                     <p>Possiamo noi non congetturare che intorno a questa grande impresa del fare la Costituzione vi saranno, come pel passato, stranissime complicazioni, e questioni e interessi vi saranno connessi: onde dopo pochi o molti mesi la Convenzione non avrà forse niente sistemato? Purtroppo, una marea di questioni sopraggiunge con l'incalzare e il ribollire delle onde, e sempre si dilata e cresce all'infinito! Fra tali questioni, mettendo da banda quelle del Settembre e dell'Anarchia, notiamone tre, che emergono più spesso delle altre, e promettono di divenire Questioni Capitali: quella dell'Esercito; quella della Sussistenza; quella del Re detronizzato.</p>
                     <p>Quanto all'Esercito, la Pubblica Difesa dev'essere messa evidentemente su un piede più regolare, poichè sembra che l'Europa si stia di nuovo coalizzando; si teme che anche l'Inghilterra voglia parteciparvi. Fortunatamente Dumouriez prospera nel Nord; – ma, e se dovesse prosperar troppo e divenisse <hi rend="italic">Liberticide,</hi> Uccisore della Libertà? – Dumouriez fa progressi, malgrado questa stagione invernale; ma non senza lagnanze. Il dolce Pache, Maestro di scuola svizzero, che se ne stava modestamente nella sua <hi rend="italic">Allée,</hi> a grande meraviglia dei vicini, è giunto di recente – dove crederà il Lettore? ad essere Ministro della Guerra! Madame Roland, colpita dalle sue maniere dolci, lo raccomandò a suo marito come Scrivano; il dolce Scrivano non aveva bisogno di stipendio, essendo d'una vera tempra di Patriota; egli verrebbe con un pezzo di pane in tasca, per risparmiare il pranzo e il tempo; e, mangiando di tratto in tratto a grossi bocconi, compirebbe in un giorno il lavoro di tre uomini; puntuale, silenzioso, frugale, – dolce Tartuffe qual'era. – Onde Roland, nell'ultimo Cambiamento, lo raccomandò come Ministro della Guerra. E ora, si direbbe che segretamente stia minando Roland; strumento nelle mani dei più bollenti Giacobini e della Comune di Settembre, egli non può, come il severo Roland, essere il <hi rend="italic">Veto des Coquins!</hi>
                        <note xml:id="ftn555" place="foot" n="555"> 
                           <hi rend="italic">Madame Roland</hi>: <hi rend="italic">Mémoires</hi>, II, 237, ecc.</note>
                     </p>
                     <p>Come il dolce Pache potrebbe minare sottomano, non si sa troppo bene; si sa per altro, che il suo Ministero della Guerra è divenuto un covo di ladri e di confusione, al punto che tutti raccapricciano a guardarlo; che il cittadino Hassenfratz, capo scrivano, siede colà in <hi rend="italic">bonnet rouge</hi>; uomo più che altro mai dedito alla rapina, alla violenza e a qualche calcolo matematico; uno degli uomini più insolenti che portino berretto rosso; che Pache divora il pane che ha in tasca fra gli alti e i bassi impiegati, ed ha sperperato tutto il Bilancio della Guerra; che i fornitori percorrono in baroccino tutti i Distretti della Francia, facendovi i loro mercati; e, da ultimo l'esercito sarà tra poco sfornito di tutto; senza scarpe mentre è inverno; senz'abiti; alcuni non hanno neppure armi. «Nell'Armata del Sud», lamenta un Onorevole Membro, «v'è bisogno di trentamila paia di pantaloni»; – la più scandalosa penuria.</p>
                     <p>L'anima retta di Roland è disgustata della piega che prendono le cose: ma che può far egli? Mantener l'ordine nel proprio Dipartimento; riprendere, reprimere ovunque è possibile; tutt'al più, dolersene. Egli può manifestare le sue lagnanze scrivendo Lettere su Lettere alla Convenzione Nazionale, alla Francia, alla Posterità, all'Universo, con un crescendo di querula indignazione; – e, alfine, non diverrà egli noioso? Perchè, questa sua perenne scrittura non è, dopo tutto, una cosa arida? Può forse meravigliare che in un tempo di Rivolta e d'abrogazione di ogni Legge, tranne della Legge del Cannone, vi possano essere tali Illegalità? Intrepido Veto dei Furfanti, uomo stringatamente fedele, rispettabile, metodico, lavora pure alla tua maniera, e logorati pure; foss'anche inutilmente, chè non sarà senza profitto – poi, non <hi rend="italic">ora! </hi>La brava Dame Roland, la più brava di tutte le donne francesi, comincia a presentire qualche pericolo: la figura di Danton ha troppo «del carattere Sardanapalesco», a un pranzo repubblicano di Roland; Clootz, oratore del genere umano, ciancia miserevolmente intorno alla Repubblica Universale, o all'unione di tutti i Popoli e Schiatte in un solo Legame di Fraternità, il qual legame, sventuratamente, non si discerne come dovrà essere stretto.</p>
                     <p>È inoltre indiscutibile, è un fatto che si spiega, e non si può spiegare, ma i grani divengono sempre più scarsi. Sorgono gli ammutinamenti pel grano; Assembramenti tumultuosi, chiedenti che il prezzo del grano sia fissato, abbondano lontano e vicino. Il <hi rend="italic">Maire</hi> di Parigi e altri poveri Sindaci si veggono a mal partito. Pétion era stato rieletto Sindaco di Parigi, ma aveva rinunziato, essendo ora un Legislatore dalla Convenzione. Era savio senza dubbio il non accettare; poichè, oltre questa questione dei grani e tutto il resto, vi è in questi tempi una Comune insurrezionale Improvvisata che si trasforma in una Comune legalmente Eletta; e cerca di regolare i suoi conti – non senza suscitare ire! Pétion ha rinunziato: nondimeno molti desiderano quel posto e brigano per ottenerlo. Dopo mesi che si scrutina, si vota, si discute e si disputa, un Dottor Chambon ottiene il posto d'Onore, che non terrà a lungo; ma sarà addirittura, come vedremo, <hi rend="italic">precipitato</hi> da esso.<note xml:id="ftn556" place="foot" n="556"> 
                           <hi rend="italic">Dictionnaire des Hommes Marquans</hi>; § <hi rend="italic">Chambon</hi>.</note>
                     </p>
                     <p>Pensate anche alle distrette del <hi rend="italic">Sansculotte</hi>, in un tempo di carestia! Il pane, secondo l'Amico del Popolo, può costare «sei soldi alla libra, il salario d'un giorno può ammontare a quindici soldi»; e l'inverno è spaventevole. Come il povero continua a vivere, e raramente muore d'inedia, è un miracolo. Fortunatamente in questi giorni egli si può arruolare, e farsi ammazzare dagli Austriaci, in una maniera insolitamente soddisfacente: pei Diritti dell'Uomo. – Ma il Comandante Santerre, in vista dell'angustia del mercato della farina e dello stato d'Eguaglianza e di Libertà, propone, mediante i Giornali, due rimedî o almeno due palliativi: <hi rend="italic">Primo</hi>, che i cittadini d'ogni classe debbano nutrirsi di patate in due giorni della settimana; <hi rend="italic">secondo</hi>, che ogni individuo impicchi il suo cane. Con questo mezzo, crede il Comandante, che il risparmio da lui calcolato invero in tanti sacchi, sarebbe molto considerevole. Mai una forma più amena di stupidaggine inventiva di quella di Santerre albergò in mente umana. Stupidaggine inventiva congiunta alla salute, al coraggio, alla bontà: qualità degne di lode. «Tutte le mie forze», egli dice una volta alla Convenzione, «sono giorno e notte al servizio dei miei concittadini: se essi mi trovano indegno, mi congedino pure: io tornerò a fare la birra»<note xml:id="ftn557" place="foot" n="557"> 
                           <hi rend="italic">Moniteur</hi> (in <hi rend="italic">Hist. Parl</hi>., XX, 412).</note>.</p>
                     <p>Figurarsi, dunque, quanta corrispondenza un povero Roland, Ministro dell'Interno, deve sbrigare su questa sola questione dei Grani! Libero scambio del grano, impossibilità di fissarne il prezzo, da una parte; clamori e necessità di fissarlo, dall'altra. L'economia politica spiegata dal Ministero dell'Interno, con dimostrazioni chiare come la Santa Scrittura: – cosa vana per lo Stomaco vuoto della Nazione. Il Podestà di Chartres, sul punto d'esser mangiato vivo, si volge con alte grida alla Convenzione; la Convenzione manda degli Onorevoli Membri in Deputazione, i quali cercano di nutrire la moltitudine con miracolosi metodi spirituali; ma non vi riescono. La moltitudine, malgrado ogni Eloquenza, si fa intorno mugghiando; essa vuole che sia fissato il prezzo del grano, e con una moderata elevazione; o altrimenti – siano senz'altro impiccati gli Onorevoli Deputati! Gli Onorevoli Deputati, riferendo su questo affare, ammettono che sul punto di subire una morte orrenda, essi stabilirono, o finsero di stabilire il prezzo del grano: onde, si noti, la Convenzione, una Convenzione che non vuol essere canzonata, trova opportuno di redarguirli.<note xml:id="ftn558" place="foot" n="558"> 
                           <hi rend="italic">Hist. Parl</hi>., XX, 431-440.</note>
                     </p>
                     <p>Ma quanto all'origine di questi Ammutinamenti pel Grano, non si può scorgervi un'altra volta l'opera segreta dei Realisti? in quelli di Chartres, l'occhio del Patriottismo vedeva il Prete. O in vero non poteva la «radice di tutto questo celarsi nella Prigione del Temple, nel cuore d'un Re spergiuro», quantunque fosse ben guardato?<note xml:id="ftn559" place="foot" n="559"> 
                           <hi rend="italic">Ibid</hi>., XX, 409.</note> Sventurato Re spergiuro! – E così, si farà coda ai Forni e presto le code diverranno più che mai inquiete: ad ogni porta di fornaio v'è un anello di ferro e una fune, alla quale, aggrappandoci con forza di qua e di là, formiamo la nostra coda; ma delle persone furbe e malefiche tagliano la corda, e la nostra coda è tutta in iscompiglio; onde la corda dev'esser formata da una catena di ferro.<note xml:id="ftn560" place="foot" n="560"> Mercier, <hi rend="italic">Nouveau Paris</hi>.</note> Anche i prezzi del grano saranno ben fissati; ma non è possibile comperare il grano a quel prezzo; il pane non potendosi ottenere altrimenti che con un Biglietto del Sindaco, poche oncie a bocca quotidianamente, dopo una lunga attesa, aggrappati alla catena della coda. E la Fame irata camminerà a grandi passi; e la Collera e il Sospetto, eccitati fino al colmo del Preternaturale, si faranno innanzi in tutto il loro orrore; come quelle «figure soprannaturali di Dei in furore», che furon viste avanzarsi «nelle tenebre e tra i bagliori di quell'oceano di fuoco» quando cadde la Città di Troia!</p>
                  </div>
                  <div type="div4" rend="P18">
                     <head>CAPITOLO III<lb/>DETRONIZZATO</head>
                     <p>Ma la questione più urgente di tutte pel Legislatore, ora come ora, è questa terza: Che bisogna fare del Re Luigi?</p>
                     <p>Il Re Luigi, ora Re e Maestà soltanto per la sua famiglia, soltanto nel loro appartamento della Prigione, pel resto della Francia è divenuto Louis Capet e il Traditore Veto. Chiuso nel suo Circuito del Temple, egli ha udito e visto l'alto turbinio delle cose: lo strepito dei massacri di Settembre, i fulmini di guerra di Brunswick annientati nel disastro e nella sconfitta: passivo, come un semplice spettatore, nell'attesa che il turbine si compiacesse di travolgere anche lui. Dalle vicine finestre, i curiosi, non senza pietà, potevano vederlo ogni giorno a una cert'ora passeggiare nel giardino del Temple con la Regina, la Sorella e i due Fanciulli, che è quanto egli possiede su questa Terra.<note xml:id="ftn561" place="foot" n="561"> Moore, I, 123; II, 224, ecc.</note> Quietamente egli cammina e attende; poichè non ha vivacità di sentimenti, ed ha un cuore devoto. L'uomo stanco, irresoluto, non ha, almeno, più bisogno di risolversi. I suoi pasti giornalieri, le lezioni al suo Figliuolo, la sua passeggiata in giardino, la sua partita alle carte o a dama occupano la giornata: la dimane provvederà a sè stessa.</p>
                     <p>Sì, la dimane; ma come? Domanda Luigi: Come? E la Francia, forse con una sollecitudine maggiore, domanda: Come? Veramente non è facile disporre d'un Re detronizzato dall'insurrezione. Tenerlo prigioniero? Egli può divenire un segreto centro per gli Scontenti, per complotti senza fine, pei loro tentativi e le loro speranze. Bandirlo? Può divenire un centro aperto per costoro; il suo regale stendardo di guerra, con quanto ha di divino, si svolgerà da sè, facendo appello al mondo. Mandarlo a morte? Un estremo crudele, incerto anche quello: eppure è il più possibile nelle presenti emergenze estreme, d'uomini insorti, di cui la vita e la morte sono in giuoco: onde, si dice che dall'ultimo gradino del trono al primo gradino del palco è breve il passo.</p>
                     <p>Ma, sopratutto, vogliamo notare qui che questo affare di Luigi appare ben diverso ora, visto di là dei Mari e alla distanza di quarantaquattro anni, da quel che appariva allora, in Francia, mentre, tutto confuso, vi si agitava d'intorno. Poichè invero è sempre una cosa assai menzognera questo stesso Tempo passato: sembra così bello, così triste, quasi un sacro Eliso, «al lume lunare della Memoria»; ma sembra, sembra soltanto. Osservate, infatti, che uno dei più importanti elementi è sempre tratto scorrettiziamente (perchè noi non lo notiamo) dal Tempo Passato: lo squallido elemento della Paura! <hi rend="italic">Non là</hi> albergano la Paura, nè l'Incertezza, nè l'Ansia; <hi rend="italic">ma qui</hi>, e ci danno la caccia e c'incalzano, correndo come una fondamentale dissonanza maledetta, attraverso tutti i toni musicali della nostra Esistenza; – facendo del Tempo nient'altro che un Presente! Proprio così è del povero Luigi. Perchè colpire il caduto? domanda la Magnanimità, ora fuori pericolo. È caduto tanto in basso quest'uomo un tempo così in alto; ben lungi dall'essere un criminale o un traditore, egli è il più disgraziato Solecismo Umano: che se la Giustizia astratta dovesse pronunziarsi su di lui, non potrebbe che divenire Pietà concreta, e pronunziare tra i singhiozzi la sua assoluzione!</p>
                     <p>Così ragiona la Magnanimità retrospettiva; ma la Pusillanimità presente e previdente? Lettore, tu non hai mai vissuto per mesi e mesi sotto il cigolio delle corde del patibolo prussiano; nè mai fosti parte d'una Nazionale Danza del Sahara; mentre Venticinque Milioni correvano da dementi a combattere contro Brunswick! Gli stessi Cavalieri Erranti, quando soggiogavano i Giganti, di solito uccidevano i Giganti: v'era grazia solo per gli altri Cavalieri Erranti, che conoscevano la cortesia e le leggi della guerra. La Nazione Francese, con uno sforzo simultaneo, disperato, e come per un miracolo di follia, ha rovesciato a terra il più terribile Golia, forte di dieci secoli di vita; e, quantunque il suo corpo gigantesco giaccia prostrato, avvinto, coprendo iugeri di suolo, non può credere che non si rialzi di nuovo pronto a divorare, non può credere che la vittoria non sia proprio un sogno. Il Terrore ha il suo scetticismo; la vittoria miracolosa ha il suo furore di vendetta. Quanto poi alla criminalità, il Gigante prostrato che ci divorerà se si alza, è egli un Gigante innocente? Il Curato Grégoire, che è poi il nostro Vescovo costituzionale Grégoire, asserisce, nel calore dell'eloquenza, che la Regalità è per la stessa sua natura un delitto capitale; che le Case dei Re sono come tane di bestie feroci<note xml:id="ftn562" place="foot" n="562"> 
                           <hi rend="italic">Moniteur,</hi> Séance du 21 Septembre, An 1.er (1792).</note>. Da ultimo considera questo: che vi è stato un Giudizio di Carlo Primo! Questa stampa del <hi rend="italic">Giudizio di Carlo Primo</hi>, è venduta e letta dappertutto ora<note xml:id="ftn563" place="foot" n="563"> 
                           <hi rend="italic">Giornale</hi> di Moore.</note>. – <hi rend="italic">Quel spectacle!</hi> Così il Popolo inglese giudicò il suo Tiranno e divenne il primo dei Popoli Liberi: quest'atto, grazie al Destino, non può ora emularlo la Francia? Scetticismo del terrore, rabbia della vittoria miracolosa, spettacolo sublime per l'universo, – tutte cose che additano una via fatale.</p>
                     <p>Queste questioni principali e quelle infinite incidentali – degli Anarchici di Settembre e della Guardia Dipartimentale; degli ammutinamenti pel grano, con le lagnanze dei Ministri dell'Interno; delle Armate, per le dilapidazioni di Hassenfratz; e su quel che deve farsi di Luigi – assorbono e ingarbugliano la Convenzione; che tanto più volentieri vorrebbe fare la Costituzione. Inoltre tutte queste questioni, come spesso accade di queste cose, <hi rend="italic">s'ingrossano</hi>; s'ingrossano nella mente d'ogni Francese; e si può anche <hi rend="italic">vedere</hi> come s'ingrossano, in modo assai curioso, in questa ridda possente dei Dibattiti Parlamentari, di Affari Pubblici che la Convenzione deve trattare. Una questione emerge, di lieve importanza sulle prime; è respinta, è sommersa; ma sempre torna a galla più grossa di prima. È una strana, veramente indescrivibile crescenza che hanno queste cose.</p>
                     <p>Noi scorgiamo, intanto, sia per la sua frequente riapparizione, sia pel rapido ingrandirsi della sua mole, che questa questione del Re Luigi <hi rend="italic">primeggerà</hi> su tutte le altre. E veramente in questo caso, <hi rend="italic">primeggerà</hi> in un senso molto più profondo. Poichè come la Verga d'Aronne ingoiava tutti gli altri serpenti, così la Questione Principale, qualunque essa sia, assorbirà tutte le altre questioni e tutti gli altri interessi; e da essa, dalla sua decisione, tutte le altre <hi rend="italic">nasceranno</hi>, per così dire, o saranno partorite, avendo forma, fisionomia e destino corrispondenti. Era decreto del Fato, che nel largo aggrovigliarsi, nello strano viluppo, nel mostruoso e stupefacente garbuglio degli Affari della Convenzione, la grande, la Questione Principale fra tutte le questioni, e controversie, e misure, e intraprese, che si dovevano svolgere là a stupore del mondo fosse questa Questione del Re Luigi.</p>
                  </div>
                  <div type="div4" rend="P18">
                     <head>CAPITOLO IV<lb/>CHI PERDE PAGA</head>
                     <p>Il 6 Novembre 1792 fu un gran giorno per la Repubblica: all'esterno, sulle Frontiere; all'interno, nella <hi rend="italic">Salle de Manège.</hi>
                     </p>
                     <p>All'esterno: poichè Dumouriez, invadendo i Paesi Bassi, in quel giorno venne a contatto con truppe di Sassonia-Teschen e cogli Austriaci: Dumouriez andava con la rapidità dell'ali, e gli altri ancora volavano, al villaggio di Jemappes e intorno ad esso presso Mons. Una grandine di fuoco fischia in tutte le direzioni, i grandi e i piccoli cannoni rumoreggiano; le Alture verdi son coronate da una frangia o da una criniera rosseggiante di fuoco. Dumouriez è spazzato via su questa e su quell'ala, ed è sul punto d'essere spazzato addirittura; quando egli, il pronto Polymetis, si precipita di persona, dice una o due rapide parole, e poi, con una voce limpida di tenore, «intuona l'inno della Marsigliese», <hi rend="italic">entonna la Marseillaise</hi>
                        <note xml:id="ftn564" place="foot" n="564"> Dumouriez: <hi rend="italic">Mémoires</hi>, III, 174.</note>, accompagnato da diecimila voci di tenore o di basso; o meglio dite quarantamila, in tutto, poichè ogni cuore balza a quel suono; e così, con una melodia ritmica di marcia, sempre più rapidi, d'una rapidità crescente, incalzante, si riuniscono, avanzano, si scagliano, sfidando la morte, distruggendo; prendono batterie, ridotti e quanto vi è di prendibile; e come un turbine di fuoco, spazzano ogni traccia austriaca dalla scena dell'azione. Così, con la mano di Dumouriez, può dirsi, con linguaggio figurato, che Rouget de Lisle abbia guadagnato miracolosamente, come un altro Orfeo, con le note della sua Marsigliese (<hi rend="italic">fidibus canoris</hi>), una Vittoria di Jemappes, e conquistato i Paesi Bassi.</p>
                     <p>Il giovane Generale Egalité, a quel che pare, si mostrò in quella occasione bravo fra i più bravi. Senza dubbio un bravo Egalité; – di cui, per altro, Dumouriez non parla un po' più volentieri e più spesso che non occorra? La Società-Madre ha le sue idee particolari. Quanto al maggiore degli Egalité, è in ribasso ormai; fa la sua apparizione alla Convenzione per una mezz'ora al giorno, con aspetto rubicondo, preoccupato o con aria impassibile, quasi sprezzante, e poi va via<note xml:id="ftn565" place="foot" n="565"> Moore, II, 148.</note>. I Paesi Bassi sono conquistati o almeno occupati. Missionari giacobini, i vostri Proly, i vostri Pereira, vengono in coda all'esercito; anche Commissari della Convenzione, che fondono l'argento delle chiese, rivoluzionano e rimodellano; – fra essi Danton, che in breve tempo sbriga una immensità di affari; senza trascurare la sua mercede e i suoi profitti commerciali, si crede. Hassenfratz dilapida nell'interno; Dumouriez brontola ed essi dilapidano all'esterno: si pecca entro le mura, si pecca fuori le mura.</p>
                     <p>Ma nell'Aula della Convenzione, nella stess'ora della vittoria di Jemappes, venne fuori un'altra cosa: un Rapporto molto esteso, d'una Commissione espressamente eletta, sui Delitti di Luigi. Le Gallerie ascoltano senza fiatare. Confortatevi, o Gallerie; il Deputato Valazé, Relatore in questa occasione, crede Luigi assai colpevole, crede che, ove sia opportuno, venga giudicato; – povero Girondino Valazé, che potrà anch'egli essere giudicato, un giorno! Ma tutto è bene, sino a questo punto. Vien poi un secondo Relatore della Commissione, il Deputato Mailhe, con un Argomento Legale, molto insulso a leggere adesso, ma molto gradevole a sentirsi allora: Che, secondo la Legge del Paese, Luigi Capeto era chiamato Inviolabile nient'altro che per una figura rettorica; ma che in fondo era perfettamente violabile e giudicabile; che egli può ed anche dovrebbe essere giudicato. Questa Questione di Luigi, che risorge così spesso come una possibilità irata e confusa, per poi sommergersi di nuovo, è riapparsa questa volta in una forma concreta.</p>
                     <p>Il Patriottismo gongola d'una gioia sdegnosa. Il così detto regno dell'Uguaglianza non sarà più un semplice nome, ma un fatto! Giudicare Luigi Capeto? esclama in tono sprezzante il Patriottismo: criminali comuni vanno alla forca per una borsa tagliata; e questo gran criminale, reo d'aver tagliata la Francia, facendola in pezzi con le cesoie di Cloto e con la Guerra Civile; – con le sue vittime «milleduecento solo il 10 Agosto» – che giacciono nelle Catacombe, ingrassando i passi della foresta dell'Argonne, di Valmy e dei Campi più lontani; <hi rend="italic">egli,</hi> un criminale di questa specie, non dovrà neppur comparire alla sbarra? – Poichè, purtroppo, oh Patriottismo, – soggiungiamo noi, – dice un antico adagio, <hi rend="italic">Chi perde paga!</hi> Ed è lui che deve pagare <hi rend="italic">tutti</hi> i debiti, per chiunque li abbia contratti; su lui debbono ricadere tutti i risarcimenti e tutti gli oneri; i milleduecento poi del Dieci Agosto non sono ribelli traditori, ma vittime e martiri: tale è la legge della contesa.</p>
                     <p>Il Patriottismo, senza nessun dubbio, ha gli occhi aperti sulla Questione del Processo, che ormai per fortuna, è tornata in esame in una forma concreta; e la vedrà giungere a maturità, se gli Dei lo permetteranno. Con una sollecitudine oculata veglia il Patriottismo; divenendo sempre più vigile, ad ogni nuova difficoltà, comechè i Girondini e i falsi fratelli frappongono indugi; finchè esso vi mette tanto ardore, che è preso come da un'idea fissa, e vuol avere quel Processo, nient'altro che quello sulla terra, – se l'Uguaglianza non è un nome. Amore dell'Uguaglianza; poi scetticismo del terrore, furore della vittoria, spettacolo sublime per l'universo: tutte queste cose son forti.</p>
                     <p>Ma invero questa Questione del Processo non è per tutti una questione gravissima; più d'una testa della Legislativa è invasa dal dubbio! Regicidio? domanda la Rispettabilità Girondina: Uccidere un Re, e suscitare l'orrore d'ogni persona, d'ogni Nazione rispettabile? Ma, d'altra parte, salvare un Re; scapitare a confronto del Patriota deciso; il Patriota indeciso, benchè rispettabile più che mai, è forse un'ipotetica spuma, in cammino d'un sentiero? – Il dilemma incalza dolorosamente e fra le sue corna voi vi contorcete e girate, girate. La decisione non è in nessun luogo, tranne che nella Società-Madre e nei suoi figli. Questi hanno deciso e vanno innanzi; gli altri si aggirano a disagio fra le corna del loro dilemma, e brancolano nel vuoto.</p>
                  </div>
                  <div type="div4" rend="P18">
                     <head>CAPITOLO V<lb/>ESTENSIONE DI FORMULE</head>
                     <p>Ma come questa Questione del Processo crebbe laboriosamente attraversato settimane di gestazione, sarebbe superfluo esporre qui, ora, che è divenuta concreta, o è stata concepita. Essa emerse e si sommerse nel numero infinito di questioni e di garbugli. Il Veto dei Bricconi scrive lettere di doglianza a proposito dell'Anarchia; «i Regalisti nascosti», aiutati dalla Fame, provocano le Rivolte pel Grano. Ohimè, non è che una settimana che questi Girondini fecero un nuovo e fiero attacco sui Massacri di Settembre!</p>
                     <p>Poichè, un giorno, verso la fine di Ottobre, essendo Robespierre costretto a parlare dalla Tribuna per via di qualche nuovo accenno di quell'antica calunnia della Dittatura, perorò con una soddisfazione sempre crescente; finchè, esaltandosi, gridò coraggiosamente: V'è qui alcuno che osi accusarmi specificando l'accusa? «<hi rend="italic">Io!</hi>» esclamò un individuo. Segue un profondo silenzio; un uomo dall'aspetto macilento, collerico, con la fronte alta, calvo, s'avanza rapidamente verso la tribuna, tirando delle carte fuori dalla sua tasca. «Io ti accuso, Robespierre», – io, Jean Baptiste Louvet! Il Verdemare divenne verdesego, e si ritrasse in un angolo della tribuna; Danton gridò: «Parla, Robespierre, vi sono tanti buoni cittadini che ascoltano»; ma la lingua rifiutò il suo ufficio. Così Louvet, con voce aspra, lesse e recitò delitti su delitti: il carattere dittatorio, la caccia ad una popolarità esclusiva, le intimidazioni nelle elezioni, il corteggio del popolaccio, i Massacri di Settembre; – fin che tutta la Convenzione urlò di nuovo, e quasi avrebbe processato l'Incorruttibile incontanente. Mai l'Incorruttibile corse così gran rischio. Louvet, fin che avrà vita, rimpiangerà che la Gironda non assumesse un atteggiamento più coraggioso, distruggendolo là, proprio allora.</p>
                     <p>Ma non fu così: all'Incorruttibile, sul punto d'essere giudicato in una così subitanea maniera, non si poteva negare una settimana di dilazione. In questa settimana egli non se ne stia inerte; nè se ne stia inerte la Società-Madre, – tremando fortemente pel suo Figliuolo prediletto. Egli, nel giorno designato, ha pronto il suo Discorso scritto, melato come l'avrebbe fatto un Dottore gesuita; e riesce a convincere alcuni. Ed ora? Perchè il pigro Vergniaud <hi rend="italic">non</hi> si leva col suo tuono da Demostene? Il povero Louvet, impreparato, può far poco o nulla: Barrère propone che queste meschine «personalità» siano eliminate dall'ordine del giorno! L'ordine del giorno è fatto così. Barbaroux non può neppure farsi sentire, quantunque si slanci alla Sbarra e chieda d'essere udito come un petizionante<note xml:id="ftn566" place="foot" n="566"> Louvet: <hi rend="italic">Mémoires</hi> (Paris, 1823), pag. 52; <hi rend="italic">Moniteur,</hi> Séance 29 Ottobre, 5 Novembre 1792. Moore, II, 178, ecc.</note>. La Convenzione, accalorata negli affari pubblici (con quella prima presentazione in forma concreta del Giudizio che appunto veniva ora), respinge queste che son <hi rend="italic">misères</hi> e cose vili in paragone: lo splenetico Louvet deve digerire il suo fiele, con un rimpianto continuo: Robespierre, caro al Patriottismo, diviene più caro pei pericoli che ha corso.</p>
                     <p>Questo è il secondo gran tentativo da parte dei nostri Girondini Amici dell'Ordine, per cancellare quella macchia nera nel loro dominio; e noi vediamo che l'han resa più nera e più larga di prima! Anarchia, Massacro di Settembre: è cosa impressa con orrore nell'immaginazione di tutti, assai detestabile pei Patrioti indecisi, della Rispettabilità: è cosa degna che vi si torni su in ogni occorrenza. Insistetevi su, denunziatela, calpestatela, o Patrioti Girondini: – eppure, osservate, la macchia nera non scomparirà; essa non farà che divenire più nera e allargarsi; insensati, non è una macchia nera alla superficie, ma una scaturigine profonda! Rifletti bene, è l'Apice dell'Abisso sempiterno questa macchia nera, che pare acqua attraverso un tenue strato di ghiaccio; – o piuttosto la regione del Buio Profondo vista attraverso la vostra sottile Membrana della Gironda, della Regolarità e della Rispettabilità: <hi rend="italic">non</hi> la calpestate, perchè la membrana potrebbe rompersi, e allora...!</p>
                     <p>Vero è che, se i nostri Amici della Gironda avessero avuto una intuizione di questo, ove sarebbe omai il Patriottismo Francese con tutta la sua eloquenza, se, quell'Abisso grande, profondo, quel Bedlam del fanatismo, del furore e della demenza popolare, non fosse sorto incoercibile il Dieci Agosto? Il Patriottismo Francese sarebbe un'eloquente reminiscenza, penzolante sulla forca prussiana. E ove sarebbe esso in pochi mesi, se quell'Abisso grande e profondo si colmasse? – Anzi, come i lettori dei Giornali pretendono di ricordare, questa odiosità del Massacro di Settembre è conseguenza di una riflessione tardiva: i lettori dei Giornali possono citare Gorsas e vari Brissotins che approvano il Massacro di Settembre, nel tempo in cui avvenne; e che lo chiamano una salutare vendetta<note xml:id="ftn567" place="foot" n="567"> Vol. <hi rend="italic">Hist. Parl</hi>., XVII, 401; giornali di Gorsas e d'altri (citati <hi rend="italic">ibid.,</hi> 428).</note>. Onde, il vero lamento, dopo tutto, non sarebbe tanto pel giusto orrore, quanto piuttosto pel potere che sfuggiva? Disgraziati Girondini!</p>
                     <p>Perciò nella Società dei Giacobini, il Patriota deciso deplora che vi siano uomini che per le loro private ambizioni e animosità rovineranno la Libertà, l'Uguaglianza, la Fraternità, tutt'e tre insieme: essi fiaccano lo spirito del Patriottismo; pongono pietre d'inciampo sulla sua via; e invece di spingere innanzi la ruota a forza di omeri, se ne stanno neghittosi, schiamazzando con dispetto sulla lordura delle rotaie, sulle scosse brusche che diamo! La Società dei Giacobini risponde con un ruggito di collera; – con uno strillo iroso, poichè vi si trovano anche delle <hi rend="italic">Citoyennes,</hi> tra la folla compatta delle Gallerie, Citoyennes che vengono col loro cucito e i ferri da calza; e urlano o lavorano, secondo i casi; famose <hi rend="italic">Tricoteuses,</hi> Patriote lavoratrici a maglie, <hi rend="italic">Mère Duchesse</hi>, o simili Deborah, e la Madre dei Sobborghi, danno l'intonazione. È una Società Giacobina mutata; e che va ancora mutando. Dove la Madre Duchessa siede attualmente, hanno seduto Duchesse autentiche. Dame imbellettate, scintillanti di gioielli e di trine vennero qui un tempo; ora, in luogo di gioielli, possiamo prendere i ferri da calza, e lasciare da parte il belletto: il rosso gradualmente si muta in un bruno naturale, lavato o magari non lavato: e la stessa Demoiselle Théroigne sarà scandalosamente frustata. È strano, ma è là quella medesima tribuna sospesa in aria, donde un grande Mirabeau, un grande Barnave, un aristocratico Lameth una volta tuonarono; e che gradualmente i Briasot, i Guadet, i Vergniaud, Patrioti d'un genere più ardente in <hi rend="italic">bonnet rouge</hi>, hanno surrogati; il colore rosso, si potrebbe dire, ha sostituito la luce. Ed ora i Brissot alla loro volta, coi Brissotins, i Rolandins, i Girondins, divengono parti secondarie; debbono disertare o essere espulsi; la luce della Potente Madre non è più rossa, è turchina! – Le Provinciali Società-Figlie riprovano altamente queste cose; chiedono a voce alta il pronto ristabilimento degli eloquenti Girondini, la pronta «radiazione di Marat, <hi rend="italic">radiation de Marat</hi>». La Società-Madre, per quanto la ragione naturale può prevedere, pare che rovini sè stessa. Senonchè ad ogni sua crisi è parso così; ma essa ha una vita <hi rend="italic">preternaturale</hi> in sè, e non sarà distrutta.</p>
                     <p>Ma, dopo altri quindici giorni, questa grande Questione del Giudizio, mentre la Commissione speciale lavora assidua ma silenziosa intorno ad essa, riceve uno stimolo inaspettato. I nostri Lettori ricorderanno che il povero Luigi aveva un'inclinazione pei lavori da fabbro; che nei passati giorni felici un certo Sieur Gamain di Versailles veniva di solito ad istruirlo nell'arte di fare le serrature; – e spesso, dicono, lo rimproverava del suo torpore. Da costui, in ogni modo, il regale Apprendista aveva imparato qualche cosa di quel mestiere. Disgraziato Apprendista, perfido Maestro ferraio! Perchè, ora, il 20 Novembre 1792, il miserabile Fabbro Gamain si reca alla Municipalità di Parigi e dal Ministro Roland, e dà notizia che egli, il Fabbro Gamain, sa una cosa; cioè, che nel Maggio decorso, quando la Corrispondenza traditrice era tanto attiva, egli e il Regale Apprendista costruirono un «Armadio di Ferro, <hi rend="italic">Armoire de Fer</hi>», e lo incastrarono destramente in una delle pareti della camera regale alle Tuileries; invisibile sotto l'assito, dove senza dubbio deve trovarsi ancora! Il perfido Gamain, assistito dalle Autorità competenti, trova il pezzo dell'assito, che nessun altro avrebbe trovato, e lo strappa; così scopre l'armadio di ferro, – pieno di Lettere e di Carte! Roland le tira fuori, e, riponendole in alcune salviette, le porta all'assidua Commissione speciale, che siede là presso. In salviette, ripetiamo, e senza un inventario notarile; fu questa una svista da parte di Roland.</p>
                     <p>Intanto, ecco che vi son lettere in abbondanza: prova evidente della Corrispondenza d'una Corte traditrice, che pensa alla sua salvezza; e ciò non solo coi Traditori, ma anche con sedicenti Patrioti! Il tradimento di Barnave appare manifesto dalla Corrispondenza con la Regina, dai consigli amichevoli che le dà fin dall'epoca del Fatto di Varennes; fortuna che noi lo abbiamo, questo Barnave, al sicuro nella Prigione di Grenoble già dal Settembre scorso, poichè da tempo egli era sospetto! Il tradimento di Talleyrand, il tradimento di tanti altri, se non è manifesto, è quasi tale. Il tradimento di Mirabeau; perciò il suo Busto nella Sala della Convenzione «è coperto d'un velo», fin che sia accertato. Ohimè, è purtroppo accertabile. Il suo Busto della Sala dei Giacobini, nell'atto della denunzia di Robespierre dalla Tribuna sospesa in aria, non è velato, ma immediatamente fatto a pezzi; un Patriota montò subito con una scala a piuoli, e lo scagliò sul pavimento; – questo busto ed altri, fra le acclamazioni.<note xml:id="ftn568" place="foot" n="568"> 
                           <hi rend="italic">Journal des Débats des Jacobins</hi> (nell'<hi rend="italic">Hist. Parl</hi>., XXII, 296).</note> Tal fu la <hi rend="italic">loro</hi> ricompensa, l'ammontare del loro salario a quel tempo: regolati dal principio dell'offerta e della richiesta. Il Fabbro Gamain, inadeguatamente ricompensato pel momento, quindici mesi dopo viene, con un'umile Petizione, esponendo che come fu compiuto da lui quell'importante Armadio di Ferro (ciò che ora gli torna alla memoria) Luigi gli dette un grosso bicchiere di vino. Il quale bicchiere di vino produsse nello stomaco del Sieur Gamain i più terribili effetti, evidentemente destinato a dargli la morte, se non si fosse aiutato con un emetico; senonchè la costituzione del Sieur Gamain n'era stata completamente ruinata; ed egli non era più in grado di lavorare per la sua famiglia (ciò gli torna ora alla memoria). La ricompensa di <hi rend="italic">ciò</hi> è una «Pensione di milleduecento franchi», e la «menzione onorevole». Così varia la proporzione della domanda e dell'offerta, a seconda dei tempi.</p>
                     <p>Così, in mezzo ad ostacoli e a progressi stimolanti, la Questione del Giudizio s'ingrossa, emergendo e sommergendosi, alimentata dal Patriottismo premuroso. Delle Orazioni che furono pronunziate a questo proposito, delle Forme di Procedura penosamente elaborate per menarlo innanzi, degli Argomenti Legali per dichiararlo conforme alla legge, e di tutti gl'infiniti flutti di Giurisprudenza, di sottigliezze e di retorica, neppure una sillaba sia riportata in questa Storia. La perizia dell'avvocato è utile; ma a che può servire in questo caso? Se si potesse dire la verità, o augusti Senatori, la sola Legge in questo caso è: <hi rend="italic">Væ victis</hi>, Chi perde paga! Raramente Robespierre disse una più savia parola dell'allusione che a questo scopo fece nella sua orazione: Che era inutile parlare di Legge; che qui più che altrove, il nostro Diritto era la Forza. Orazione ammirata quasi fino all'estasi, dal Patriota Giacobino: chi vorrà dire che Robespierre non sia un uomo retto; forte nella Logica almeno? Con lo stesso intento, o più ancora manifestamente, parlò il giovane Saint-Just, dai capelli neri e dalla voce dolce. Danton si trova in missione nei Paesi Bassi, durante questo lavoro preliminare. Gli altri, per quanto si legge, diguazzano nella Legge delle Nazioni, nel Contratto Sociale, nella Giurisprudenza, nel sillogismo: cose sterili per noi come il vento dell'Est. Infatti che cosa v'è di più inutile della vista di Settecentoquarantanove uomini d'ingegno che lottano con tutte le loro forze, con tutta la loro abilità per settimane e settimane, per far questo, in sostanza: per stiracchiare cioè l'antica Formula e la Fraseologia della Legge, perchè possa coprire la Cosa nuova, contraddittoria, <hi rend="italic">impossibile</hi> a coprirsi? Onde la povera Formula non fa che <hi rend="italic">spezzarsi</hi> e con essa la onestà di chi fa questo tentativo! Potrai tu provare a forza di sillogismo che la cosa che è palpabilmente <hi rend="italic">calda</hi>, <hi rend="italic">scottante</hi>, sia un miscuglio congelato? Questo di estendere le Formule fin che si spezzino è, specialmente nei tempi di cambiamenti repentini, uno dei compiti più dolorosi per la povera Umanità.</p>
                  </div>
                  <div type="div4" rend="P18">
                     <head>CAPITOLO VI<lb/>ALLA SBARRA</head>
                     <p>Frattanto, nello spazio di circa cinque settimane, noi abbiamo avuto un altro emergere del Giudizio, e più che mai pratico.</p>
                     <p>Il Martedì, 11 Dicembre, il processo del Re è emerso nel modo più deciso: per le strade di Parigi, sotto la forma della vettura verde del Sindaco Chambon, in cui siede il Re in persona, con accompagnamento, diretto alla Sala della Convenzione! Accompagnato, in quella carrozza verde, dal Sindaco Chambon e dal Procuratore Chaumette; e, fuori, dal Comandante Santerre, con cannoni, cavalleria e fanteria in doppia fila; mentre tutte le Sezioni sono sotto le armi, e forti Pattuglie percorrono tutte le strade; così egli è condotto lentamente, con un tempo scuro e piovigginoso, e alle due circa lo vediamo scendere in «soprabito nocciuola, <hi rend="italic">redingote noisette</hi>», e attraversare la Place Vendôme, dirigendosi alla <hi rend="italic">Salle de Manège</hi>; per essere accusato e interrogato giudiziariamente. Il misterioso Circuito del Temple ha messo fuori il suo segreto; ora tutti lo possono guardare coi propri occhi «in quel suo soprabito color nocciuola». Lo stesso corpulento Luigi, che fu un tempo Luigi il Desiderato, incede colà: sventurato Re, egli è per giungere in porto; la sua deplorevole vita, i suoi viaggi si approssimano alla fine. Il dovere che d'ora innanzi gli è serbato, quello di sopportare placidamente, è nella sua indole.</p>
                     <p>La strana processione s'avanza; in silenzio, dice Prudhomme, o in mezzo al mormorio della Marsigliese; in silenzio, entra nella Sala della Convenzione; Santerre tiene il braccio di Luigi con la mano. Luigi volge intorno lo sguardo, con aria composta, per vedere che specie di Convenzione e di Parlamento è mai quello. Molto cambiato invero: – a Febbraio son compiuti due anni da che la nostra Costituente, allora in funzione, stendeva il suo velluto a fiori di gigli per noi; e noi venimmo qui per dire un'amorevole parola, e tutti si levarono in piedi giurando Fedeltà; tutta la Francia si levò in piedi e giurò, e fuvvi una Festa delle Picche; che è poi finita in questa maniera! Barrère, che una volta «pianse», guardando su dal suo Scrittoio di Pubblicista, guarda ora giù dal suo Seggio di Presidente, con una lista di Cinquantasette Questioni, e dice con ciglio asciutto: «Luigi, potete sedere». Luigi siede: si dice che era la stessa sedia, dello stesso legno, della stessa stoffa, da cui egli accettò la Costituzione, fra le danze e le luminarie; or si è compiuto un anno, l'autunno scorso. Il lavoro del legno rimane identico; ma il resto è tutt'altro che identico. Luigi siede e ascolta con lo sguardo e la mente composti.</p>
                     <p>Delle Cinquantasette Questioni, noi non ne riporteremo neppur una. Sono questioni capziose che abbracciano tutti i principali Documenti presi il Dieci Agosto, o trovati ultimamente nell'Armadio di Ferro; che abbracciano tutti i principali incidenti della Storia, della Rivoluzione; e si riducono in sostanza a questo: Luigi, che fosti Re, non sei tu reo fino a un certo segno, di aver tentato con atti e documenti scritti, di continuare ad essere Re? E neppure nelle Risposte v'è gran che di notevole. Per la più parte dinieghi semplici e calmi; un accusato che si mantiene sulla semplice base del <hi rend="italic">No</hi>: Io non riconosco il tale documento: Io non feci la tale cosa, o la feci in conformità della legge allora vigente. Onde, esaurite in questa maniera le Cinquantasette Questioni e i Documenti nel numero di Centosettantadue, Barrère finisce, dopo circa tre ore, con queste parole: «Luigi, io v'invito a ritirarvi».</p>
                     <p>Luigi si ritira, sotto la scorta municipale, in una vicina stanza addetta alle riunioni, dopo di aver chiesto nel lasciare la sbarra, un Consulente Legale. Egli rifiuta ogni ristoro in quella stanza delle Riunioni: poi, vedendo Chaumette occupato a sbocconcellare un piccolo pane che un granatiere aveva diviso con lui, chiede un pezzo di pane. Sono le cinque; egli aveva fatto colazione, ma leggermente, in quel mattino di stamburamento e d'allarme. Chaumette spezza la sua mezza pagnotta; il Re ne mangia la crosta, e monta nella carrozza verde, mangiando; poi domanda che deve fare della mollica. Il Commesso di Chaumette la prende e la butta via sulla strada. Luigi dice che è un peccato buttar via il pane in tempo di carestia. «Mia nonna», osserva Chaumette, «soleva dirmi, quand'ero un ragazzetto: Non sciupate mai una mollica di pane, perchè voi non potete farla». «Signor Chaumette», risponde Luigi, «vostra nonna, a quel che pare, era una saggia donna»<note xml:id="ftn569" place="foot" n="569"> Giornale di Prudhomme (nell'<hi rend="italic">Hist, Parl</hi>., XXI, 314).</note>. Povero innocente mortale, che attende così quietamente la decisione della sorte; – atto non foss'altro a far bene almeno questo; poichè la sola Passività, senza l'Attività, basta in questo caso! Egli parla una volta di volersi presto mettere in viaggio per la Francia, per avere cognizione geografica e topografica di essa; essendo stato sempre amante della geografia. – Il recinto del Temple di nuovo lo riceve, e si richiude su lui; Parigi spettatrice può ritirarsi presso i suoi focolari, nei caffè, nei circoli e nei teatri; è calata l'umida Notte, e col suo sopravvenire finiscono lo stamburare e le pattuglie di questo strano giorno.</p>
                     <p>Ora Luigi è separato dalla sua Regina e dalla Famiglia; ed è abbandonato alle sue semplici riflessioni, alle sue risorse. Son tristi questi muri di pietra che lo circondano; nessuna è con lui delle persone che ama. «In questo stato d'incertezza», prevedendo il peggio, egli scrive il suo Testamento: un Foglio che può ancora esser letto; placido, semplice, spirante una pia dolcezza. La Convenzione, dopo aver discusso, gli ha concesso un Consulente Legale, di sua scelta. L'Avvocato Target si sente «troppo vecchio», avendo cinquantaquattro anni; e ricusa. Egli aveva acquistato gran fama un tempo, difendendo Rohanil Cardinale-Collana; ma non ne acquisterebbe adesso. L'Avvocato Tronchet, più vecchio d'una diecina d'anni, non rifiuta. Ed ecco che quel buon vecchio di Malesherbes si presenta volontariamente; per l'ultima delle sue campagne, il buon vecchio eroe! È grigio, ha settant'anni. Egli dice: «Io fui chiamato due volte al Consiglio da lui che era il mio Padrone, quando ognuno avrebbe bramato quest'onore; e gli debbo prestare lo stesso servizio ora che molti lo ritengono pericoloso». Questi due, con un avvocato più giovane, il Desèze, che è scelto da loro per perorare, sono occupati intorno alle Cinquantasette Accuse e intorno ai Centosettantadue documenti; e Luigi li aiuta; come meglio può!</p>
                     <p>Una grande Cosa si sta quindi svolgendo apertamente; tutti gli uomini, in ogni terra, stanno alla vedetta. Qual Forma, quali Metodi la Convenzione dovrà adottare in modo che non rimanga neppure un Sospetto di biasimo? Sarà ben difficile! La Convenzione, veramente, non sapendo cavarsela, discute e delibera. Per tutta la giornata, dal mattino alla sera, un giorno dopo l'altro, dalla Tribuna tuona l'oratoria su questo soggetto; bisogna stirare la vecchia Formula per coprire la Cosa nuova! I Patrioti della Montagna, eccitati sempre più, strepitano perchè si faccia presto, sopratutto: la sola buona Forma sarà quella più rapida. Nondimeno, la Convenzione delibera; – la Tribuna ronza, ora con tono predominante da tenore, ora con tono da soprano anche, di tempo in tempo; mentre l'intera Sala ha tutt'intorno frequenti urli d'ira e di provocazione. Essa ha ronzato e urlato quasi per quindici giorni, prima che potessimo decidere – mentre l'urlare diveniva sempre più acuto – che il Mercoledì 26 Dicembre, Luigi deve comparire e difendersi. I suoi Avvocati lamentano che sia fatalmente presto; e ne hanno il diritto: ma non v'è rimedio: al Patriottismo sembra estremamente tardi.</p>
                     <p>Onde, il Mercoledì, in un'ora fredda e scura, alle otto del mattino, tutti i Senatori sono al loro posto. Veramente essi riscaldano l'ora fredda, come riscontriamo, con una violenta effervescenza, ciò che accade di frequente ormai; qualche Louvet o Buzot attacca qualche Tallien o Chabot; e così tutta la Montagna inveisce contro tutta la Gironda. È appena finito questo baccano, alle nove, quando Luigi e i suoi tre avvocati scortati dal tintinnare delle armi e dalla forza Nazionale di Santerre, entrano nell'Aula.</p>
                     <p>Desèze svolge le sue carte: onorevolmente disimpegna il suo compito pericoloso, e parla per tre ore. Una onorevole Difesa, «composta quasi in una notte»; coraggiosa eppur discreta; non mancante d'acume, e di una dolce e patetica eloquenza. Luigi gli si buttò al collo, quando si furono ritirati, e disse con le lagrime agli occhi: «<hi rend="italic">Mon pauvre Desèze!</hi>» Lo stesso Luigi, prima di ritirarsi, aveva aggiunto poche parole, «forse le ultime che rivolgeva loro». Egli disse come fosse penoso pel suo cuore, sopra ogni cosa, l'esser ritenuto reo dello spargimento di sangue del Dieci Agosto, o di qualunque altro atto o desiderio che potesse far versare sangue Francese. Così dicendo, egli si ritirò da quell'Aula; – e invero il suo compito là dentro era finito. Molte strane cose egli ha avuto da compiere in quel luogo; ma questa è l'ultima.</p>
                     <p>E ora, perchè la Convenzione indugerà ancora? Vi è l'Accusa e la Prova; vi è la Difesa: il resto non viene forse da sè? La Montagna, il Patriottismo in genere, schiamazzano sempre più forte per un rapido disbrigo, perchè si tenga seduta in permanenza fin che la cosa sia compiuta. Senonchè, una Convenzione indecisa, apprensiva, stabilisce che si debba prima esaminare, che tutti i Membri che lo desiderano, debbano aver facoltà di parlare. – Ai vostri banchi, perciò, o eloquenti Membri! Bando alle vostre idee, ai pensieri giunti per eco o per sentito dire; è tempo ormai di mostrarsi per quel che si è; la Francia e l'Universo ascoltano. I Membri non mancano: le Orazioni, i Pamphlets parlati si seguono incessanti, con quanta eloquenza possono; la lista del Presidente si gonfia sempre più di nomi che chiedono di parlare. Di giorno in giorno, tutti i giorni e tutte le ore tuona la Tribuna costante; – le rumorose Gallerie forniscono, con grande varietà, il tenore e il soprano. Altrimenti sarebbe una musica noiosa.</p>
                     <p>I Patrioti, nella Montagna e nelle Gallerie, o tenendo consiglio di notte nei locali delle Sezioni, nella Società Madre, fra le loro stridule <hi rend="italic">Tricoteuses</hi>, debbono sorvegliare con occhi di lince, pronti a levare la voce all'occorrenza; e se è il caso, molto forte. Il Deputato Thuriot, colui che fu l'Avvocato Thuriot, l'Elettore Thuriot, e dalla sommità della Bastiglia vide Saint-Antoine salire come l'oceano; questo Thuriot può distendere la Formula come ogni altro. Il crudele Billaud non è silenzioso, se voi lo incitate. Nè se ne sta silenzioso il crudele Jean-Bon; anch'egli una specie di Gesuita; – non scrivete, come fanno spesso i Dizionari, <hi rend="italic">Jambon</hi>, che significa semplicemente <hi rend="italic">Prosciutto.</hi>
                     </p>
                     <p>Ma, sopratutto, nessuno concepisca la possibilità che Luigi non sia reo. Il solo quesito per un uomo ragionevole è, o era il seguente: Può la Convenzione giudicare Luigi? O deve giudicarlo tutto il Popolo, in Primaria Assemblea e con dilazione? Sempre dilazione, o Girondini, falsi <hi rend="italic">hommes d'État!</hi> così mugghia il Patriottismo, quasi perdendo la pazienza. – Ma invero, se consideriamo la cosa, che dovranno fare quei poveri Girondini? Esprimere il loro convincimento che Luigi sia un Prigioniero di guerra, e non possa esser messo a morte senza che si crei un'ingiustizia, un solecismo, un pericolo? Manifestare questa convinzione; e perdere completamente il vostro posto fra i Patrioti decisi! Anzi, propriamente, non è neppure una convinzione, ma una congettura, un garbuglio intricato. Quanti poveri Girondini non sono sicuri che di questo solo: che un uomo in genere e un Girondino in ispecie debba <hi rend="italic">aver</hi> base in qualche luogo e tenervisi saldo, conservando i buoni rapporti con le Classi Rispettabili! Questa è la convinzione, la fede che essi hanno, costretti come sono a dimenarsi penosamente fra le corna del loro dilemma<note xml:id="ftn570" place="foot" n="570"> Vedi estratto dei loro giornali, nell'<hi rend="italic">Hist. Parl.</hi>, XXI, 1, 38, ecc.</note>.</p>
                     <p>Nè la Francia, nè l'Europa se ne stanno neghittose. È un Cuore questa Convenzione, come dicevamo, che manda fuori influssi e ne riceve. L'Esecuzione d'un Re, chiamatela Martirio, chiamatela Punizione, sarebbe un influsso! – Due notevoli influssi questa Convenzione li ha già inviati a tutte le Nazioni; in gran parte a suo detrimento. Il 19 Novembre emise un Decreto, confermandone e sviluppandone poi i particolari: che qualunque Nazione volenterosa di spezzare le catene del Dispotismo, diveniva d'allora in poi, per così dire, Sorella della Francia, ricevendone aiuto e appoggio. Un Decreto intorno al quale avevano fatto molto rumore e Diplomatici e Giornalisti e Scrittori di Diritto Internazionale; tale un Decreto che nessuna <hi rend="italic">Pastoia</hi> vivente del Dispotismo, nessuna Autorità in qualsivoglia luogo poteva approvare! Fu il Girondino Deputato Chambon che propose questo Decreto; – forse, dopo tutto, come una fioritura rettorica.</p>
                     <p>Il secondo influsso di cui parlavamo ebbe un'origine ancora più povera: nacque nella testa inquieta, rumorosa e un po' deficiente d'un Jacob Dupont della Loira. La Convenzione si occupa d'un progetto d'Educazione Nazionale; e il Deputato Dupont dice nel suo discorso: «Son libero di confessare, Signor Presidente, che quanto a me, sono Ateo»,<note xml:id="ftn571" place="foot" n="571"> 
                           <hi rend="italic">Moniteur,</hi> Séance du 14 Décembre 1792.</note> – credendo che il mondo potesse esser lieto di saperlo. Il mondo francese ricevette la dichiarazione senza commenti, o almeno senza commenti udibili, tanto era <hi rend="italic">alto</hi> il clamore della Francia per altre cose. Il mondo straniero la ricevette confutandola, con orrore, con meraviglia<note xml:id="ftn572" place="foot" n="572"> Mrs. Hannah Moore: <hi rend="italic">Lettera a Jacob Dupont</hi> (Londra 1793), ecc. ecc.</note>; ben miserabile influsso questo!E ora, se a questi due influssi se ne aggiungesse un terzo che si dilatasse pulsando su tutta la Terra: quello del Regicidio?</p>
                     <p>Corti straniere s'interpongono in questo Processo di Luigi: la Spagna e l'Inghilterra; ma non saranno ascoltate benchè vengano, per così dire, la Spagna almeno, col ramo d'ulivo in una mano, e la spada senza fodero nell'altra. Ma in patria anche, fuori dall'ambiente di Parigi e della Francia, quante influenze che si annunziano con pulsazioni febbrili! Affluiscono le Petizioni, che perorano per l'uguaglianza della giustizia, in un regno di cosidetta Uguaglianza. Il Patriota vivo dice: – O Deputati Nazionali, non perorano forse i Patrioti morti? I milleduecento che giacciono nella fredda terra non perorano anch'essi? La petizione muta che presenta la morte, partendo dalla loro dimora angusta, non è forse più eloquente d'un discorso? Patrioti mutilati, mal reggendosi sulle grucce, circondano la <hi rend="italic">Salle de Manège</hi>, chiedendo giustizia. I feriti del Dieci Agosto, le Vedove e gli Orfani degli uccisi perorano in corpo; e sfilano zoppicando, eloquentemente muti, attraverso la Sala. Un Patriota ferito, incapace di trascinarsi fin là, vi è trasportato nel suo letto, e passa portato a spalla in posizione orizzontale<note xml:id="ftn573" place="foot" n="573"> 
                           <hi rend="italic">Hist. Parl.</hi>, XXII, 131; Moore, ecc.</note>. La Tribuna della Convenzione, che ha taciuto a quella vista, ricomincia di nuovo, – rombando Orazioni puramente giuridiche. Ma fuori, Parigi strepita sempre più forte. Si ode la voce taurina di St.-Huruge; e l'eloquenza isterica della Madre Duchesse. «Varlet, Apostolo della Libertà», con la picca e il berretto rosso, accorre frettoloso, recando la sua pieghevole scranna oratoria. Si faccia giustizia del Traditore! grida tutto il Mondo Patriottico. E notate quest'altro grido che risuona alto nelle vie: «Dateci il Pane, o uccideteci!» Pane e Uguaglianza; Giustizia del Traditore, purchè si possa avere il Pane!</p>
                     <p>I Patrioti Limitati o Indecisi si sono messi di contro a quelli Decisi. Il Sindaco Chambon ebbe notizia d'uno spaventevole tumulto nel <hi rend="italic">Théâtre de la Nation</hi>: v'era stato un tumulto ed anche un pugilato tra Decisi e Indecisi a proposito d'un nuovo Dramma intitolato <hi rend="italic">Ami des</hi> 
                        <hi rend="italic">lois</hi> (Amico delle Leggi). Uno dei più poveri Drammi che siano stati mai scritti; ma che aveva in sè delle applicazioni didattiche: ecco perchè le parrucche incipriate degli Amici dell'Ordine e le capigliature nere delle teste dei Giacobini son tutte in iscompiglio; e il Sindaco Chambon vi accorre con Santerre, sperando di sedare il tumulto. Ma ben lungi dal sedarlo, il nostro povero Sindaco è così «sopraffatto», dice il Rapporto, e noi aggiungiamo così biasimato e intimorito, – che, a malincuore, deve lasciare il suo breve Sindacato, «avendo ammalati i polmoni». Questo miserabile <hi rend="italic">Ami des Lois</hi> è discusso anche nella Convenzione; così violenti e rabbiosi<note xml:id="ftn574" place="foot" n="574"> 
                           <hi rend="italic">Hist. Parl.</hi>, XXII, 31-48 etc.</note> gli uni contro gli altri sono i Patrioti Limitati e quelli Illimitati.</p>
                     <p>Fra queste due classi non vi sono abbastanza Aristocratici o Crypto-Aristocratici che si agitano? Delle spie vengono da Londra con importanti Messaggi, facendo le viste di viaggiare! Una di esse, chiamata Viard, pretendeva accusare Roland e anche la moglie di Roland, con grande soddisfazione di Chabot e della Montagna. Ma la moglie di Roland venne, essendo citata, immediatamente, innanzi alla Convenzione; e con la sua grande schiettezza, in poche parole, annienta questo Viard, facendolo dileguare sprezzantemente, fra gli applausi di tutti gli Amici dell'Ordine<note xml:id="ftn575" place="foot" n="575"> 
                           <hi rend="italic">Moniteur,</hi> Séance du 7 Décembre 1792.</note>. Così, coi tumulti in teatro, col «Pane, o uccideteci»; con la rabbia, con la fame, col sospetto preternaturale, questa Parigi selvaggia fa udire la sua voce. Roland diviene sempre più querulo nei suoi Messaggi e nelle sue Lettere; giungendo quasi all'isterismo. Marat, al quale nessun potere sulla Terra può impedire di occuparsi dei traditori e di Roland, deve mettersi a letto per tre giorni: l'inestimabile Amico del Popolo è mezzo morto e giace col cuore spezzato, preso dalla febbre e da dolori di capo. «<hi rend="italic">O Peuple babillard, si tu savais agir!...</hi> O Popolo di Ciarloni, se tu sapessi agire!...»</p>
                     <p>A coronamento di tutto, il vittorioso Dumouriez, in questi primi giorni del Nuovo anno, è giunto a Parigi; – per niente di buono, si teme. Egli ha l'aria di dolersi del Ministro Pache e delle dilapidazioni di Hassenfratz; e di voler concertare delle misure da prendere per la Campagna di primavera: lo si vede troppo in compagnia coi Girondini. Che complotti con loro contro il Giacobinismo, l’Uguaglianza, la Punizione di Luigi? Noi abbiamo delle lettere sue alla Convenzione. Vorrà forse rappresentare la parte dell'antico Lafayette, questo nuovo Generale vittorioso? Che si ritiri; e non senza esser denunziato<note xml:id="ftn576" place="foot" n="576"> Dumouriez: <hi rend="italic">Mémoires</hi>, III, c. 4.</note>.</p>
                     <p>E la Tribuna della Convenzione tuona di continuo, mera Eloquenza giuridica, e Ipotesi senza Azione; e ancora vi sono cinquantine d'iscritti sulla lista del Presidente. Anzi, i Presidenti della Gironda danno la preferenza a quei di parte loro: noi sospettiamo che essi facciano il loro gioco con la lista; gli uomini della Montagna non possono esser sentiti. E sempre la Tribuna tuona per tutto Dicembre, toccando Gennaio e il nuovo anno; non v'è fine! Parigi grida tutt'intorno, in folla, sempre più forte, fino alla nota dell'uragano. Parigi vuol «portare i cannoni da Saint-Denis»; si parla di «chiudere le Barriere», – suscitando l'orrore di Roland.</p>
                     <p>Nel frattempo, ecco che la Tribuna della Convenzione fa cessare d'un subito il suo rimbombo: tagliamo corto, sia sulla Lista chi vuole; e <hi rend="italic">mettiamo fine</hi>. Il martedì seguente, quindici Gennaio 1793, vi sarà la Votazione, nome per nome: in una maniera o in un'altra, questa gran partita dev'esser terminata!</p>
                  </div>
                  <div type="div4" rend="P18">
                     <head>CAPITOLO VII<lb/>LE TRE VOTAZIONI</head>
                     <p>È Luigi Capeto colpevole d'aver cospirato contro la Libertà? Sarà definitiva la nostra sentenza, o avrà bisogno d'esser ratificata con un Appello al Popolo? Se è colpevole, qual Pena?</p>
                     <p>Tale è la forma adottata, dopo un grande baccano e «parecchie ore di tumultuosa indecisione»; questo sono le Tre Questioni successive, su cui la Convenzione deve ora pronunziarsi. Parigi affluisce intorno alla loro Aula, in moltitudine dai molteplici suoni. L'Europa e tutte le Nazioni attendono la loro risposta. Ciascun Deputato risponderà al suo nome: Colpevole o Non colpevole.</p>
                     <p>Quanto alla colpabilità, sussiste, come s'è accennato di sopra, senza dubbio nella mente dei Patrioti. Una maggioranza schiacciante pronunzia la Colpabilità; la Convenzione vota unanime la Colpabilità; appena ventotto non votano l'Innocenza, ma ricusano di votare addirittura. Nè la Seconda Questione appare dubbia, checchè possano calcolare i Girondini. Non sarebbe un Appello al Popolo un altro motivo di guerra civile? Una maggioranza di due contro uno risponde che non deve esservi Appello: e così anche questo è deciso. Il Patriottismo rumoroso, ora, alle dieci, può ritirarsi per andare a letto questa notte non senza speranza. Il Martedì è trascorso bene. Quale condanna s'aspetta per la dimane? La dimane sarà il forte della battaglia.</p>
                     <p>Immaginate un po' quale affluenza di Patriottismo vi sia questo mattino del Mercoledì, se Parigi attende ansiosa, e se tutti i Deputati sono ai loro posti! Di Settecentoquarantanove Onorevoli Deputati, solo una ventina sono assenti, in missione, Duchâtel ed altri sette sono assenti per malattia. Intanto, il Patriottismo in attesa e Parigi protesa in punta di piedi, hanno bisogno di un po' di pazienza. Poichè anche questo Mercoledì trascorre in dibattiti ed effervescenza; i Girondini propongono che sia richiesta «la maggioranza dei tre quarti»; i Patrioti resistono loro calorosamente. Danton, che è appena tornato da una missione nei Paesi Bassi, ottiene l'«ordine del giorno» su questa proposta Girondina; anzi ottiene ancora di più, cioè che si decida <hi rend="italic">sans désemparer</hi>, in Seduta permanente, fin che avremo terminato.</p>
                     <p>E così, finalmente, alle otto di sera, comincia questa terza stupenda Votazione per appello nominale. Quale Condanna? I Girondini indecisi, i Patrioti decisi, quelli che hanno paura della Regalità, quelli che hanno paura dell'Anarchia, tutti debbono rispondere qui e in questo momento. Un Patriottismo infinito, dall'aspetto fosco al lume delle lampade, inonda tutti i corridoi, si affolla in tutte le gallerie; cupamente, aspettando la sentenza. Gli Uscieri fanno la chiama a voce alta, dicendo il vostro Nome e il vostro Dipartimento; voi dovete salire alla Tribuna, e dire.</p>
                     <p>Testimoni oculari hanno descritta questa scena della Terza Votazione, e di quelle che seguirono – una scena che pareva non dovesse aver mai fine e che durò, con brevi intervalli, dal Mercoledì al mattino della Domenica, – una delle più strane che mai si videro nella Rivoluzione. La lunga notte si dilegua nel giorno, il pallore del mattino si spande su tutti i visi; e ancora le gelide ombre discendono, e ardono le fosche lampade; ma tra il giorno e la notte e le vicissitudini dell'ore, di continuo i Membri si succedono salendo i gradini della Tribuna; e s'arrestano lassù nella luce più chiara, per dire la parola Fatidica; poi ridiscendono immergendosi nel buio e nella calca. Come Fantasmi a mezzanotte; dall'aspetto più che mai spettrale, da pandemonio! Mai un Presidente Vergniaud, o alcun altro Presidente di questa terra, presiedette qualcosa di simil genere. La Vita d'un Re, e tante altre cose che ne dipendono, tremano nella bilancia. Ognuno sale per turno; il ronzio s'acquieta fin che egli non abbia parlato: Morte, Bando, Imprigionamento fino alla Pace. Molti dicono: Morte; ma con quante frasi bene studiate e circospette, e paragrafi, di spiegazioni, di rafforzamento, di deboli raccomandazioni di grazia! Molti dicono: Bando; qualcosa inferiore alla morte. La bilancia oscilla, e nessuno può ancora indovinare in qual senso. E il Patriottismo inquieto ringhia, e gli Uscieri non riescono a domarlo.</p>
                     <p>Molti di quei poveri Girondini, dominati dagli urli feroci del Patriottismo, dicono: Morte; giustificando, <hi rend="italic">motivant</hi>, quella loro miserabile parola con qualche breve casistica o gesuiteria. Lo stesso Vergniaud dice: Morte; giustificandosi gesuiticamente. Il Ricco Lepelletier Saint-Fargeau, che aveva appartenuto alla Nobiltà e poi alla Sinistra Patriottica nella Costituente ed aveva discusso e riferito, là e altrove, non poco, <hi rend="italic">contro</hi> la Pena Capitale; malgrado tutto ciò, dice: Morte; una parola che può costargli cara. Manuel militò senz'altro coi Decisi nell'ultimo Agosto; ma s'è andato poi intiepidendo ed è venuto indietreggiando dal Settembre e dalle scene del Settembre. In questa Convenzione, specialmente, nessuna sua parola potrebbe trovar favore; egli dice ora: Bando, e con una collera muta lascia quel luogo per sempre – molto sballottato nei corridoi. Filippo Egalité vota, secondo il suo animo e la sua coscienza, Morte. A quella voce anche il Patriottismo scuote la testa; e un grugnito, un fremito corrono per quella Sala del Giudizio. Il voto dì Robespierre non può esser dubbio; il suo discorso è lungo. Si vede la figura dell'aspro Sieyès ascendere; e soffermandosi appena, semplicemente di passaggio, quella figura dice «<hi rend="italic">La Mort sans phrases</hi>, la Morte senza frasi»; poi s'avanza e ridiscende. Spettrale, da pandemonio!</p>
                     <p>Eppure il Lettore è in grande errore se immagina che quell'ambiente avesse un aspetto funereo, triste o magari grave: «gli Uscieri nel quartiere della Montagna», dice Mercier, «eran divenuti come Apriporte dell'Opéra»; aprivano e chiudevano le Gallerie ai privilegiati, alle «Signore di d'Orléans Egalité o altre donne altolocate sfarzosamente vestite, che s'avanzavano col fruscio delle trine e dei tricolori di cui erano adorne». I Deputati galanti passano e ripassano di là, regalando loro gelati ed altri rinfreschi, e intrattenendole con dei motti; le teste riccamente ornate corrispondono con cenni; alcune hanno la carta e lo spillo e puntano i <hi rend="italic">Sì</hi> e i <hi rend="italic">No</hi> come ad una partita di <hi rend="italic">Rouge-et-noir</hi>. Più lungi, in alto, regna la Mère Duchesse con le sue Amazzoni non imbellettate; ella non può a meno di fare dei lunghi <hi rend="italic">Ah, Oh</hi> quando il voto non è <hi rend="italic">La Mort</hi>. Nelle Gallerie si mangia e si beve vino e acquavite «come in una pubblica taverna, <hi rend="italic">en pleine tabagie</hi>». Le scommesse si seguono in tutti i caffè delle vicinanze. Ma nell'interno, la fatica, l'impazienza, la massima stanchezza sono visibili su tutti i volti; che s'illuminano di tratto in tratto per le vicende della partita. Dei Membri si sono addormentati, e gli Uscieri vengono a svegliarli perchè votino; altri Membri calcolano se possono avere il tempo di correre a pranzare. Delle figure si levano come fantasmi pallidi alla luce fosca delle lampade, e da questa Tribuna pronunziano una sola parola: <hi rend="italic">Morte.</hi> «<hi rend="italic">Tout est optique</hi>», dice Mercier, «il mondo è tutto un'ombra ottica»<note xml:id="ftn577" place="foot" n="577"> Mercier:<hi rend="italic">Nouveau Paris</hi>, VI, 156-9; Montgaillard, III, 348-87; Moore, etc.</note>. Il Giovedì, a notte inoltrata, quando s'è chiusa la votazione e i Segretari fanno il computo dei voti, l'infermo Duchâtel, più che mai spettrale, arriva portato su una sedia, avvolto in coperte di lana, «con la veste da camera e il berretto da notte», per votare per la Grazia; un voto, s'è pensato, può far pendere la bilancia.</p>
                     <p>Ah no! Nel più profondo silenzio il Presidente Vergniaud, con una voce piena di dolore, deve dire: «Io dichiaro in nome della Convenzione, che con la sentenza da essa pronunziata contro Luigi Capeto, lo condanna a morte». La morte con una esigua Maggioranza di cinquantatrè voti. Anzi, se togliamo da un lato e aggiungiamo dall'altro ventisei, che dissero: Morte, insieme a qualche debole e vano accenno di Grazia, la Maggioranza sarebbe d'un <hi rend="italic">Solo Voto</hi>.</p>
                     <p>La sentenza è di Morte: ma la sua esecuzione? L'esecuzione non s'è peranco compiuta! Appena è proclamato il risultato della votazione quando entrano i tre Avvocati di Luigi, protestando in suo nome, chiedendo un Differimento per l'Appello al Popolo. A questo scopo parlano Desèze e Tronchet, con breve eloquio: quel bravo vecchio di Malesherbes parla con una eloquente mancanza di eloquenza, a frasi interrotte, imbarazzato, singhiozzante; quel volto di bravo nobilitato dall'età, vigoroso sotto i grigi capelli, spirante sagacia e onestà, sopraffatto dall'emozione, si strugge in lagrime mute.<note xml:id="ftn578" place="foot" n="578"> 
                           <hi rend="italic">Moniteur</hi> (in <hi rend="italic">Hist. Parl.</hi>, XXIII, 210). Vedi Boissy d'Anglas; <hi rend="italic">Vie de Malesherbes</hi>, II, 139.</note> – L'Appello al Popolo vien rigettato, essendosi già deliberato su ciò. Quanto al Differimento, da essi chiamato <hi rend="italic">Sursis,</hi> è cosa da valutarsi, e si voterà domani: per ora ci aggiorniamo. Il Patriottismo «fischia» dalla Montagna: ma una «Maggioranza tirannica» ha così deciso, e bisogna aggiornarsi.</p>
                     <p>Vi è ancora questo <hi rend="italic">quarto</hi> voto, mormorò indignato il Patriottismo: – questo voto e chissà quant'altri voti, e aggiornamenti di votazione; frattanto la questione rimane in sospeso, sempre ipotetica! Ed a ogni nuovo voto quei Gesuiti di Girondini, compresi quelli che votarono per la Morte, saranno ben contenti di trovare una scappatoia! Il Patriottismo deve sorvegliare e tempestare. Tirannici aggiornamenti hanno avuto luogo; prima uno, ed ora un altro a mezzanotte allegando stanchezza; tutto il Venerdì s'è perduto in esitazioni e battibecchi; rifacendo il computo dei voti, che son trovati regolari seduta stante! Il Patriottismo latra più ferocemente che mai; e per la lunga veglia, ha fatti gli occhi rossi, è divenuto quasi rabido.</p>
                     <p>«Differimento: sì o no?» I nervi degli uomini sono esauriti, i cuori sono esasperati; si deve ormai finire. Vergniaud, ad onta dei latrati, si arrischia a dire: Sì, Differimento; quantunque abbia votata la Morte. Philippe Egalité dice, secondo il suo animo e la sua coscienza: No. Il Membro che sale alla Tribuna subito dopo dice: «Dacchè Filippo dice No, io per parte mia dico Sì, <hi rend="italic">moi je dis Oui</hi>». La bilancia ancora oscilla. Finchè, alle tre, il mattino della Domenica, abbiamo <hi rend="italic">Niente Differimento</hi>, con una maggioranza di Settanta; <hi rend="italic">Morte entro le ventiquattr'ore!</hi>
                     </p>
                     <p>Garat, Ministro della Giustizia, deve recarsi al Temple con questo duro messaggio; egli sospira e ripete: «<hi rend="italic">Quelle </hi>
                        <hi rend="italic">commission affreuse!</hi> Quale spaventevole funzione!»<note xml:id="ftn579" place="foot" n="579"> Biographies des Ministres, pag. 157.</note> Luigi chiede un Confessore, e altri tre giorni di vita per prepararsi a morire. Il Confessore è accordato; i tre giorni ed ogni indugio sono respinti.</p>
                     <p>Non v'è dunque più speranza di liberazione? Grosse mura di pietra rispondono: Nessuna. Non ha amici Re Luigi? uomini d'azione, di coraggio divenuto disperato, in questa estrema occorrenza? Gli amici del Re Luigi sono deboli e lontani. Neppure una voce nei caffè si leva in suo favore. Al Restaurateur Méot non pranza ora nessun Capitano Dampmartin, nè si veggono più quei dai mustacchi uncinati, omicidi in congedo, far mostra dei pugnali di nuova struttura. I bravi Realisti in congedo di Méot, sono lontani, di là dalle frontiere; essi si aggirano all'impazzata pel mondo: o le loro ossa biancheggiano nella foresta dell'Argonne. Soltanto alcuni deboli Preti «depongono questa notte Pamphlets su tutti i termini di pietra», invocando la riscossa: facendo appello alle pie donne di sollevarsi; o sono sorpresi nell'atto di distribuire i Pamphlets, e mandati in prigione<note xml:id="ftn580" place="foot" n="580"> Vedi il giornale di Prudhomme, <hi rend="italic">Révolutions de Paris</hi> (nell'<hi rend="italic">Hist. Parl</hi>., XXIII, 318).</note>.</p>
                     <p>Anzi un assassino, dell'antica specie di Méot, con uno sforzo, ha fatto meno e peggio; ha ucciso un Deputato, e ha messo sossopra tutto il Patriottismo di Parigi! La sera del Sabato, alle cinque, quando Lepelletier St.-Fargeau ebbe dato il suo voto di <hi rend="italic">Non Differimento</hi>, corse subito da Février al Palais Royal per mangiare un boccone in fretta e furia. Egli aveva mangiato e stava pagando, quando un uomo grosso «dai capelli neri e dalla barba <hi rend="italic">turchina</hi>», con una specie di larga zimarra, gli venne incontro; era, costui, come Février e gli altri astanti credono, un tale Pâris dell'antica Guardia del Re. «Siete voi Lepelletier?» domanda egli. – «Sì». – «Voi votaste nell'affare del Re?» – «Io votai la Morte». – <hi rend="italic">«Scélérat,</hi> prendi questa!» grida Pâris, facendo balenare una sciabola tirata di sotto alla sua zimarra, e immergendola profondamente nel fianco di Lepelletier, Février lo afferra, ma egli riesce a districarsi; ed è scomparso.</p>
                     <p>Il votante Lepelletier giace morto; è spirato dopo un lungo penare all'una del mattino, – due ore prima che i voti di <hi rend="italic">Non Differimento</hi> fossero completamente computati. La Guardia Pâris corre per la Francia; non può esser presa, e sarà trovata alcuni mesi dopo, suicida, in un albergo remoto<note xml:id="ftn581" place="foot" n="581"> 
                           <hi rend="italic">Hist. Parl.</hi>, XXIII, 275, 318. Felix Lepelletier: <hi rend="italic">Vie de Michel Lepelletier son Frère</hi>, p. 61; Félix, col debito amore del miracoloso, pretende che il suicida dell'albergo non fosse Pâris, ma qualche suo <hi rend="italic">doppio.</hi>
                        </note>. – Robespierre ha motivo di credere che il Principe d'Artois in persona si trovi, sotto incognito, in Città, e che la Convenzione sarà massacrata per intero. Il Patriottismo fa udire i suoi gemiti e il suo grido di vendetta: Santerre raddoppia e triplica le sue pattuglie. La Pietà s'è convertita nella rabbia e nella paura; la Convenzione ha respinto i tre giorni di vita e ogni respiro.</p>
                  </div>
                  <div type="div4" rend="P18">
                     <head>CAPITOLO VIII<lb/>PLACE DE LA REVOLUTION</head>
                     <p>A questa conclusione sei dunque arrivato, oh sventurato Luigi! Il Figlio di Sessanta Re deve morire sul Palco a termini di Legge. Sotto Sessanta Re questa stessa forma di Legge, questa forma Sociale s'è venuta plasmando nel periodo di mille anni; ed è divenuta, in un modo e in un altro, la più strana Macchina. Certo, per quanto necessaria, è anche spaventevole questa Macchina: senza vita, cieca, non quale dovrebbe essere; che con un colpo subitaneo o con una tortura fredda, lenta, ha desolato le vite e gli animi d'innumerevoli uomini. Ed ecco che ora, proprio un Re, o piuttosto il Reame nella sua persona, è sul punto di spirare qui fra torture crudeli; – come un Falaride chiuso nel ventre del suo rovente Toro di Rame! È sempre così; e tu dovresti saperlo, o uomo altero e tiranno: l'ingiustizia genera l'ingiustizia; la maledizione e la falsità «sempre tornano <hi rend="italic">a casa propria</hi>», per quanto errino lontano. L'innocente Luigi porta i peccati di molte generazioni: anch'egli impara per esperienza che il tribunale dell'uomo non è su questa Terra; che se non ve ne fosse uno più Alto, sarebbe finita per lui.</p>
                     <p>Un Re che muore con una tale violenza, produce un grande effetto sull'immaginazione; come deve essere, ed è necessario che sia. Eppure dopo tutto non è il Re che muore, è l'uomo! Il Reame è una veste: la gran perdita è quella della pelle. Quando a un uomo voi togliete la Vita, tutto il mondo collegato contro di lui che potrebbe fargli <hi rend="italic">di più</hi>? Lally andò sul carro del supplizio; col bavaglio in bocca. I più miserabili mortali, condannati come borsaiuoli, hanno tutta una Tragedia in cinque atti nel loro interno, in quel dolore muto, con cui si recano al patibolo, fatti segno al disprezzo universale; essi bevono alla coppa del terrore fino alla feccia. Pei Re e pei Mendicanti, pei condannati colpevoli e per quelli innocenti, è assai duro morire. Compatiscili tutti: la tua più grande pietà, con tutti gli aiuti e i rimedi; con tutti i contrasti del trono e del palco, sono ben povera cosa a confronto di questa cosa che tu compatisci!</p>
                     <p>È venuto un Confessore; l'Abbé Edgeworth, di stirpe irlandese, che il Re conosceva da buone informazioni, è venuto prontamente per questa missione solenne. Lascia dunque la Terra, oh sventurato Re; e la Terra percorrerà la sua via coi suoi mali, tu percorrerai la tua. Una scena dolorosa ancora rimane: la separazione dai tuoi cari. Buoni cuori circondati dal medesimo spaventoso periglio; di dovere restar <hi rend="italic">qui.</hi> Che il lettore guardi con gli occhi del valletto Cléry, attraverso quelle porte a vetri, dove anche la Municipalità veglia, e miri la più crudele delle scene.</p>
                     <p>«Alle otto e mezzo, si aprì la porta dell'anticamera: prima comparve la Regina, conducendo il figlio per mano; veniva poi Madame Royale e poi Madame Elizabeth; tutti si gettarono nelle braccia del Re. Regnò per qualche minuto il silenzio, interrotto solo dai singhiozzi. La Regina fece un movimento per condurre Sua Maestà verso la camera interna, dove M. Edgeworth, a loro sconosciuto, attendeva. «No», disse il «Re, «andiamo nella stanza da pranzo, solo là io posso vedervi». E là entrarono; io chiusi la porta, che era a vetri. Il Re si mise a sedere, avendo a destra la Regina, a sinistra Madame Elizabeth, quasi di fronte Madame Royale; il giovane Principe stava in piedi tra le gambe di Suo Padre. Essi si chinarono tutti verso di lui e spesso lo tenevano abbracciato. Questa scena dolorosa durò un'ora e tre quarti; noi non potemmo udir nulla; potemmo solo vedere che ogniqualvolta il Re parlava, raddoppiavano i singhiozzi delle Principesse e duravano parecchi minuti; indi il Re ricominciava a parlare».<note xml:id="ftn582" place="foot" n="582"> Narrazione di Cléry (Londra, 1798) citato in Weber, III, 312).</note> – E così le nostre riunioni e le nostre separazioni sono giunte al termine! I dolori che ci siamo procurati reciprocamente; le povere gioie che fedelmente dividemmo, i nostri affetti e le nostre sofferenze e le nostre fatiche sotto il Sole terrestre sono finiti. Io non ti vedrò mai più, o anima buona, mai più per tutti i secoli! – <hi rend="smallcaps">Mai</hi>! Conosci tu, o Lettore, questa dura parola?</p>
                     <p>Quest'agonia dura per circa due ore; poi, con uno sforzo, si dividono. «Prometteteci che ci rivedremo domani». Egli promise. – Ah sì, sì; ancora una volta; ed ora andate, miei amati; pregate Dio per voi e per me! – Fu una ben dura scena, ma è finita. Egli non li vedrà più domani. La Regina, passando per l'anticamera, guardò i cerberi Municipali e, con veemenza di donna, disse fra le lagrime: «<hi rend="italic">Vous êtes tous des scélérats</hi>».</p>
                     <p>Il Re Luigi dormì profondamente fino alle cinque del mattino, quando Cléry, secondo gli ordini ricevuti, lo svegliò. Cléry lo pettinò; in quel frattempo, Luigi prese un anello dal suo orologio e se lo provò al dito; era il suo anello nuziale, che voleva rimandare alla Regina come un muto addio. Alle sei e mezzo egli prese il viatico; e seguitò a pregare e a conversare con l'Abbé Edgeworth. Egli non rivedrà la sua Famiglia: sarebbe troppo doloroso a sopportare.</p>
                     <p>Alle otto, entrano i Municipali: il Re dà loro il suo Testamento, delle commissioni e degli effetti; di cui essi in sulle prime ricusano brutalmente di assumere l'incarico: egli dà loro un rotolo di monete d'oro, centoventicinque luigi, da rendersi a Malesherbes che le aveva prestate. Alle nove Santerre dice che è giunta l'ora. Il Re chiede di ritirarsi ancora per tre minuti, al termine dei quali Santerre ripete che è giunta l'ora. «Battendo col pie' destro il suolo, Luigi risponde: <hi rend="italic">Partons,</hi> Andiamo». – Come il rullo di quei tamburi giunge attraverso i bastioni e i baluardi del Temple, fino al cuore d'una Regina, d'una Moglie, che ben presto sarà vedova! Dunque, egli è partito, senza vederci? Piange amaramente una Regina, e piangono una Sorella e i Figli di un Re. Anche su questi Quattro è sospesa la morte: tutti periranno miseramente, meno uno; ella, la Duchessa d'Angoulême, vivrà. – non felicemente.</p>
                     <p>Alla Porta del Temple si ode qualche debole grido, che parte forse da donne pietose: «<hi rend="italic">Grâce! Grâce!</hi>» Per tutte le altre strade v'è un silenzio come di tomba. Non è permesso a nessun uomo non armato di trovarsi là: quelli armati, se anche avessero sentito pietà, non avrebbero osato di manifestarla, poichè ognuno è tenuto d'occhio da tutti i suoi vicini. Tutte le finestre sono chiuse; nè si vede alcuno guardare in istrada. Tutte le botteghe son chiuse. Nessuna vettura circola quel mattino per le vie, tranne una. Ottantamila uomini armati stanno in fila come statue armate di uomini; son puntati i cannoni, i cannonieri tengono la miccia accesa, ma senza una parola, senza un movimento: è come una città resa per incanto muta e impietrita: lo strepito di un carro con la sua scorta che s'avanza lentamente, è il solo rumore che s'ode; Luigi legge nel suo libro di devozioni le Preghiere dei Morenti; il rumore di questa marcia funebre risuona più sinistro all'orecchio nel gran silenzio; ma il pensiero si sforzerebbe volentieri di dimenticare la Terra, librandosi verso il Cielo.</p>
                     <p>Suonano le dieci, ed eccoci nella Place de la Révolution, un tempo Place de Louis Quinze: la Ghigliottina è drizzata presso l'antico Piedestallo ove s'innalzava la Statua di quel Luigi! Tutt'intorno cannoni puntati ed uomini in armi; gli spettatori si affollano dietro. D'Orléans Egalité vi si trova in cabriolet. Rapidi mesaggeri, <hi rend="italic">hoquetons,</hi> sono spediti all'Hôtel de Ville ogni tre minuti; là presso siede la Convenzione, – che vuole vendetta per Lepelletier. Noncurante di tutto, Luigi legge le sue Preghiere dei Morenti; aveva appena finito da cinque minuti, quando il carro si aprì. In qual disposizione d'animo era egli? Dieci testimoni differenti ci daranno dieci differenti versioni. Egli è in preda alla collisione di tutti i sentimenti; giunto ormai al nero Maelstrom e al declivio della Morte; è tutto un insieme di dolore, d'indignazione, di rassegnazione, lottando per rassegnarsi. «Abbiate cura del signor Edgeworth», egli dice rigidamente, rivolgendosi al Luogotenente che è seduto con loro: poi tutt'e due scendono.</p>
                     <p>Battono i tamburi. «<hi rend="italic">Taisez-vous!</hi> Silenzio!» egli grida con voce terribile, <hi rend="italic">d'une voix terrible</hi>. E sale sul palco non senza indugio; indossa un soprabito color pulce con pantaloni grigi e calze bianche. Si toglie il soprabito e resta in farsetto di flanella bianca con le maniche. Gli Esecutori si appressano per legarlo; egli li respinge con disdegno, resiste; l'Abbé Edgeworth gli rammenta che il Salvatore, in cui gli uomini hanno fede, si sottomise ad essere legato. Le sue mani sono legate, la sua testa è nuda: il momento fatale è giunto. Egli s'avanza fino all'orlo del Palco, col viso tutto arrossato, e dice: «Francesi, io muoio innocente: ve lo dico dal Palco e sul punto di comparire innanzi a Dio. Perdono i miei nemici; desidero che la Francia...». Un generale a cavallo, Santerre o un altro, s'avanza caracollando con la mano alzata: «<hi rend="italic">Tambours!</hi>» I tamburi coprono la voce. «Esecutori, fate il vostro dovere!» Gli esecutori, per non essere essi medesimi uccisi (poichè Santerre e le sue File armate colpiranno, se non vedranno colpire), afferrano con violenza la sventurato Luigi: son sei che lottano disperatamente contro uno che reagisce con tutta la forza, fin che lo legano alla loro tavola. L'Abbé Edgeworth, chinandosi gli dice: «Figlio di San Luigi, salite al Cielo». Cade la Mannaia: la Vita d'un Re è recisa. È lunedì 21 gennaio 1793. Egli aveva trentotto anni, quattro mesi e ventotto giorni<note xml:id="ftn583" place="foot" n="583"> Giornali, Ricordi municipali, etc. etc. (nell'<hi rend="italic">Hist. Parl</hi>., XXIII, 298-349); <hi rend="italic">Deux Amis</hi>, IX, 369-373; Mercier: <hi rend="italic">Nouveau Paris</hi>., III 3-8).</note>.</p>
                     <p>L'Esecutore Samson mostra la Testa: si levano grida feroci di <hi rend="italic">Vive la République</hi>, e vanno sempre crescendo; si pongono i berretti sulla punta delle baionette, si agitano i cappelli; gli studenti del Collegio delle Quattro Nazioni prendono quella testa e la portano nei lontani Quais, mostrandola a tutta Parigi; D'Orléans si allontana nel suo cabriolet; i Consiglieri municipali si fregano le mani, dicendo: «È fatto, è fatto». Dei fazzoletti sono stati bagnati nel sangue, e anche delle punte di picche. Il Carnefice Samson, benchè dopo lo abbia negato<note xml:id="ftn584" place="foot" n="584"> Sua lettera nei giornali (<hi rend="italic">Hist. Parl., ubi retro</hi>).</note>, vende ciocche di capelli; brani del soprabito color pulce si portano dopo, a lungo, negli anelli<note xml:id="ftn585" place="foot" n="585"> 
                           <hi rend="italic">Forster's Briefwechsel</hi>, I, 473.</note>.</p>
                     <p>E così in circa mezz'ora tutto è fatto; la moltitudine s'è allontanata. I pasticceri, i caffettieri, i lattai modulano le loro triviali grida quotidiane; il mondo è in moto, quasi questo fosse un giorno come un altro. Nei caffè quella sera, dice Prudhomme, il Patriota stringe la mano al Patriota, in una maniera più cordiale della consueta. Nè, prima d'alcuni giorni, secondo Mercier, gli uomini pubblici videro quanto fosse grave la cosa.</p>
                     <p>Senza dubbio è una cosa grave; ed avrà conseguenze. Il domani mattina, Roland, che da tempo ne ha fino alla gola di disgusto e di scontento, manda le sue dimissioni. Il suo rendiconto è pronto, corretto, esatto fino all'ultimo soldo. Egli desidera che sia esaminato, per poi ritirarsi nella più remota oscurità, in campagna, fra i suoi libri. Ma quei conti non saranno mai esaminati; mai egli si ritirerà in campagna.</p>
                     <p>Il martedì, dimissioni di Roland. Il mercoledì, ha luogo il funerale di Lepelletier St.-Fargeau, e il suo trasporto al Pantheon dei Grandi Uomini: notevole come lo spettacolo selvaggio d'un giorno invernale. Il Corpo portato in alto, è mezzo nudo; la coltre mortuaria lascia scorgere la ferita mortale; sono esposti la sciabola e gli abiti insanguinati; una «musica lugubre» esegue dolorose <hi rend="italic">næniæ.</hi> Corone di quercia piovono dalle finestre; il Presidente Vergniaud segue il corteo, con la Convenzione, con la Società Giacobina e tutti i Patrioti d'ogni colore, fraternamente in gramaglie.</p>
                     <p>Notevole anche sotto un altro rapporto questo Funerale di Lepelletier: fu l'ultimo atto che quegli uomini compierono di concerto! Tutti i Partiti e tutte le forme di opinione che agitano questa Francia demente e la sua Convenzione si trovano ora, per così dire, faccia a faccia con l'arma impugnata; la vita del Re, intorno a cui tutti si azzuffavano e combattevano, è stata distrutta. Dumouriez, che stava conquistando l'Olanda, scontento, grugnisce sinistramente, alla testa degli eserciti. Gli uomini, dice Dumouriez, hanno bisogno d'un Re. Il Deputato Fauchet, nel suo <hi rend="italic">Journal des Amis</hi>, scaglia i suoi anatemi, con più amarezza di Giobbe; invoca i pugnali dei Regicidi, della «Vipera d'Arras» o di Robespierre, di Pluto Danton, degli orrendi Legendre il Beccaio e l'Istrione d'Herbois, perchè lo mandino speditamente a un altro mondo che non sia il <hi rend="italic">loro</hi>
                        <note xml:id="ftn586" place="foot" n="586"> 
                           <hi rend="italic">Hist. Parl.</hi>, p. 298-349.</note>. Questo è <hi rend="italic">Te Deum</hi> Fauchet, della vittoria della Bastiglia, del <hi rend="italic">Cercle Social</hi>. Fu acerba la gragnuola mortale che scrosciò intorno ad una Bandiera parlamentare in quel giorno della Bastiglia; ma fu lieve cosa in confronto del naufragio d'una grande Speranza come questa; una Nuova Età dell'Oro che diviene piombo impuro, o tenebre sulfuree del Buio sempiterno!</p>
                     <p>Nell'interno questa Uccisione d'un Re ha divisi tutti gli amici; all'estero ha uniti tutti i nemici. Fraternità dei popoli, Propaganda rivoluzionaria; Ateismo, Regicidio; distruzione totale dell'ordine sociale in questo mondo! Tutti i Re, tutti quelli che amano i Re e quelli che odiano l'Anarchia si coalizzano come in una lotta per l'esistenza. L'Inghilterra significa al Cittadino Chauvelin, Ambasciatore, o piuttosto Ambasciatore di ripiego, che egli deve lasciare il paese nel termine di otto giorni. L'Ambasciatore di ripiego e quello vero, Chauvelin e Talleyrand, a seguito di ciò, partono<note xml:id="ftn587" place="foot" n="587"> Registro annuale del 1793, pagg. 114-28.</note>. Talleyrand, implicato nell'affare dell'Armadio di ferro delle Tuileries, pensa di mettersi al sicuro, recandosi in America.</p>
                     <p>L'Inghilterra ha scacciata l'Ambasciata, e dichiara la guerra, essendovi principalmente determinata, in apparenza dalla condizione della Schelda. La Spagna dichiara la guerra per altre ragioni; che senza dubbio indicherà il Manifesto<note xml:id="ftn588" place="foot" n="588"> 23 marzo (<hi rend="italic">ibid.,</hi> p. 161).</note>. Eppure, sappiamo che non furono nè l'Inghilterra, nè la Spagna che per le prime dichiararono la guerra ma proprio la Francia che dichiarò la guerra a entrambe<note xml:id="ftn589" place="foot" n="589"> 
                           <hi rend="color(#000000)italic">Moniteur</hi>
                           <hi rend="color(#000000)">  1 Febbraio; 7 Marzo.</hi>
                        </note>: – punto d'un immenso interesse parlamentare e giornalistico a quei tempi, ma che è divenuto di nessun interesse attualmente. Tutti dichiarano la guerra. La spada è sguainata, il fodero è buttato via. È proprio come disse Danton in una delle sue gigantesche figure: «I Re coalizzati ci minacciano; e noi scagliamo ai loro piedi, come guanto di sfida, la Testa di un Re».</p>
                  </div>
               </div>
               <div type="div3" rend="P15">
                  <head>
                     <label>Libro terzo</label>
                     <lb/>I Girondini</head>
                  <div type="div4" rend="P16">
                     <head>CAPITOLO I<lb/>CAUSA ED EFFETTO</head>
                     <p>Questo immenso Movimento Insurrezionale che noi compariamo ad un dilagare dal Tofet e dall'Abisso, ha spazzato via la Regalità, l'Aristocrazia, la vita d'un Re. Ed ora sorge la domanda: che farà esso, e qual forma assumerà d'ora innanzi? Sarà ridotto nel regno della Legge e della Libertà, come prescrivono i costumi, le persuasioni e gli sforzi della classe educata, agiata e rispettabile? Vale a dire: la lava vulcanica, che dilaga nella maniera descritta, esploderà, forse, e scorrerà secondo la formula dei Girondini e la Regola prestabilita della Filosofia? In questo caso, sarà bene pei nostri amici Girondini.</p>
                     <p>D'altra parte, non si potrebbe piuttosto profetizzare che, non essendovi più alcuna forza esterna, Regale o d'altro genere, rimasta ormai per controllare questo Movimento, essa potrebbe fare il suo corso a suo modo; probabilmente uno strano corso? Inoltre, non potrebbe accadere che un uomo o più uomini, meglio interpretando le sue interne tendenze, prestassero ad esse e voce e attività, e ne assumessero la direzione? Del resto, come una cosa senz'ordine, e procedente oltre i limiti e al disotto della regione dell'ordine, deve operare e agitarsi, non come una Regolarità, ma come un Caos, distruttore degli altri e di sè stesso, finchè non sorga qualche cosa che <hi rend="italic">abbia</hi> dell'ordine, forte al punto da assoggettarla di nuovo? Questo qualche cosa, possiamo congetturarlo, non sarà una Formula con proposizioni filosofiche e eloquenza forense; ma una Realtà, probabilmente con una spada in pugno!</p>
                     <p>Quanto alla formula Girondina d'una Repubblica rispettabile per le Classi Medie, tutte le specie di Aristocrazie essendo ormai demolite, v'è poco da sperare che la cosa si fermi là. <hi rend="italic">Libertà Eguaglianza Fraternità</hi>, queste sono le parole, enunciative profetiche. La Repubblica per le rispettabili Classi Medie lavate, come mai potrebbe essa esserne l'adempimento? La fame, la nudità, l'incubo dell'oppressione che pesavano su Venticinque Milioni di cuori; non le vanità ferite o le filosofie contradette degli Avvocati filosofi, dei ricchi Bottegai, della Nobiltà rurale, furono il primo movente della Rivoluzione Francese; così come accadrà in tutte le Rivoluzioni di tutti i paesi. Il Giglio feudale era divenuto una bandiera di marcia, insopportabilmente cattiva e occorreva lacerarla, calpestarla: ma il sacco di danaro di Mammone (poichè è questo il significato della Repubblica per le Classi Medie in questi tempi) è ancora peggiorato fin che duri. E propriamente è la peggiore e la più bassa di tutte le bandiere, di tutti i simboli di dominio fra gli uomini; e invero è possibile solo in un tempo di Ateismo generale, di mancanza di fede in ogni cosa, tranne che nella Forza bruta e nel Sensualismo; essendo l'orgoglio della nascita, l'orgoglio dell'ufficio, ogni conosciuta specie di orgoglio di un grado al disopra dell'orgoglio della borsa. La Libertà, l'Eguaglianza, la Fraternità: non nel <hi rend="italic">Sacco del danaro,</hi> ma in ben altro luogo il Sanculottismo cercherà queste cose.</p>
                     <p>Noi diciamo dunque che una Francia in istato d'insurrezione, senza controllo all'esterno, destituita dell'ordine supremo dell'interno, formerà una delle più tumultuose Attività mai viste su questa Terra; quale nessuna Formula Girondina può regolare. Forza incommensurabile fatta di molteplici forze, eterogenee, compatibili e incompatibili. In altri termini, questa Francia ha bisogno di dividersi in Partiti; e poichè ciascuno di questi partiti cercherà di farsi valere, la contraddizione e la esasperazione sorgeranno; e l'un Partito dopo l'altro si convinceranno di non poter operare nè sussistere insieme.</p>
                     <p>Quanto al numero dei Partiti, vi saranno, calcolando strettamente, tanti Partiti quante sono le opinioni. Secondo questa regola, in questa medesima Convenzione, a non dir nulla della Francia in genere, il numero dei Partiti dovrebbe essere di Settecentoquarantanove; poichè ogni unità tiene alla propria opinione. Senonchè ora, avendo ogni unità, nello stesso tempo, una natura individuale o necessità di seguire la propria via, e una natura gregaria o necessità di procedere a fianco degli altri – che altro mai potrebbe derivarne, se non dissoluzioni, atti precipitati, una turbolenza incessante nell'attrarre e nel respingere fin che l'elemento principale si evolva, e questa alchimia selvaggia si riordini?</p>
                     <p>Eppure non s'era mai vista una Nazione che raggiungesse il numero di Settecentoquarantanove Partiti; e invero non s'è andati molto oltre i Due Partiti; due in una volta, tanto è invincibile nell'uomo la tendenza ad unirsi, malgrado tutti gl'invincibili impulsi a dividersi che egli ha! Due Partiti a un tempo, ripetiamo, costituiscono il numero normale: che questi due combattano, e tutte le sfumature minori si riuniscono alla parte che più le assomiglia; quando poi l'uno avrà trionfato dell'altro, allora può dividersi alla sua volta distruggendo sè stesso; così il Processo continua fin che è necessario. Questo è il cammino delle Rivoluzioni, che sorgono come era sorta quella francese, quando i cosidetti Legami della Società si squarciano, tutte le Leggi di Natura divengono nulle e nient'altro che Formule.</p>
                     <p>Ma lasciando queste considerazioni alquanto astratte, noti la Storia questa realtà concreta di cui fanno mostra le Strade di Parigi, il Lunedì 26 Febbraio 1793. Molto prima dell'alba, quel mattino, le strade sono rumorose e agitate. Vi sono state molte petizioni; una Convenzione spesso sollecitata. Non più tardi d'ieri si presentò una Deputazione di Lavandaie con una Petizione, lamentando che non si poteva avere abbastanza sapone; senza parlare del pane e dei suoi accessorî. Il grido delle donne intorno alla <hi rend="italic">Salle de Manège</hi>, si udiva come un lamento; «<hi rend="italic">Du pain et du savon</hi>, Pane e sapone»<note xml:id="ftn590" place="foot" n="590"> 
                           <hi rend="color(#000000)italic">Moniteur</hi>
                           <hi rend="color(#000000)">  &amp;c.</hi>
                           <hi rend="color(#000000)italic"> </hi>
                           <hi rend="color(#000000)">(</hi>
                           <hi rend="color(#000000)italic">Hist. Parl., </hi>
                           <hi rend="color(#000000)">XXIV, 332-348).</hi>
                        </note>.</p>
                     <p>Ed ora alle sei del mattino di questo Lunedì si nota che le code dei forni sono insolitamente estese e si agitano collericamente. Non solo il Fornaio, ma anche due Commissarî di Sezione che lo aiutano, regolano con difficoltà la distribuzione giornaliera dei pani. Il Fornaio e i Commissarî si mostrano premurosi e persuasivi al lume della candela mattinale: ed ecco che al sorgere del pallido e gelido sole di Febbraio si scopre una scena inaspettata. Le Donne patriote indignate, in parte provviste di pane irrompono nelle botteghe, dichiarando che vogliono le droghe. Molte droghe: dei barili di zucchero vengono rotolati nella via, e le Cittadine Patriote lo calcolano alla giusta ragione di lire 1.10 alla libbra; così le casse di caffè, le casse di sapone, non esclusa la cannella, il garofano, l'acquavite ed altre bevande alcooliche, – ad un giusto prezzo che alcuni non pagano, mentre il Droghiere diviene sempre più pallido e si torce le mani in silenzio! Che fare? Le Cittadine distributrici parlano e gesticolano con violenza; i loro lunghi capelli d'Eumenidi ondeggiano scarmigliati; inoltre si veggono pistole cacciate nella loro cintola, e si dice che qualcuna abbia la <hi rend="italic">barba</hi>, – Patrioti maschi in cuffia e gonnella. Così nella strada dei Lombardi, in quella dei Cinque Diamanti, delle Carrucole, e nella più parte delle strade di Parigi, perdura questa effervescenza per tutta la giornata; nè la Municipalità, nè il Maire Pache, quantunque di recente fosse stato Ministro della Guerra, mandano truppe per sedarla, e non adoperano contro di essa altro che eloquenza persuasiva, fino alle sette di sera e ancora oltre.</p>
                     <p>Cinque settimane addietro, il ventun Gennaio, noi vedemmo Parigi che decapitava il suo Re, restando silenziosa, come una Città per incanto pietrificata: ed ecco che quest'altro Lunedì è così rumorosa per la vendita dello zucchero! Le Città, e specialmente le Città in Rivoluzione, sono soggette a queste alternative; così la corrente segreta delle civiche cose, dell'esistenza nel suo continuo fluire, si presenta all'occhio come un Fenomeno concreto. Quando poi la segreta esistenza di questo Fenomeno rifluisce pubblicamente sulla strada, non è molto facile ricercarne la causa e l'effetto filosofico. Quale, per esempio, può essere lo stretto significato filosofico, il movente, di questa vendita di zucchero? Queste cose che sono divenute visibili nella strada delle Carrucole e per tutta Parigi, d'onde provengono, domandiamo noi, e qual fine hanno?</p>
                     <p>Che Pitt, che l'oro di Pitt, v'abbiano mano, appare evidente a tutti i Patrioti ragionevoli. Ma di quali agenti s'è servito Pitt? Varlet, Apostolo della Libertà, non è molto fu visto di nuovo con la sua picca e il suo berretto rosso. Il Deputato Marat, quello stesso giorno, lamentava nel suo giornale la triste carestia e le sofferenze del popolo, al punto che questo pareva disposto a montare in furore: «Se i nostri Diritti dell'Uomo non fossero altro che un pezzo di carta scritta, il saccheggio di poche botteghe, l'impiccagione di qualche fornitore agli architravi delle porte, metterebbe fine a queste cose»<note xml:id="ftn591" place="foot" n="591"> 
                           <hi rend="italic">Hist. Parl.</hi>, XXIV, 353-356.</note>. Non sono questi, dicono i Girondini, indizî certi? Pitt ha corrotto gli Anarchici; Marat è agente di Pitt; di conseguenza, questa vendita dello zucchero. Di più, per la Società-Madre è chiaro che la carestia è fittizia, che è opera dei Girondini, ed altro di simil genere; bande d'individui venduti in parte a Pitt; venduti interamente alle proprie ambizioni, alle pedanterie di senza cuori, che in cambio di stabilire il prezzo del grano, non fanno che cicalare pedantescamente sul libero commercio; che desiderano ridurre Parigi alla violenza mediante la fame e metterla in conflitto coi Dipartimenti: di <hi rend="italic">qui</hi> la vendita dello zucchero.</p>
                     <p>E, ohimè, se a questi due fatti notevoli d'un Fenomeno e delle Teorie d'un tal Fenomeno, ne aggiungessimo un terzo: che la Nazione Francese ha creduto per parecchi anni alla possibilità, anzi alla certezza d'un prossimo avvento d'un Millennio universale, d'un Regno della Libertà, dell'Uguaglianza, della Fraternità, onde l'uomo dovrebbe essere fratello dell'uomo, e il dolore e la colpa dovrebbe essere banditi? Senza pane da mangiare, senza sapone da lavare, in vista del Regno della Felicità perfetta, pronto ad arrivare, sempre atteso fin dalla caduta della Bastiglia! Come dovettero ardere in noi i nostri cuori a quella Festa delle Picche, quando il fratello si gettò nelle braccia del fratello; e, in giubileo pieno di sole, Venticinque Milioni d'anime proruppero tra il rombo e il fumo del cannone! La nostra Speranza rifulse allora come la luce del Sole, quella Speranza che ora divampa d'ira come il fuoco che consuma. Ma, o cielo, per quale incanto, per quale gherminella diabolica questa Perfetta Felicità, sempre a portata di mano, non può esser mai ghermita nella sua continua Carestia, nel suo continuo Conflitto? Un'accozzaglia di traditori segue l'altra! Ma tremate, o traditori! Paventate un Popolo che si dice paziente, che conta lunghi anni di sofferenza, è vero; ma che non potrà sempre sottomettersi a lasciarsi votare le tasche con la prospettiva d'un Millennio!</p>
                     <p>Sì, o Lettore, qui sta il Miracolo. Da questi putridi avanzi di Scetticismo, di Sensualismo, di Sentimentalismo, d'un Machiavellismo vacuo, una tal Fede è veramente sorta; s'è accesa nel cuore d'un Popolo. Tutto un popolo che s'è destato per così dire alla coscienza in una miseria profonda, e si crede sul punto di raggiungere una Fraternità paradisiaca sulla Terra. Con braccia protese avide, esso lotta per abbracciare l'Indicibile, ma non vi riesce in conseguenza di alcune cause. – Raramente ci accade di vedere un Popolo intero che abbia una Fede completa in tutt'altro che non sia quel che può mangiare e toccare con mano. E, quando esso abbraccia una Fede, la sua storia diviene passionale, degna di nota. Ma da che l'Europa d'acciaio si commosse simultaneamente alla parola dell'Eremita Pietro e accorse al Sepolcro ove aveva giaciuto Iddio, non vi fu nessun impulso universale di Fede degno di nota. Da che il Protestantesimo marcia silenzioso, e nessun Lutero leva più la voce, nessuno Zisca proclama più a suon di tamburo che la Verità di Dio non è la Menzogna del Diavolo; da che l'ultimo dei Cameroniani (Renwick fu il suo nome: onore al nome del bravo!) cadde fucilato nella <hi rend="italic">Cittadella</hi> d'Edimburgo, non vi fu nessun parziale impulso di Fede tra le Nazioni. Ed ecco che ora ancora una volta questa Nazione francese crede! Qui, diciamo noi, in questa loro Fede meravigliosa, è il miracolo. È una fede incontestabile delle più prodigiose, anche a confronto delle altre Fedi, e che si esplicherà in prodigi. È l'anima di quel prodigio mondiale chiamato Rivoluzione Francese, che ancora fa stupire e fremere il mondo.</p>
                     <p>Ma, del resto, nessuno domandi alla Storia di spiegare per via di causa ed effetto il corso degli eventi che si vennero svolgendo. Questa battaglia della Montagna e della Gironda e quel che segue, è la battaglia del Fanatismo e dei Miracoli; essa non si presta alla ricerca di causa ed effetti. Quel suo clamore è per la mente come uno strepito di voci folli; ben poco di articolato si può raccogliere dopo un lungo ascoltare e un lungo studio: tumulto di battaglia, grida di trionfo, urli disperati. La Montagna non ha lasciato Memorie; i Girondini ne hanno lasciate, e bene spesso non sono altro che protratte Interiezioni di <hi rend="italic">Me infelice!</hi> e <hi rend="italic">Siate maledetti!</hi> Quando la Storia riuscirà a delineare filosoficamente la conflagrazione d'un Brulotto fiammeggiante, e solo allora potrà assumersi quest'altro compito. Qui giace lo strato di bitume, là quello di zolfo; là scaturì la vena di polvere, di nitro, di terebinto, di sudicio grasso; queste cose potrebbe conoscere in parte la Storia, se fosse molto analitica; ma come queste cose agirono e reagirono sotto i ponti, come l'uno strato di fuoco penetrava scherzando nell'altro, per la sua natura e per l'arte dell'uomo, ora che le mani si protendono rabbiose e le fiamme si slanciano sulle sartie e sull'albero maestro, la Storia non può tentare di scorgerlo.</p>
                     <p>Il Brulotto è l'antica Francia, l'antica Forma di Vita Francese; la sua ciurma, una Generazione d'Uomini, che hanno grida e furori selvaggi, come Spiriti tormentati in quelle fiamme. Ma, dopo tutto, non hanno finito con lo sparire anch'essi, o Lettore? Il loro Brulotto ed essi medesimi, seminando il terrore nel mondo, sono scomparsi veleggiando, e le loro fiamme e i loro tuoni si sono dileguati nella Profondità del Tempo. Una sola cosa può fare la Storia: compatirli tutti; poichè fu dura con tutti loro. Anche il verdemare Incorruttibile otterrà un po' di pietà, un po' d'amore umano, per quanto costi uno sforzo. Ed ora, conseguito tutto questo, il resto diviene più facile. All'occhio d'una eguale pietà fraterna si dissipano innumerevoli pervertimenti e cadono di per sè le esagerazioni, le esecrazioni. (Stando in piedi a meditare sulla spiaggia secura, noi cercheremo, noi vedremo ciò che ha interesse per noi, ciò che è per noi confacente.</p>
                  </div>
                  <div type="div4" rend="P18">
                     <head>CAPITOLO II<lb/>CULOTTISMO E SANCULOTTISMO</head>
                     <p>La Gironda e la Montagna sono ormai in piena contesa; la loro rabbia reciproca, dice Toulongeon, sta divenendo una rabbia «livida». Strano, pietoso: tutti questi uomini hanno la parola Repubblica sulle loro labbra; nel cuore d'ognuno di loro è un ardente desiderio per qualche cosa che egli chiama Repubblica: eppure osservate la loro contesa mortale! Ma così son fatti gli uomini. Creature che vivono nella confusione, che una volta lanciate insieme, possono d'un subito cadere in quella confusione delle confusioni si differenziano l'una dall'altra, e più ancora perchè hanno l'apparenza d'essere dissimili! Le parole degli uomini sono una povera espressione del loro pensiero; anzi il loro stesso pensiero è una povera espressione dell'interno innominato Ministero, da cui, sia il pensiero che l'azione, hanno la loro origine. Nessun uomo può spiegarsi, può riuscire a farsi intendere; gli uomini che si veggono l'un l'altro, che come fantasmi contraffatti che si chiamano fra loro e si odiano e combattono l'un contro l'altro: poichè bene è stato detto che ogni battaglia è un <hi rend="italic">malinteso.</hi>
                     </p>
                     <p>Ma invero quella similitudine del Brulotto coi nostri poveri fratelli francesi così accensibili in sè stessi e che operano in un <hi rend="italic">elemento</hi> di fuoco, non è priva significato. Consideratela bene, in essa vi è un'ombra di verità. Poichè, quando un uomo s'è lanciato a capofitto nel repubblicano o in qualsivoglia Trascendentalismo e di Delirio: il suo individuo si perde in qualche cosa che non è più il suo <hi rend="italic">io</hi>, che anzi è estraneo al suo <hi rend="italic">io</hi>, per quanto ne sia inseparabile. E pensare che mentre pare che lo stesso vestito contenga lo stesso uomo, quell'uomo non è più là; non è più là la sua facoltà volitiva, nè la fonte di ciò che vorrà fare e pensare; in luogo dell'uomo e del suo volere, vi è un impasto di Fanatismo e di Fatalismo incarnato nella sua figura. Egli, sventurato Fanatismo incarnato, percorre la sua via; nessuno può aiutarlo, nè tanto meno può aiutarsi da sè stesso. È una condizione meravigliosa, tragica – quale il linguaggio umano inventato per gli usi della vita materiale, non è solito a trattare, e si sforza di rappresentare con immagini. L'elemento ambiente del fuoco materiale non è più selvaggio di quello del Fanatismo; nè è, benchè visibile all'occhio, più reale. La volontà balza fuori in forma involontaria o volontaria; ed è trasportata lontano; il movimento delle libere menti umane diviene un furioso mulinello del Fatalismo, cieco come i venti; e la Montagna e la Gironda, quando cominciano a riaversi, sono ugualmente meravigliate nel vedere <hi rend="italic">dove</hi> sono state scagliate, dove sono andate a finire. Con tal sommità di miracolo può l'uomo agire sull'uomo; mentre il Conscio e l'Inconscio si mescolano imperscrutabilmente in questa nostra imperscrutabile Vita; e la Necessità inesauribile circonda il Libero Arbitrio!</p>
                     <p>Le armi dei Girondini sono la Filosofia politica, la Rispettabilità e l'Eloquenza. L'Eloquenza o la Rettorica che dir si voglia, d'un ordine veramente superiore; Vergniaud, per esempio, dà al periodo una dolcezza che nessuno di quella generazione uguaglia. Le armi della Montagna sono quelle della semplice Natura: l'Audacia, l'Impetuosità che possono divenire Ferocia, come accade in uomini decisi nella loro risoluzione, nella loro convinzione; di uomini che veramente, in alcuni casi, come i Settembrizzatori, debbono vincere o morire. Il terreno che si deve disputare è la Popolarità: voi dovete cercare la Popolarità o cogli amici della Libertà e dell'Ordine, o cogli amici della Semplice Libertà; cercarla cogli uni e cogli altri, sventuratamente, è divenuto impossibile. Nella prima maniera, e in genere con le Autorità dei Dipartimenti, con quanti sono lettori dei Dibattiti parlamentari, ed hanno Rispettabilità e natura amante della pace e del danaro, l'ottengono i Girondini. Mentre col Patriota estremo, coi Milioni d'indigenti, e specialmente con la Popolazione di Parigi, la quale, più che leggere, sente e vede, i Girondini la perdono e la Montagna l'acquista.</p>
                     <p>Egoismo e grettezza di mente non mancano dall'una parte e dall'altra. Di certo la parte Girondina non ne è immune; infatti di essa l'istinto della propria conservazione troppo eminentemente dischiuso dalle circostanze, quasi le fa fare una triste figura; una certa finezza poi che arriva fino al sotterfugio e all'inganno si mostra di tratto in tratto. Sono uomini abili nella schermaglia avvocatesca, che hanno avuto il nome di Gesuiti della Rivoluzione<note xml:id="ftn592" place="foot" n="592"> Dumouriez: <hi rend="italic">Mémoires</hi>, III, 314.</note>; ma questo è veramente un nome troppo duro. Bisogna confessare inoltre, che questa rude e tempestosa Montagna ha in sè il senso della Rivoluzione, di cui gli eloquenti Girondini sono completamente sprovvisti. Non fu fatta la Rivoluzione, non si combattè per essa contro tutto il mondo, per quattro duri anni, affinchè una Formula potesse divenire sostanziale; affinchè la Società potesse divenire <hi rend="italic">metodica,</hi> dimostrabile come logica; affinchè la vecchia Nobiltà con le sue pretese svanisse? O non deve la Rivoluzione apportare qualche raggio di luce, qualche lenimento a quei Venticinque Milioni che giacquero nelle tenebre, sotto un pesante fardello, fin che non si sollevarono, brandendo le picche? Nella peggiore ipotesi si penserà che essa apporterà loro una parte di pane per vivere. Vi è qua e là nella Montagna; nell'Amico del Popolo Marat; nello stesso Incorruttibile Verdemare, quantunque così meschino e amante delle formule, un vivo sentimento di quest'ultimo fatto; – senza la quale nozione, ogni altra nozione in questo caso è nulla, e la più eccelsa eloquenza del Foro è come la risonanza del bronzo, come il tintinnìo d'un cembalo. D'altra parte, molto più freddo, molto più sostenuto e obbiettivo è il tono dei Girondini verso «i nostri fratelli più poveri»; – quei fratelli che spesso sono indicati sotto il nome collettivo di «masse», quasi non fossero persone, ma cumuli di materia combustibile ed esplodente atta a rovesciare le Bastiglie! In realtà, un Rivoluzionario di questa specie non è forse un Solecismo? Un essere ripudiato dalla Natura e dall'Arte, meritevole solo d'essere schiacciato, di scomparire? Di certo pei nostri più poveri fratelli di Parigi tutto questo patronato girondino è sinonimo d'uccisione e di morte: e quanto più bello appare nella forma del dire e più inconfutabile nella logica, è tanto più falso, più odioso nel fatto.</p>
                     <p>Ora, senza dubbio, quando deve implorare la Popolarità, qui fra i nostri più poveri fratelli di Parigi, il Girondino deve giuocare una difficile partita. Se egli si cattiva l'orecchio del pubblico rispettabile, a distanza, vi perviene insistendo sui fatti di Settembre e altro di simil genere; questo a spese di quella Parigi ove dimora per ora. Difficile perorare con un tal uditorio! Onde sorge la domanda: Non potremmo noi trasportarci fuori di questa Parigi? Due e più volte s'è tentato di farlo. Se non lo facciamo noi, pensa Gaudet, almeno potrebbero farlo i nostri <hi rend="italic">Suppléants.</hi> Giacchè ogni Deputato ha il suo <hi rend="italic">Suppléant</hi> o Sostituto, che all'occorrenza prende il suo posto; non potrebbero costoro riunirsi, per esempio, a Bourges, quieta Città episcopale, nel pacifico Berry, quaranta buone leghe? In questo caso, che guadagnerebbe il Sanculottismo di Parigi ad insultarci; quando noi potremmo raggiungere i nostri <hi rend="italic">Suppléants</hi> residenti tranquillamente a Bourges? Inoltre, anche le Primarie Assemblee Elettorali, pensa Gaudet, potrebbero essere riconvocate con la formazione d'una Nuova Convenzione, con nuovi mandati del Popolo Sovrano; e Lione, Bordeaux, Rouen, Marsiglia, finora città di provincia, sarebbero ben liete di accoglierci per turno, e divenire un po' città Capitali; così s'insegnerebbe la ragione a questi Parigini.</p>
                     <p>Rosei progetti, tutti mancati! Se sono decretati oggi nella foga di una logica eloquente, sono respinti clamorosamente domani a seguito di considerazioni più ampie e più passionali<note xml:id="ftn593" place="foot" n="593"> 
                           <hi rend="italic">Monitour,</hi> 1793, n. 140, etc.</note>. Voi dunque, o Girondini, volete spezzettarci in separate Repubbliche; come gli Svizzeri, come i vostri Americani; in maniera che non vi sia più una Metropoli, o una Nazione francese, indivisibile? La vostra Guardia Dipartimentale ha l'aria di tendere a questo! Una Repubblica Federale? <hi rend="italic">Federalisti?</hi> Gli uomini e le donne operaie ripetono la parola <hi rend="italic">Federalisti,</hi> con o senza significato del dizionario; ma seguitano a ripeterla, come si suol fare in tali casi, fin che il suo significato diviene quasi magico, atto ad indicare tutti i misteri dell'Iniquità; e la parola <hi rend="italic">Federalista</hi> è divenuta una parola d'Esorcismo, un <hi rend="italic">Apage, Satanas</hi>. Ma considerate inoltre qual «veleno per la pubblica opinione» fossero nei Dipartimenti i Giornali di Brissot, di Gorsas, di Caritat-Condorcet! e poi qual contravveleno, ancora più letale, somministravano il <hi rend="italic">Père Duchesne</hi> di Hébert, il giornale più brutale che siasi mai pubblicato sulla Terra; un <hi rend="italic">Rougiff</hi> di Guffron; i «fogli incendiarî di Marat!» Più d'una volta, a seguito di lagnanze e dell'effervescenza che ne derivava, si decretava che la stessa persona non poteva essere Legislatore e Editore a un tempo; che doveva scegliere l'una o l'altra funzione<note xml:id="ftn594" place="foot" n="594"> 
                           <hi rend="italic">Hist. Parl</hi>., XXV, 25, etc.</note>. Ma anche questo decreto, che d'altra parte poco effetto potrebbe avere, è revocato o eluso, e non rimane che un pio desiderio.</p>
                     <p>Intanto mirate, o Rappresentanti Nazionali, mirate il triste frutto della contesa tra gli amici della Legge e gli amici della Libertà; una febbre d'ira e di gelosia s'è sviluppata in tutta la Repubblica! Il Dipartimento, la Città di Provincia si sono messi contro la Metropoli, il Ricco s'è messo contro il Povero, il Culottico contro il Sanculottico, l'uomo contro l'uomo. Dalle Città meridionali vengono indirizzi quasi di accusa, poichè Parigi ha sofferto per lungo tempo la calunnia dei Giornali. Bordeaux chiede con enfasi un Regno della Legge e della Rispettabilità, mediante il Girondismo. Con enfasi si chiede Marsiglia la stessa cosa. Anzi, da Marsiglia vengono <hi rend="italic">due</hi> Indirizzi; Girondino l'uno, Giacobino Sanculottico l'altro. L'ardente Rebecqui, nauseato di questo lavoro della Convenzione, s'è fatto surrogare dal suo Sostituto e s'è ritirato a casa; ma anche là, fra tanti dissensi, v'è di che esserne stufo.</p>
                     <p>Lione, Città di Capitalisti e Aristocratici, si trova in una condizione anche peggiore: quasi in rivolta. Il Giacobino Chalier, Consigliere Municipale, alla lettera è venuto alle mani con Nièvre-Chol, il Maire <hi rend="italic">Modératin</hi>: uno dei vostri Maires moderati, aristocratico, forse, Realista o Federalista! Chalier, che andò in pellegrinaggio a Parigi «per vedere Marat e la Montagna», ha veramente preso fuoco alla loro sacra ara, e il sei dello scorso Febbraio, la Storia o la Voce pubblica lo ha visto arringare i suoi Giacobini di Lione in maniera tutt'affatto trascendentale, con un pugnale sfoderato in mano; raccomandando (dicono) gli espliciti metodi di Settembre, poichè la pazienza è stanca; i fratelli Giacobini dovrebbero improvvisamente, adoperare essi medesimi la Ghigliottina! Si può ancora vederlo nelle Stampe: ritto sul tavolo, col piede in avanti, e il corpo contorto; un volto spelato, volgare, dai sopraccigli ricadenti, della specie canina nel suo aspetto infuriato; gli occhi sporgono dalle orbite; nella mano destra poderosa ha il pugnale brandito e a volte una pistola; mentre altri visi canini s'infiammano al di sotto di lui: – un uomo non destinato a finir bene! Pure, la Ghigliottina non fu improvvisata quel giorno «sul Ponte Saint-Clair» o altrove, ma seguitò ad irrugginirsi nella sua soffitta<note xml:id="ftn595" place="foot" n="595"> 
                           <hi rend="italic">Hist. Parl</hi>, XXIV, 385-93; XXVI, etc.</note>. Nièvre-Chol andò attorno coi soldati al rombo del cannone, nella maniera più confusa, e i novecento prigionieri non ricevettero alcun male. A tal punto è scompigliata Lione mentre i suoi cannoni rimbombano. Commissarî della Convenzione debbono essere spediti colà incontanente; ma saranno poi in grado di sedare il tumulto e lasciare la Ghigliottina nella sua soffitta?</p>
                     <p>Considerate alfine se, in tutte queste folli discordanze delle città meridionali e della Francia in genere, non vi sia una classe traditrice Crypto-Realista che guata e sorveglia; pronta ad emergere nel momento opportuno! E non v'è pane, non v'è sapone; mirate le donne Patriote che vendono lo zucchero al giusto prezzo di ventidue soldi la libbra! Cittadini Rappresentanti, sarebbe bene invero che le vostre querele finissero, e cominciasse il Regno della Felicità Perfetta.</p>
                  </div>
                  <div type="div4" rend="P18">
                     <head>CAPITOLO III<lb/>CRESCE L'ACREDINE</head>
                     <p>In complesso si può dire che i Girondini vengano meno in tutto ciò che dipende dalla loro buona volontà. Essi pungono assiduamente la Montagna nei punti più vulnerabili, per principio ed anche per Gesuitismo.</p>
                     <p>Oltre Settembre, da cui ormai v'è poco da cavare tranne effervescenza, discerniamo due piaghe che affliggono la Montagna: Marat e Orléans Égalité. Lo squallido Marat, per proprio conto e per la Montagna, è spesso assalito e additato alla Francia come un lercio e sanguinario portento, che incita al saccheggio delle botteghe; a onore e gloria della Montagna! La Montagna mormora, messa nell'imbarazzo; questo «Maximum del Patriottismo», deve essa riconoscerlo o sconfessarlo? Quanto a Marat personalmente, dominato dalla sua idea fissa, resta invulnerabile a tali cose; anzi l'Amico del Popolo evidentemente cresce d'importanza a misura che il suo protetto, il Popolo, si eleva. Non più grida ora quando egli si reca a parlare; ma piuttosto degli applausi di tratto in tratto, progresso che genera fiducia. Il giorno in cui i Girondini proposero di «decretare la sua messa in accusa» (<hi rend="italic">decreté d'accusation</hi>, è la loro espressione), per quel Paragrafo di Febbraio «circa l'impiccagione di qualche Incettatore agli architravi delle porte», Marat propone che siano essi «decretati dementi» e nel discendere dalla Tribuna, lo si ode pronunciare queste parole punto parlamentari: «<hi rend="italic">Les cochons, les </hi>
                        <hi rend="italic">imbéciles!</hi> Porci, idioti!» Spesso egli gracida un aspro sarcasmo, perchè la sua lingua è invero rozza e pungente, ed ha un profondo disprezzo per ogni apparenza gentile; una o due volte ride anche, o «scoppia a ridere, <hi rend="italic">rit aux éclats</hi>», delle arie gentili e raffinate di questi «uomini politici» Girondini, con le loro pedanterie, le loro plausibilità e le loro pusillanimità: «sono due anni», egli dice, «che voi non fate che lamentarvi di attacchi, di complotti, di pericoli da Parigi, e non avete per conto vostro neppure una graffiatura da mostrare»<note xml:id="ftn596" place="foot" n="596"> 
                           <hi rend="italic">Moniteur</hi>, Séance du 20 mai 1793.</note>. – Danton lo riprende aspramente di tratto in tratto; ma egli è un Maximum del Patriottismo che non si può nè confessare nè sconfessare!</p>
                     <p>E la seconda piaga della Montagna è questo anomalo Monseigneur Uguaglianza Principe d'Orléans. Guardateli questi uomini, dice la Gironda; hanno un antico Principe Borbone in mezzo a loro: sono creature della Fazione dei d'Orléans, che vogliono creare Re Filippo; s'è appena ghigliottinato un Re e già un altro si mette al suo posto! I Girondini hanno fatto questa mozione, e Buzot l'ha fatta da tempo, per principio ed anche per gesuitismo, perchè tutta la razza dei Borboni sia scacciata dal suolo di Francia, con questo Principe Egalité alla retroguardia. Mozioni che potrebbero produrre un certo effetto sul pubblico; – di cui la Montagna, messa nell'imbarazzo, non sa che farsi.</p>
                     <p>E il povero d'Orléans Égalité, giacchè si comincia ad aver compassione anche di lui, come deve regolarsi in questo caso? Sconfessato da tutti i partiti, rigettato e sballottato qua e là, verso quale angolo della Natura galleggerà con profitto? A lui non resta nessuna speranza realizzabile; non altro che una speranza chimerica può ancora affacciarsi in un barlume pallido e incerto, una speranza confusa che non è fatta per allietare o illuminare, – dal lato di Dumouriez; e, se non Orléans Égalité, logoro dal tempo, non potrebbe forse il giovane e fresco Chartres Égalité innalzarsi e diventare qualche cosa come un Re? Al riparo, se riparo può dirsi, nei crepacci della Montagna, il povero Égalité attenderà: un rifugio nel Giacobinismo, un altro in Dumouriez e nella contro-rivoluzione, se non queste due probabilità? Intanto il suo sguardo, dice la signora Genlis, è divenuto cupo; triste a vedersi. Anche Sillery, il marito della Genlis, che aleggia intorno alla Montagna, non su di essa, è a mal partito. La signora Genlis è tornata a Raincy dall'Inghilterra, lasciando Bury St.-Edmuud, pochi giorni sono, con la giovane Mademoiselle Égalité a lei affidata; richiamata da Égalité – affinchè Mademoiselle non fosse annoverata fra gli Emigrati e sottoposta allo stesso trattamento. Ma l'affare s'imbroglia. Genlis e la fanciulla debbono ritirarsi nei Paesi Bassi, aspettando alla frontiera per qualche settimana, fin che Monseigneur con l'aiuto dei Giacobini non venga a districarle. «Il mattino seguente», dice la signora Genlis, «Monseigneur, più fosco che mai, mi dette il braccio per accompagnarmi alla carrozza. Io era assai turbata; Mademoiselle scoppiò in lagrime; suo padre era pallido e tremante. Dopo che io ebbi preso posto, egli rimase immobile allo sportello della carrozza, con lo sguardo fisso su di me: uno sguardo mesto e pensoso che pareva implorasse pietà. – «<hi rend="italic">Adieu</hi>, Madame!» egli disse. Il suono alterato della sua voce mi scombussolò tutta, senza essere in grado di pronunziare una parola; gli tesi la mano; egli la strinse forte; poi si volse, e dirigendosi bruscamente verso i postiglioni, fece loro un cenno, e partimmo»<note xml:id="ftn597" place="foot" n="597"> 
                           <hi rend="color(#000000)">Genlis,</hi>
                           <hi rend="color(#000000)italic">  Memoires </hi>
                           <hi rend="color(#000000)">(Londra, 1825), IV, 118.</hi>
                        </note>.</p>
                     <p>Non mancano i Manipolatori della pace e ne citeremo due: l'uno fermo sulla corona della Montagna, l'altro non ancora fisso in un posto determinato: Danton e Barrère. L'ingegnoso Barrère, antico Costituente ed Editore venuto dai declivî dei Pirenei, è nel suo genere uno degli uomini più utili di questa Convenzione. La verità può essere in ambo le parti, in ogni parte, o in nessuna delle parti; amici miei, voi dovete dare e prendere, e dopo tutto, fortuna arrida alla parte che vincerà! Questo è il motto di Barrère. Ingegnoso, quasi geniale, chiaroveggente, arrendevole, grazioso, è uomo che farà fortuna. Belial nella riunione del Pandemonio appena riusciva più plausibile all'occhio e all'orecchio. Uomo indispensabile, che si dice non abbia l'uguale nella grande <hi rend="italic">Arte del Verniciatore</hi>. Avviene un'esplosione, come ne avvengono tante, una confusione amorfa, che nessuna lingua può dire, nessun occhio può vedere: affidatela a Barrère, Barrère sarà relatore della Commissione; voi la vedrete allora mutarsi in una cosa regolare, divenir bella col progressivo miglioramento che le conviene. Senza un tal uomo, diciamo noi, come fa l'esagerato Mercier, «il più grande bugiardo della Francia»: anzi si può supporre che non vi sia in lui tanto di verità da formare una vera bugia. Chiamatelo, con Burke, l'Anacreonte della Ghigliottina, e un uomo utile a questa Convenzione.</p>
                     <p>L'altro Manipolatore della pace di cui facciamo parola è Danton. La pace, la pace tra noi! esclama spesso Danton: non siamo noi soli contro il mondo? non siamo noi una piccola schiera di fratelli? Il largo Danton è amato da tutta la Montagna; ma è ritenuto troppo semplice e alieno dal sospetto; egli s'è frapposto tra Dumouriez e la censura, ponendo ogni cura a non esasperare il nostro solo Generale; nell'acuto tumulto, la voce forte di Danton si ripercuote per l'unione e per la pace. Vi sono riunioni, pranzi coi Girondini; l'unione è urgentemente necessaria. Senonchè, i Girondini sono alteri e rispettabili; questo Titano Danton non è uomo di Formule, e ancora è su lui un'ombra di Settembre. «I vostri Girondini non hanno fiducia in me»; questa è la risposta che fa al conciliante Meillan; e ad ogni argomento, ad ogni esortazione di questo conciliante Meillan, egli ripete: «<hi rend="italic">Ils n'ont point de confiance</hi>»<note xml:id="ftn598" place="foot" n="598"> 
                           <hi rend="color(#000000)italic">Memoires de Meillan, Représentant du Peuple </hi>
                           <hi rend="color(#000000)">(Parigi, 1823), p. 51.</hi>
                        </note>. – Il tumulto diverrà sempre più acuto, la rabbia va divenendo livida.</p>
                     <p>Infatti, quale angoscia pel cuore di un Girondino al primo affacciarsi della probabilità che quell'abbietta Montagna, sprovvista d'ogni spirito filosofico, anarchica, possa, dopo tutto trionfare! Dei brutali Settembrizzatori, un Tallien da quinto piano, «un Robespierre senza un'idea nella testa, senza un sentimento nel cuore», come dice Condorcet: intanto noi, il fiore della Francia, non possiamo star loro di contro; ecco che lo scettro ci abbandona; ci abbandona per passare a loro! L'Eloquenza, il Filosofismo, la Rispettabilità non valgono nulla: «contro la Stupidaggine anche gli Dei combattono inutilmente:</p>
                     <p rend="center">«<hi rend="italic">Mit der Dummheit kämpfen Götter selbst vergebens!</hi>»</p>
                     <p>Louvet leva acuti lamenti; tutta la sua fragile esistenza è acidificata dalla rabbia, dall'intuizione soprannaturale del sospetto. Il giovane Barbaroux è adirato e sprezzante. Silenziosa come una regina con l'aspide in seno, sta la moglie di Roland; i conti di Roland non vengono mai esaminati, e il suo nome diviene proverbiale. Tale è la fortuna della guerra, e specialmente della Rivoluzione. Il grande abisso di Tophet, e il 10 Agosto, si schiusero per la magia della vostra voce eloquente; ed ecco che ora la vostra voce non basta a chiuderli! È cosa pericolosa questa magia. Il Famulo del Mago s'impadronì del Libro proibito e invocò un fantasma: <hi rend="italic">Plaît-il?</hi> che volete? disse il fantasma. Il Famulo, alquanto turbato, gli ordinò di recare acqua: lo spirito celere ne recò, avendo una secchia in ciascuna delle mani; ma oibò, non volle più smettere! Il Famulo, disperato, lo sgrida, lo percuote, lo taglia in <hi rend="italic">due;</hi> oibò, due spiriti apportatori d'acqua sono all'opera; e la casa galleggerà nel Diluvio di Deucalione.</p>
                  </div>
                  <div type="div4" rend="P18">
                     <head>CAPITOLO IV<lb/>LA PATRIA IN PERICOLO</head>
                     <p>O piuttosto diremo: duri a lungo la guerra parlamentare; si sballottino, si strozzino i Partiti sopprimendosi, soffocandosi a vicenda nella solita incruenta maniera parlamentare; ma ad una condizione: che la Francia sia messa in grado di esistere intanto. Ma questo Popolo Sovrano ha una facoltà digestiva, e non può fare a meno del pane. Inoltre, siamo in guerra, e dobbiamo avere la vittoria; in guerra con l'Europa, col Destino e con la Fame: ed ecco che nella primavera dell'anno ogni vittoria ci abbandona.</p>
                     <p>Dumouriez aveva estesi i suoi avamposti fino ad Aix-la-Chapelle, e formulato il più bel piano per piombare sull'Olanda, con lo strattagemma, coi battelli a fondo piano e con la rapida intrepidezza; e v'era riuscito fino a quel punto; ma sfortunatamente non potè riuscire ancora. Aix-la-Chapelle è perduta; Maestricht non si arrenderà al semplice fumo e al rumore; i battelli a fondo piano debbono lanciarsi di nuovo per rifare la via che hanno fatta. Siate fermi ora, siate rapidi, o uomini intrepidi e ritiratevi con fermezza come i Parti! Ohimè, fosse colpa del Generale Miranda; fosse colpa del Ministro della Guerra; fosse colpa di Dumouriez e della Fortuna; basta, non v'è altro che ritirarsi, – e magari non si dovesse fuggire; chè già le coorti e i soldati sbandati, in preda al terrore, si precipitano, senza aspettare gli ordini. Flutto disastroso di diecimila uomini, che non si arrestano fin che non rivedono la Francia<note xml:id="ftn599" place="foot" n="599"> Dumouriez, IV, 16-73.</note>. E v'è di peggio: lo stesso Dumouriez diviene forse segretamente un traditore? È molto acre il tono con cui egli scrive ai nostri Comitati. I Commissarî e i Predicatori Giacobini hanno prodotto questo danno incalcolabile; Hassenfratz non manda nè cartucce nè abiti; abbiamo in apparenza le scarpe, ma «hanno la suola di legno e di cartone». Insomma, niente è in regola. Quando furono Commissarî Danton e Lacroix ebbero bisogno d'unire il Belgio alla Francia; – del quale, Dumouriez avrebbe potuto fare il più grazioso Ducato a suo segreto profitto! Tutte queste cose hanno fatto andare in collera il Generale, che ci scrive aspramente. Chi sa mai che sta meditando questo piccolo Generale così ardente? Dumouriez Duca del Belgio o di Brabant, e il più giovane Égalité Re di Francia: sarebbe la fine per la nostra Rivoluzione! – Il Comitato della Difesa osserva e scuote la testa. Chi, eccettuato Danton, alieno dal sospetto, potrebbe ancora sforzarsi ad aver fiducia?</p>
                     <p>E il Generale Custine torna dalle contrade del Reno; la conquistata Magonza sarà riconquistata; i Prussiani la circondano per bombardarla con le palle e le bombe. Magonza può resistere. Il Commissario Merlin de Thionville «può fare delle sortite alla testa degli assediati»; – resistere fino alla morte; ma non oltre di questa. Qual triste rovescio per Magonza! Il bravo Forster, il bravo Lux piantarono gli Alberi della Libertà, al suono del <hi rend="italic">ça-ira</hi>, fra la neve dello scorso inverno; e istituirono Società Giacobine, e incorporarono quel territorio alla Francia; poi vennero in Parigi, come Deputati o Delegati, ed ora hanno i loro diciotto franchi al giorno; ma ecco che prima che l'Albero della Libertà sia tutto coperto di foglie, Magonza si muta in un cratere esplodente, che vomita fuoco, che è invaso dal fuoco!</p>
                     <p>Nessuno di quegli uomini rivedrà Magonza; vi sono venuti nient'altro che per morire. Forster ha fatto il giro del mondo; egli vide perire Cook sotto le clave ad Hawai; ma come questa Parigi non ha niente veduto o sofferto. La povertà lo accompagna: niente gli può giungere da casa, tranne che le novelle di Giobbe; i diciotto franchi al giorno, che «percepiamo» qui con difficoltà come Deputati o Delegati, sono in <hi rend="italic">assegnati,</hi> il cui valore decade rapidamente. La povertà, la delusione, l'inazione, la censura spezzano a poco a poco quel cuore generoso. Tale è la sorte di Forster. Del resto, la Demoiselle Théroigne vi sorride nelle <hi rend="italic">Soirée</hi>: «un bel volto dai riccioli bruni», un carattere esaltato; ella trova il modo di tenere carrozza. Il Prussiano Trenck, il povero Barone sotterraneo, parla in gergo e si bisticcia in una maniera non melodiosa. La faccia di Tommaso Paine è arrossata dalle pustole, «ma gli occhi brillano straordinariamente». I Deputati della Convenzione v'invitano a pranzo molto cortesemente, e tutti giuochiamo a <hi rend="italic">plumpsack</hi>
                        <note xml:id="ftn600" place="foot" n="600"> Forster: <hi rend="italic">Briefwechsel,</hi> II, 514, 460, 631.</note>. È «l'Esplosione, la Nuova creazione d'un Mondo», dice Forster, «e i suoi attori, esseri piccoli, meschini, vi ronzano intorno come un pugno di mosche».</p>
                     <p>Inoltre vi è guerra con la Spagna. La Spagna s'avanza fra le gole dei Pirenei, col fruscio delle bandiere borboniche; minacciosa, con la sua artiglieria risonante. L'Inghilterra ha indossato l'abito rosso, e marcia con l'Altezza Regale di York, – che si voleva una volta invitare ad essere il nostro Re. Ora s'è cambiato pensiero; e sempre più si va cambiando; fin che niente sarà più odioso sulla Terra d'un cittadino di quell'Isola tirannica; e Pitt sarà dichiarato e decretato con effervescenza, «<hi rend="italic">l'ennemi du genre humain</hi>, il nemico del genere umano»; e, quel ch'è più strano, è l'ordine che nessun Soldato della Libertà dia quartiere a un Inglese. Al quale ordine, per altro, il Soldato della Libertà obbedisce solo in parte. Noi dunque non faremo prigionieri, dicono i Soldati della Libertà; quelli che prenderemo dovranno essere tutti «disertori»<note xml:id="ftn601" place="foot" n="601"> Vedi Dampmartin: <hi rend="italic">Evénements,</hi> II, 213-30.</note>. È un ordine insensato, soggetto a molti inconvenienti poichè è naturale, se voi non date quartiere, vien di conseguenza che neppur voi ne abbiate; e così la cosa prenderà delle proporzioni immense. – Il nostro reclutamento di Trecentomila uomini, «forza decretata per quest'anno», probabilmente avrà sulle braccia molto lavoro.</p>
                     <p>Tanti nemici vengono avanti circondandoci: penetrano attraverso le gole dei monti, veleggiano sul mare salato, verso ogni punto del nostro territorio; agitando le catene contro di noi. Inoltre, peggiore di tutti v'è un nemico proprio nell'interno del nostro territorio. Nei primi di Marzo i Sacchi postali di Nantes non arrivano; in loro vece arrivano Congetture, Apprensioni, Presagi di Rumore. E i presagi si appalesano veri. Quella Gente fanatica della Vandea non vuole più sopportare il giogo: il fuoco dell'insurrezione, finora dissipato con difficoltà, divampa un'altra volta, dopo la Morte del Re, come una vasta conflagrazione: non è la rivolta, è la guerra civile. I vostri Cathelineau, i vostri Stoffet, i vostri Charrette sono tutt'altri uomini che non si credeva: guardate come i loro Contadini vestiti dei loro abiti rustici, con armi rustiche, grossolanamente abbigliati, in preda alla loro fantastica frenesia gaelica, con un selvaggio grido di battaglia di <hi rend="italic">Dio e il Re</hi>, si scagliano su di noi come un turbine fosco, e generando il panico nei nostri Nazionali meglio disciplinati, li riducono al <hi rend="italic">Sauve-qui-peut!</hi> Guadagnano terreno di volta in volta; chissà dove si andrà a finire! Il Comandante Santerre è mandato colà; ma senza niun effetto; sarebbe valso lo stesso che fosse tornato a manipolare la birra.</p>
                     <p>È divenuto perentoriamente necessario che una Convenzione Nazionale cessi di discutere, e cominci ad agire. Ceda un Partito all'altro, e faccia presto. Non si tratta più di previdenza teorica; ma d'una rovina certa, imminente, cui bisogna riparare oggi stesso.</p>
                     <p>Fu l'8 Marzo di Venerdì che questo terribile messaggio di Dumouriez, preceduto e scortato da un'infinità di altri tristi messaggi, giunse alla Convenzione Nazionale. La più parte dei volti impallidiscono. Poco monta che i nostri Settembrizzatori siano puniti o vadano impuniti, se Pitt e Coburg s'avanzano, per venire a punire noi tutti; nulla v'è ora tra Parigi e il tiranno tranne che l'infido Dumouriez, e degli eserciti che si ritirano rumorosamente, all'impazzata! – Il Titano Danton si leva in quest'ora, come sempre nell'ora del bisogno. Grande è la sua voce che risuona nelle volte: – Cittadini Rappresentanti, in questa crisi fatale, non metteremo noi da parte la discordia? La reputazione: oh, che cosa è mai la reputazione di questo o quell'uomo? «<hi rend="italic">Que mon nom soit fiétri; que la France soit libre</hi>: Sia infamato il mio nome; ma sia libera la Francia!» È mestieri che la Francia risorga, per una vendetta pronta, col suo milione di braccia, col suo cuore, come un sol uomo. Sia istantaneo il reclutamento in Parigi; che ogni Sezione di Parigi fornisca le sue migliaia d'uomini; ogni Sezione della Francia! Novantasei Commissarî presi dal nostro seno, due per ogni Sezione delle Quarantotto, debbono partire incontanente e dire a Parigi ciò che il Paese le richiede. Altri Ottanta di noi vadano in gran fretta per tutta la Francia a spandervi la croce di fuoco, a fare appello alla forza degli uomini. Che gli Ottanta partano prima che finisca questa seduta. Vadano, rendendosi ben conto della loro missione. Occorre prontamente un campo di Cinquantamila uomini tra Parigi e la frontiera del Nord; perchè Parigi l'inonderà dei suoi volontari! Spalla contro spalla; una sfida mortale, universale e forte, sorga ed echeggi, e noi ricacceremo indietro questi Figli della Notte; e la Francia sarà libera, a dispetto del Mondo!<note xml:id="ftn602" place="foot" n="602"> 
                           <hi rend="italic">Moniteur</hi> (in <hi rend="italic">Hist. Parl</hi>., XXV, 6).</note> – Così risuona la voce del Titano: in tutte le sedi delle Sezioni, in tutti i cuori di Francia. Le Sezioni siedono a permanenza pel reclutamento e l'arruolamento quella stessa notte. I Commissari della Convenzione, su rapide ruote, trasportano la croce di fuoco di città in città fin che tutta la Francia sia infiammata.</p>
                     <p>E così sul palazzo civico sventola la bandiera della <hi rend="italic">Patria in Pericolo</hi>, alla sommità della Cattedrale Notre-Dame è la Bandiera Nera; vi è proclamazione, eloquenza ardente; Parigi si scaglia impetuosa per abbattere i suoi nemici. Che in queste emergenze Parigi non fosse di dolce umore, è facile immaginarlo. Le vie sono in fermento, specie intorno la <hi rend="italic">Salle de Manège!</hi> La Terrazza dei Feuillants si popola di Cittadini adirati e di Cittadine più adirate ancora; Varlet va in giro con una sedia portatile: escandescenze senza misura contro i perfidi <hi rend="italic">Hommes d'État</hi> tutti parolai, amici di Dumouriez, amici segreti di Pitt e di Coburg, prorompono dai cuori e dalle labbra degli uomini. Combattere il nemico? Sì, e anche «ghiacciarlo di terrore, <hi rend="italic">le glacer d'effroi</hi>»: ma prima ottenere che i Traditori domestici siano puniti! Chi sono coloro che facendo da critici e bisticciandosi, nella loro gesuitica maniera da <hi rend="italic">ultra-moderati</hi>, cercano d'inceppare il movimento patriottico? coloro che dividono la Francia contro Parigi, e avvelenano la pubblica opinione nei Dipartimenti? coloro che, quando chiediamo il pane e la tassazione d'un prezzo massimo, ci minacciano con conferenze sul Libero Commercio dei grani? Può lo stomaco umano soddisfarsi con le conferenze sul Libero Commercio, e dobbiamo noi combattere gli Austriaci con la moderazione o con la violenza? Questa Convenzione dev'essere <hi rend="italic">purgata.</hi>
                     </p>
                     <p>«Istituite un Tribunale esecutivo pei traditori, un Maximum pei Grani», dicono con energia i volontari patrioti, mentre sfilano attraverso l'Aula della Convenzione, volando verso le frontiere; – perorando con quella loro vena eroica come tanti Cambise; fra gli applausi delle Gallerie e della Montagna, e il mormorio della Destra e della Pianura. Nè mancano i prodigi: ohibò! Mentre un Capitano della Sezione Poissonnière perora con veemenza su Dumouriez, sul Maximum e sui Traditori Crypto-Realisti e la sua truppa gli fa coro, con la Bandiera che ondeggia sulle loro teste, l'occhio d'un Deputato discerne in quella stessa Bandiera, che le sue <hi rend="italic">cravates</hi> o <hi rend="italic">pennoncelli</hi> hanno il giglio regale! Il Capitano della Sezione si pone ad urlare; urla la sua truppa presa d'orrore, e la «Bandiera è calpestata sotto i piedi». È forse l'opera d'un complotto Crypto-realista? È molto probabile<note xml:id="ftn603" place="foot" n="603"> 
                           <hi rend="color(#000000)italic">Choix des Rapports</hi>
                           <hi rend="color(#000000)">, XI, 277.</hi>
                        </note>; ma chi sa poi che non sia quella una vecchia Bandiera della Sezione, manifatturata prima del Dieci Agosto, quando quei pennoncelli andavano così fatti?<note xml:id="ftn604" place="foot" n="604"> 
                           <hi rend="color(#000000)italic">Hist. Parl.</hi>
                           <hi rend="color(#000000)">  XXV, 72.</hi>
                        </note>
                     </p>
                     <p>La Storia, esaminando le Memorie dei Girondini, ansiosa di districare la verità dal viluppo di fatti convulsivi, trova che quei giorni di Marzo, e specialmente quella domenica del Dieci Marzo, rappresentano una gran parte. Complotti, sempre complotti; un complotto per assassinare i Deputati Girondini; gli Anarchici e i Realisti segreti complottano, con un concerto infernale, per questo scopo! E tutto ciò, in massima parte, è isterismo. Ciò che troviamo incontestabile è che Louvet e alcuni Girondini, immaginando di poter essere assassinati il Sabato, non andarono alla seduta della sera; ma, consigliandosi a vicenda, ciascuno incitava l'altro a prendere una risoluzione e finirla con questi Anarchici; per tutta risposta Pétion aprì la finestra, ed osservando che la notte era piovosa, non fece che dire: «<hi rend="italic">Ils ne feront rien</hi>», e, ripreso tranquillamente il suo violino, dice Louvet<note xml:id="ftn605" place="foot" n="605"> Louvet: <hi rend="italic">Mémoires,</hi> pag. 72.</note>, con una dolce melodia lidia si distraeva dai pensieri che lo divoravano. Louvet si credeva esposto ad essere ucciso; e parecchi Girondini andarono a dormire fuori di casa, credendo di poter essere uccisi; ma ciò non avvenne. In seguito, a dir vero, il Giornalista Deputato Gorsas, avvelenatore dei Dipartimenti, e il suo Editore ebbero le loro case invase dai Patrioti tumultuanti, fra cui Varlet dal berretto rosso e l'Americano Fournier s'intravedono nell'oscurità, sotto la pioggia, nel tumulto. La moglie di Gorsas e quella del tipografo si dettero in preda allo spavento; le macchine, i caratteri e gli altri oggetti furono distrutti; mentre nessuna delle Autorità interveniva a tempo, e Gorsas fuggiva con la pistola in mano su pel ciglione del muro di dietro. La dimane, Domenica, le strade erano più che mai agitate, non essendo giorno di lavoro. Preparano dunque un nuovo Settembre questi Anarchici? Eppure nessun Settembre si ripetette – mentre la nervosità, naturale del resto, aveva raggiunto il colmo<note xml:id="ftn606" place="foot" n="606"> Meillan, pp. 23, 24; Louvet. pp. 71-80.</note>.</p>
                     <p>Vergniaud denunzia e deplora, con periodi ben torniti. La Sezione Bonconseil, cosidetta <hi rend="italic">Buon-consiglio</hi>, non <hi rend="italic">Mauconseil</hi> o <hi rend="italic">Mal-consiglio,</hi> com'era detta un tempo. – fa una cosa anche più notevole: chiede che Vergniaud, Brissot, Guadet e altri denunzianti Girondini bei parlatori, nel numero di Ventidue, siano dichiarati in arresto! La Sezione del Buon-consiglio, così chiamata dal Dieci di Agosto, è aspramente rimbeccata, come una Sezione del Mal-Consiglio<note xml:id="ftn607" place="foot" n="607"> 
                           <hi rend="italic">Moniteur,</hi> (Séance du 12 Mars), 15 Mars.</note>: ma la sua parola è detta, e non andrà perduta.</p>
                     <p>Infatti, una cosa ci colpisce di questi poveri Girondini: la loro fatale vista corta; anzi la loro fatale povertà di carattere, poichè questa ne è la causa. Essi sono come stranieri pel Popolo che vorrebbero governare; per la cosa onde sono venuti a prestare la loro opera. Formule, Filosofia, Rispettabilità, tutto ciò che è stato scritto nei Libri, e accettato dalle Classi colte: <hi rend="italic">questo Schema </hi>inadeguato dell'opera della Natura è tutto ciò che la Natura, bene o male, può rivelare a quegli uomini. Così essi perorano e meditano, e fanno appello agli Amici della Legge quando la questione non è la Legge o la mancanza della Legge, ma è questione di Vita o di Morte. Sono i Pedanti della Rivoluzione, se non i suoi Gesuiti. Il loro Formalismo è grande; grande è anche il loro Egoismo. La sollevazione della Francia per combattere l'Austria ha avuto origine soltanto dal complotto del Dieci Marzo per uccidere Ventidue di <hi rend="italic">loro!</hi> Questa Rivoluzione Prodigio, che assume statura e articolazioni terrorizzanti, per le sue proprie leggi e quelle della Natura, non per le leggi di una Formula, è divenuta inintelligibile, incredibile come un'impossibilità, il «vasto caos d'un Sogno». Una Repubblica fondata su quella che essi chiamano Virtù, e noi chiamiamo Decenza e Rispettabilità: questo essi vogliono, nient'altro che questo. Qualunque altra Repubblica manderà la Natura o la Realtà, sarà considerata come non mandata; come una specie d'Incubo, di visione Notturna, come una cosa che non esiste; sconfessata dalle Leggi della Natura e dalla Formula. Ohimè! fosca pei migliori occhi è questa Realtà; e quanto a questi uomini, essi non vorranno vederla cogli occhi, ma solo «attraverso il prisma» della Pedanteria, della Vanità ferita, che producono lo spettro più portentosamente fallace. Accusando e lamentandosi sempre di Complotti e d'Anarchia, faranno una sola cosa: daranno la prova della dimostrazione che la Realtà non si può tradurre nella loro Formula; che essi e la Formula sono incompatibili con la Realtà; e che nel suo impeto tenebroso, la Realtà estinguerà questa e quelli! Tutto ciò che un uomo <hi rend="italic">percepisce</hi> può <hi rend="italic">fare.</hi> Ma il principio della condanna d'un uomo avviene quando la facoltà di vedere gli è tolta, quando egli non vede la realtà, ma un falso spettro della realtà; e, seguendo questo, s'avanza nel buio, con più o meno velocità, giù nelle Tenebre più profonde; verso la Ruina che è il gran Mare delle Tenebre, ove tutte le falsità per vie dirette e indirette affluiscono di continuo!</p>
                     <p>Questo Dieci di Marzo possiamo segnarlo come un'epoca nei destini dei Girondini; tanto la collera s'è esasperata; tanto i loro malintesi si sono addensati. Molti disertano i seggi: molti vi giungono armati<note xml:id="ftn608" place="foot" n="608"> Meillan: <hi rend="italic">Mémoires</hi>, pp. 85, 24.</note>. Un onorevole Deputato, uscendo di casa dopo colazione, deve ora, prima di prendere le sue Note, vedere se la sua Pistola è in ordine.</p>
                     <p>Frattanto, per Dumouriez, nel Belgio, le cose vanno di male in peggio. Fosse ancora per colpa del Generale Miranda o di qualche altro, non v'è più dubbio, – la «Battaglia di Nerwinden» è stata perduta il 18 Marzo; e la nostra rapida ritirata è divenuta anche troppo rapida. Il vittorioso Coburgo, coi suoi Cacciatori a cavallo austriaci, pende come una fosca nube sulla nostra retroguardia. Dumouriez non smonta da cavallo nè giorno nè notte; combattimento ogni tre ore; il nostro Esercito preda alla rabbia, al sospetto, e <hi rend="italic">sauve-qui-peut!</hi> E, quanto a Dumouriez, quali possono essere i suoi intenti? Malvagi, presumibilmente, e non caritatevoli! I suoi dispacci al Comitato denunziano apertamente una Convenzione faziosa, alla quale attribuisce i guai della Francia e i suoi. E nei suoi discorsi – poichè il Generale non ha reticenze! – questo Dumouriez chiama l'esecuzione del Tiranno, l'Omicidio del Re. Danton e Lacroix, che piombano colà come Commissarî ancora una volta, ne ritornano assai dubbiosi; anche Danton comincia a dubitare.</p>
                     <p>Tre Emissarî Giacobini, Proly, Dubuisson, Pereyra, si sono spinti sul luogo, spediti dalla vigilante Società-Madre; e sono rimasti muti dallo stupore nel sentir parlare il Generale. La Convenzione, a parere di questo Generale, consta di Trecento birbanti e Quattrocento imbecilli. La Francia non può fare a meno d'un Re. «Ma noi abbiamo giustiziato il nostro Re». «E che m'importa», si affretta a dichiarare Dumouriez, il Generale senza reticenze, «che il suo nome sia <hi rend="italic">Ludovicus</hi> o <hi rend="italic">Jacobus</hi>?». «O <hi rend="italic">Philippus</hi>?», aggiunge Proly; – e si affretta a recare le nuove. Tale è la speranza alle Frontiere.</p>
                  </div>
                  <div type="div4" rend="P18">
                     <head>CAPITOLO V<lb/>IL SANCULOTTISMO ARMATO</head>
                     <p>Vediamo, intanto, se il grande Sanculottismo interno, e la Rivoluzione Prodigio s'agita e cresce: là e non altrove può esservi ancora speranza per la Francia. La Rivoluzione Prodigio, mentre un Decreto dopo l'altro esce dalla Montagna come un <hi rend="italic">Fiat</hi> creatore, concordante con la natura della Cosa, – si sviluppa rapidamente in questi giorni, raggiungendo una statura terrorizzante, in tutte le sue articolazioni, a membro a membro. Nel decorso mese di Marzo del 1792, vedemmo tutta la Francia che in fermento, presa da un terrore cieco, chiudeva le barriere delle città; bolliva la pece pei Briganti: più felice questo Marzo in cui il terrore è visibile; in cui esiste una Montagna creatrice, che può dire <hi rend="italic">Fiat!</hi> Il reclutamento procede con una celerità furiosa; nondimeno i nostri Volontarî esitano a partire fin che il Tradimento non sia punito in patria; essi non volano alle frontiere; ma vanno di qua e di là investigando e denunziando. La Montagna deve pronunziare un nuovo <hi rend="italic">Fiat,</hi> ancora altri <hi rend="italic">Fiat.</hi>
                     </p>
                     <p>E non è questo che fa? Prendete come primo esempio quei <hi rend="italic">Comités Revolutionnaires</hi> per l'arresto delle Persone Sospette. Comitati Rivoluzionarî di Dodici Patrioti scelti siedono in ogni Comune della Francia; con le attribuzioni di esaminare i Sospetti, di ricercare le armi, di fare delle visite domiciliari e degli arresti – avendo cura, in genere, che la Repubblica non abbia a subire nessun nocumento. Scelti dal suffragio universale, ciascuno nella sua Sezione, sono una specie di elisir del Giacobinismo; circa Quarantaquattromila di loro vegliano e s'adoperano in tutta la Francia! In Parigi e in tutte le Città, su ogni porta di casa debbono esservi scritti a stampa in maniera leggibile i nomi degli inquilini, «ad un'altezza non maggiore di cinque piedi dal suolo»; ogni Cittadino deve produrre il suo certificato, <hi rend="italic">Carte de Civisme</hi>, firmata dal Presidente della Sezione; ogni individuo dev'essere pronto a render conto della sua fede. Le Persone Sospette farebbero bene a lasciare questo Suolo della Libertà! Eppure anche la partenza è un male; tutti gli Emigrati sono dichiarati Traditori, e la loro proprietà diviene Nazionale; essi sono «morti per Legge», – salvo che, per nostro comodo, essi debbono, «secondo la Legge, vivere altri cinquant'anni»; e qualunque eredità potesse toccar loro in quel tempo, diverrebbe anche Nazionale! Una vitalità folle di Giacobinismo, con Quarantaquattromila centri di attività, circola per tutte le fibre della Francia.</p>
                     <p>Inoltre, assai notevole è il <hi rend="italic">Tribunal Extraordinaire</hi>
                        <note xml:id="ftn609" place="foot" n="609"> 
                           <hi rend="italic">Moniteur,</hi> No. 70 (dell'11 Marzo), No. 76, etc.</note> decretato dalla Montagna; mentre alcuni Girondini ne dissentono, poichè una tal Corte è senz'altro contraria ad ogni formula, – altri Girondini l'approvano, anzi vi prestano la loro collaborazione, giacchè non dobbiamo noi tutti odiare i Traditori, o popolo di Parigi? – Il Tribunale dei Diciassette dell'autunno scorso era rapido; ma questo dev'essere più rapido. Cinque Giudici; un Giurì permanente, nominato da Parigi e dai dintorni, senza indugio nella sua nomina: non soggetto ad Appello; quasi senza ogni forma Legale; «essi debbono convincersi» nella maniera più pronta; e per maggior sicurezza, sono obbligati «a votare ad alta voce, facendosi udire dal Pubblico di Parigi». Tale è il <hi rend="italic">Tribunal Extraordinaire</hi>; che in pochi mesi, assumendo l'azione più viva, sarà intitolato <hi rend="italic">Tribunal Révolutionnaire</hi>; come invero, fin dall'inizio, s'è intitolato da sè; con un Herman o un Dumas per Presidente, con un Fouquier-Tinville per Procuratore Generale e con un Giurì di Cittadini pari a quel Leroi, che s'è soprannominato <hi rend="italic">Dix-Août</hi>, «Leroi Dieci Agosto»: un Tribunale che diverrà la meraviglia del mondo. Con questo il Sanculottismo s'è foggiata una Spada Tagliente, un'arma magica, immersa nelle acque infernali dello Stige; contro la cui lama ogni arma, ogni difesa della forza o del valore si spunta; essa abbatterà Vite, abbatterà Porte di bronzo, e il suo ondeggiare diffonderà il terrore nell'anima degli uomini.</p>
                     <p>Ma, parlando di un Sanculottismo amorfo che assume una forma, non dovremmo prima di tutto specificare come l'Amorfo acquista una Testa? Lasciando la metafora, questo Governo Rivoluzionario procede in una maniera delle più anarchiche. V'è un Consiglio Esecutivo dei Ministri, nel numero di Sei; ma essi, specialmente dopo il ritiro di Roland, quasi non hanno saputo se erano eppur no Ministri. I Comitati della Convenzione hanno autorità suprema su di loro; ma ognuno di questi Comitati è supremo come gli altri: Comitato dei Ventuno, della Difesa, di Sicurezza Generale: simultanei o successivi, per attribuzioni specifiche. La sola Convenzione è onnipotente, – specialmente se la Comune va con essa; ma è troppo numerosa come corpo amministrativo. Onde, in questa pericolosa e turbinosa condizione della Repubblica, prima della fine di Marzo otteniamo il nostro piccolo <hi rend="italic">Comité de Salut public</hi>
                        <note xml:id="ftn610" place="foot" n="610"> 
                           <hi rend="italic">Moniteur,</hi> No. 83 (du 24 Mars 1793), No. 86, 98, 99, 100.</note>; che ha lo scopo apparente del disbrigo di cose varie richiedenti speditezza; – e quello reale di esercitare una sorveglianza universale, e d'imporre una universale soggezione. Questi uomini del nuovo Comitato debbono fare un rapporto settimanale; ma debbono deliberare in segreto. Il loro numero è di Nove, tutti Patrioti decisi, compreso Danton; rinnovabili ogni mese; – ma perchè non rieleggibili quando si comportano bene? Il più bello è che non sono che nove e che siedono in segreto. In sulle prime appare una cosa insignificante questo Comitato; ma ha in sè un principio di sviluppo! Spinto dalla fortuna, e per via della energia interna dei Giacobini, finirà col ridurre tutti i Comitati e la Convenzione medesima ad una muta obbedienza, i Sei Ministri a sei Impiegati assidui; e farà la sua volontà sulla Terra e sotto il Cielo, per un certo tempo. Un «Comitato della Salute Pubblica», che fa ancora rabbrividire e fremere d'orrore il mondo.</p>
                     <p>Se dobbiamo chiamare quel Tribunale Rivoluzionario una Spada di cui s'è provveduto il Sanculottismo, possiamo pur chiamare la «Legge del Maximum» un Sacco di provvigioni o uno Zaino, in cui bene o male può trovarsi qualche razione di pane. È vero: l'Economia Politica, il Libero Commercio dei Girondini, ed ogni legge di offerta e dimanda, sono mandate per aria; ma che fare? Il Patriottismo deve vivere «e la cupidigia dei produttori», a quel che pare, non ha più viscere. Onde questa Legge del Maximum, che fissa il più alto prezzo dei grani, s'è fatta passare con infiniti sforzi<note xml:id="ftn611" place="foot" n="611"> 
                           <hi rend="italic">Moniteur</hi> (du 20 Avril, etc. au 20 Mai 1793).</note>; e si estenderà gradualmente fino ad ottenere un Maximum per ogni genere di <hi rend="italic">commestibili</hi> e di merci; con quante lotte e sconvolgimenti si può immaginarlo! Ma supponiamo che il produttore non voglia vendere. In questo caso sarà costretto a vendere. Un conto accurato della quantità di grano che egli ha, sarà presentato alle Autorità Costituite; facendogli intendere di non dichiararne troppo, perchè in questo caso i suoi fitti, le tasse e le contribuzioni si eleverebbero in proporzione; facendogli intendere di non dire troppo poco, perchè in un dato giorno, poniamo che sia in Aprile, <hi rend="italic">meno</hi> di un terzo della quantità dichiarata deve rimanere nei suoi granai, e <hi rend="italic">più</hi> dei due terzi debbono essere battuti e venduti. Lo si può denunciare e condannare.</p>
                     <p>In tale confuso sovvertimento di tutte le relazioni commerciali, il Sanculottismo alimenterà la sua vita; dacchè non è possibile fare altrimenti. Tutto sommato, come dice una volta Camille Desmoulins, «mentre i Sanculotti si battono, i Signori debbono pagare». Così vengono gli <hi rend="italic">Impôts progressifs</hi>, Imposte Progressive, che assorbono, con una velocità sempre crescente, la «rendita esuberante» delle persone; al disopra di 50 sterline all'anno, non siete esente; a cento sterline, sanguinate abbastanza; da mille a diecimila, il vostro sangue scorre a fiotti. Vengono anche le Requisizioni; il «Prestito Forzoso d'un Miliardo», un Cinquanta Milioni di sterline; e coloro che <hi rend="italic">posseggono</hi> debbono prestare. Fatto senza esempî: questo è divenuto un paese impossibile pel Ricco, ma conveniente pel Povero! Eppure se si fugge, a che serve? Morto per Legge, ma mantenuto in vita ancora cinquant'anni, pel <hi rend="italic">loro</hi> maledetto beneplacito. In questo modo si va innanzi; tutto sovvertendo, al grido di <hi rend="italic">ça-ira</hi>; – inoltre vi sono vendite senza fine delle Proprietà Nazionali degli Emigrati; vi è Cambon con una cornucopia infinita di Assegnati. Il Commercio e le Finanze del Sanculottismo e la maniera da esso escogitata col maximum e le code dai Fornai, con la Cupidigia, la Fame, le Denunzie e la Carta moneta per condurre la sua vita galvanica, e il principio e la sua fine, – costituiscono il più interessante Capitolo dell'Economia Politica, ancora da scriversi.</p>
                     <p>Tutte queste cose non sono chiaramente contro la Formula? O amici Girondini, non è una Repubblica di Virtù che noi costituiamo; ma soltanto una Repubblica della Forza, virtuosa e altro!</p>
                  </div>
                  <div type="div4" rend="P18">
                     <head>CAPITOLO VI<lb/>IL TRADITORE</head>
                     <p>E Dumouriez col suo Esercito fuggitivo, col suo Re <hi rend="italic">Ludovicus</hi> o Re <hi rend="italic">Philippus?</hi> Là è la crisi; là pende il quesito: Rivoluzione-Prodigio, o Contro-Rivoluzione? – Un alto grido si spande per tutta quella regione del Nord-Est. I soldati, pieni di rabbia, di sospetto e di terrore, affluiscono qua e là. Dumouriez, l'uomo dai molteplici consigli, che mai smonta da cavallo, non conosce ormai nessun consiglio che non sia peggio che niente: come, per esempio, il consiglio di unirsi a Coburg, marciare su Parigi, estinguervi il Giacobinismo, e con un Re Ludovico o Filippo ristabilirvi la Costituzione del 1791!<note xml:id="ftn612" place="foot" n="612"> Dumouriez. <hi rend="italic">Mémoires</hi>, IV, c. 7, c. 10.</note>
                     </p>
                     <p>La Saggezza abbandona dunque Dumouriez? L'Araldo della Fortuna lo lascia? I Principii, la fede politica o altro, oltre a una certa fede di caserma, all'onore d'ufficiale, non lo dovevano abbandonare. In ogni modo i suoi quartieri nel Borgo di Saint-Amand; i suoi quartieri generali nel Villaggio di Saint-Amand des Boues, a breve distanza – sono divenuti un Manicomio. Rappresentanti Nazionali, Missionarî Giacobini corrono a cavallo: delle «tre Città», Lille, Valenciennes e anche Condé che Dumouriez voleva prendere per proprio conto, nessuna potè esser presa; il vostro Capitano è ammesso, ma la Porta della città gli vien chiusa dietro, e poi, purtroppo, anche la porta della Prigione, e «i suoi uomini gironzano intorno ai bastioni». I Corrieri galoppano a perdifiato; gli uomini attendono o hanno l'aria di attendere il momento d'assassinare o essere assassinati; Battaglioni resi quasi frenetici dal sospetto e dalla incertezza, vanno di qua e di là gridando <hi rend="italic">Vive la République</hi> e <hi rend="italic">Sauve-qui-peut</hi>; – la Rovina e la Disperazione sotto le spoglie di Coburg sono accampate ivi presso.</p>
                     <p>La Dame Genlis e la sua bella Principessa d'Orléans trovano che questo Borgo di Saint-Amand non è più luogo per loro; giacchè la protezione di Dumouriez è peggio che nulla. La tenace Genlis, una delle donne più resistenti; una donna che ha per così dire nove vite in sè; che nulla vale ad abbattere, fa il suo bagaglio; di certo per fuggire in segreto. Lascierà qui la sua amata Principessa col Principe Chartres Egalité suo fratello. In un mattino freddo e grigio noi la troviamo già adagiata in una vettura da nolo sulla via di Saint-Amand; i postiglioni proprio allora facevano schioccare la frusta per partire, – quando ecco che il giovane Principe Fratello giunge trafelato, e s'affretta a chiamarla, recando la Principessa, nelle sue braccia! In un attimo egli aveva presa la giovinetta, in veste da camera come si trovava, non salvando nessuno dei suoi effetti, eccettuato l'orologio che era al capezzale: con disperazione fraterna, egli la lancia fra i bauli nella carrozza della Genlis: Non la lasciate, per carità, in nome della Pietà e del Cielo! – Scena commovente, ma di breve durata: i postiglioni fanno schioccare la frusta, e via. Ma dove vanno? Attraverso vie fuori mano, per sentieri sperduti su pei monti; costretti a cercarsi la via con le lanterne, a notte chiusa; incontro a pericoli, agli Austriaci di Coburg, a Guardie Nazionali francesi sospettose: alfine giungono in Isvizzera; salve, ma quasi senza quattrini<note xml:id="ftn613" place="foot" n="613"> Genlis, IV, 139.</note>. Il bravo giovane Égalité s'aspetta una Dimane assai terribile, ma almeno ormai è solo a doverla sopportare.</p>
                     <p>Poichè, invero, lassù in quel Villaggio chiamato dei <hi rend="italic">Bagni di fango</hi>, Saint-Amand des Boues, le cose vanno sempre peggiorando. Verso le quattro pomeridiane del Martedì 2 Aprile 1793, due Corrieri vengono di galoppo, come se si trattasse della vita: <hi rend="italic">Mon Général!</hi> Quattro Rappresentanti Nazionali, con alla testa il Ministro della Guerra, vengono colla vettura postale a questa volta, da Valenciennes; sono qui presso, – e con quali intenti si può indovinarlo! Mentre i Corrieri stanno ancora parlando, il Ministro della Guerra e i Rappresentanti Nazionali, col vecchio Camus l'Archivista per principale oratore giungono. <hi rend="italic">Mon Général</hi> ebbe appena il tempo di ordinare al Reggimento degli Ussari di Berchigny di allinearsi ed attendere là vicino in caso d'accidente. E così entra il Ministro della Guerra Beurnonville, che lo abbraccia amichevolmente, da vecchio amico; entra l'Archivista Camus e seguono gli altri tre.</p>
                     <p>Essi gli mostrano degli Atti, che invitano il Generale alla sbarra della Convenzione, semplicemente per dare alcune spiegazioni. Il Generale trova questo inopportuno, per non dire impossibile, e che «il servizio ne soffrirebbe». Allora si viene a ragionare; la voce del vecchio Archivista si fa più forte; ma è vano far la voce grossa con questo Dumouriez; egli non fa che rispondere con delle insolenze. E così, in mezzo ad ufficiali di Stato Maggiore piumati dall'aspetto fosco, nel pericolo e nella incertezza, questi poveri messaggeri Nazionali discutono e si consultano, si ritirano e rientrano per lo spazio di circa due ore: inutilmente. Sicchè l'Archivista Camus, a voce molto alta, dichiara nel nome della Convenzione Nazionale, da cui è autorizzato, che il Generale Dumouriez<hi rend="italic">è in arresto</hi>: «Volete voi obbedire al mandato Nazionale, Generale?» «<hi rend="italic">Pas dans ce moment-ci</hi>. Non in questo momento», risponde il Generale anche a voce alta; poi lanciando un'occhiata dall'altra parte, pronunzia certi vocaboli sconosciuti in tono di comando: a quel che pare, una parola d'ordine in tedesco<note xml:id="ftn614" place="foot" n="614"> Dumouriez, IV, 159, etc.</note>. Gli Ussari s'impadroniscono dei Quattro Rappresentanti Nazionali e di Beurnonville, il Ministro della Guerra, e li trasportano fuori dell'appartamento, fuori del Villaggio, di là dalle linee a Coburg, in due carrozze, quella stessa notte, – come ostaggi prigionieri; per andare a giacere lungamente a Maestricht e nelle fortezze austriache!<note xml:id="ftn615" place="foot" n="615"> Narrazione scritta da Camus (in Toulongeon III, pp. 60-87).</note> 
                        <hi rend="italic">Jacta est alea.</hi>
                     </p>
                     <p>Questa notte Dumouriez stampa il suo «Proclama»; questa notte e la dimane l'Esercito di Dumouriez, nell'oscurità visibile, in preda alla rabbia, alla disperazione in cui si trova, mediterà, su quello che fa il Generale, su quello che essi medesimi stanno facendo. Giudicate se il Mercoledì fosse una giornata dolce per tutti! Però il Giovedì mattina, scorgiamo Dumouriez con una piccola scorta, con Chartres Égalité e pochi ufficiali dello Stato Maggiore, che vanno al piccolo trotto lungo la strada di Condé; forse son diretti a Condé, per cercare di persuadere la Guarnigione di quel luogo; in ogni caso vanno per una intervista con Coburg, che aspetta nel bosco, a seguito d'un appuntamento preso. Presso il Villaggio di Doumet, tre Battaglioni Nazionali, un'accolta d'uomini sempre piena di Giacobinismo, ci passa rapidamente dinanzi; marciando piuttosto alla svelta, e a quel che pare, prendendo per errore una via, il cui percorso non era stato da noi ordinato. Il Generale smonta da cavallo e si ferma in una capanna, un po' discosto dalla via per dar loro un ordine scritto. Ma ascoltate! che strano brontolìo si ode, che specie di latrati, che alte grida di «Traditori, fermatevi!». I Battaglioni Nazionali hanno girato intorno e fanno fuoco! A cavallo, Dumouriez, e via di corsa, chè ne va la vita! Dumouriez e lo Stato Maggiore danno di sprone con tutta la forza; saltano fossi, e via pei campi che poi si trovano essere paludi, si dibattono, affondano per salvarsi la vita, mentre fischiano al loro orecchio le maledizioni e le palle. Affondano fino alla cintola, con o senza cavalli, dopo che parecchi servi sono stati uccisi, sfuggono alle fucilate, rifugiandosi nei quartieri austriaci del Generale Mack. Il giorno seguente tornano a Saint-Amand e dal fedele straniero Berchigny; ma a che giova? L'Artiglieria s'è tutta rivoltata e si dirige col suo strepito verso Valenciennes; tutti si sono rivoltati, tutti si rivoltano; eccettuato lo straniero Berchigny, col meschino numero di circa millecinquecento individui, poichè nessuno vuol seguire Dumouriez contro la Francia e la Repubblica Indivisibile: Dumouriez non ha più nulla a fare.<note xml:id="ftn616" place="foot" n="616"> 
                           <hi rend="color(#000000)italic">Memoires, </hi>
                           <hi rend="color(#000000)">IV, 162-180.</hi>
                        </note>
                     </p>
                     <p>V'è un tale istinto di Patriottismo e di Sanculottismo in quegli uomini, che non seguiranno nè Dumouriez nè Lafayette, nè alcun mortale su tale via. Si può gridare <hi rend="italic">Sauve-qui-peut</hi>, ma si grida anche <hi rend="italic">Vive la République</hi>. Arrivano i nuovi Rappresentanti Nazionali; il nuovo Generale Dampierre, presto ucciso in battaglia; il nuovo Generale Custine: gli Eserciti agitati si ritirano in un Campo di Famars; e tengono testa a Coburg, come possono.</p>
                     <p>Così, Dumouriez è nei quartieri austriaci; il suo dramma è finito in questa maniera piuttosto dolorosa. Un uomo così accorto, così abile; uno degli Svizzeri del Cielo; che aveva solo bisogno di lavoro. Cinquant'anni di fatiche e di valore non riconosciuti; un anno di fatiche e di valore notati e osservati da tutti i paesi e da tutti i secoli; poi trenta altri anni di oblio, passati a scrivere le Memorie con la Pensione Inglese, per fare piani e progetti di nessuna utilità. Addio, o Svizzero del Cielo, degno di miglior sorte!</p>
                     <p>Il suo Stato Maggiore prende diverse vie. Il bravo e giovane Égalité arriva in Isvizzera alla Capanna di Genlis, avendo in mano un forte bastone di melo selvatico, un forte cuore nel petto; a tale è ora ridotto il suo Principato. Égalité Padre stava giuocando il whist, nel Palazzo Égalité a Parigi il sei di quello stesso mese di Aprile, allorchè entrò uno sbirro. Il Cittadino Égalité è richiesto dal Comitato della Convenzione!<note xml:id="ftn617" place="foot" n="617"> Vedi Montgaillard, IV, 144.</note> Segue l'interrogatorio, poi la domanda d'arresto, finalmente l'imprigionamento con trasferimento a Marsiglia al Castello di If! La Famiglia d'Orléans è affondata nelle acque nere; il Palais Égalité, già Palazzo Reale, è sul punto di divenire Palais National.</p>
                  </div>
                  <div type="div4" rend="P18">
                     <head>CAPITOLO VII<lb/>IN LOTTA</head>
                     <p>La nostra Repubblica, per Decreto messo in carta, deve essere «Una e indivisibile»; ma a che giova questo quando si verificano certi fatti? Nel Senato vi sono Federalisti, nell'Esercito rinnegati, traditori dappertutto! La Francia, tutta dedita a un reclutamento disperato fin dal Dieci di Marzo, non vola alle frontiere, e perde tempo di qua e di là. Questa defezione dell'altero e diplomatico Dumouriez ricade su quei bei parlatori e superbi <hi rend="italic">Hommes d'État</hi> suoi consorti; forma una seconda epoca nei loro destini.</p>
                     <p>O forse potremmo dire più precisamente che la seconda epoca Girondina, quantunque poco notata allora, cominciasse proprio quel giorno quando, per via di questa defezione, i Girondini si ruppero con Danton. Era il primo d'Aprile; Dumouriez non s'era ancora immerso nelle paludi per recarsi da Coburg, ma evidentemente aveva il proposito di farlo, e i nostri Commissarî si recavano ad arrestarlo; quando il Girondino Lasource non fa altro che alzarsi e gesuiticamente domandare con insinuazione, dopo un giro di parole, se il complice principale di Dumouriez non fosse stato – probabilmente – Danton! La Gironda vi consente con un ghigno sardonico, la Montagna trattiene il respiro. La figura di Danton, dice Levasseur, durante questo discorso, era degna di nota. Egli sedeva diritto con una specie di convulsione interna, sforzandosi di restare immobile; il suo occhio ha di tratto in tratto un bagliore più selvaggio; il suo labbro s'increspa in un titanico sprezzo<note xml:id="ftn618" place="foot" n="618"> 
                           <hi rend="italic">Mémoires</hi> de René Levasseur (Bruxelles, 1830), I, 164.</note>. Lasource, con un bel modo di porgere da accusatore, procede: nella sua mente v'è questa o quella probabilità; probabilità che s'impongono penosamente su lui, e gettano sul Patriottismo di Danton un'ombra penosa; – la quale egli, Lasource, vuole sperare che non riesca impossibile a Danton di dissipare.</p>
                     <p>«<hi rend="italic">Les Scélérats</hi>», grida Danton, scattando col pugno teso, quando Lasource ha finito; e discende dalla Montagna come un torrente di lava: la sua risposta è pronta. Le probabilità di Lasource volano come mera polvere; ma si lasciano dietro una traccia. «Voi avevate ragione, o amici della Montagna», comincia Danton, «ed io avevo torto: non è possibile la pace con questi uomini. E sia allora la guerra! Essi non vogliono salvare la Repubblica con noi: ebbene la Repubblica sarà salvata senza di loro; salvata loro malgrado». Un vero scoppio di rude Eloquenza Parlamentare, questo; che è ancora degno d'esser letto nell'antico <hi rend="italic">Moniteur.</hi> Con parole di fuoco l'esasperato Titano, fuori di sè, bolla, percuote quei Girondini; e ad ogni colpo la Montagna s'allieta e fa coro<note xml:id="ftn619" place="foot" n="619"> Séance du 1.er Avril (nell'<hi rend="italic">Hist. Parl</hi>., XXV, 24-35).</note>; Marat, come un <hi rend="italic">bis</hi> musicale, ripete l'ultima frase. Le probabilità di Lasource sono scomparse; ma il guanto di sfida di Danton resta a terra.</p>
                     <p>Una terza epoca o scena nel Dramma Girondino, o piuttosto nient'altro che il completamento della seconda epoca, noi lo contiamo dal giorno in cui la pazienza del virtuoso Pétion traboccò; e i Girondini, per così dire, raccolsero il guanto di sfida di Danton, e misero sotto accusa Marat. Era il giorno undici dello stesso mese di Aprile, e per un tumulto verificatosi, come spesso se ne verificavano, il Presidente s'era coperto, e non regnava che Bedlam: la Montagna e la Gironda si precipitavano l'una contro l'altra coi pugni chiusi e magari con delle pistole in mano; quando ecco che il Girondino Duperret tira fuori una spada! Si levò un grido d'orrore che d'un subito spense ogni altra effervescenza, alla vista del luccicante acciaio omicida; e Duperret lo ripose nel fodero, – confessando che l'aveva tirato fuori eccitato da una specie di sacro furore, «<hi rend="italic">sainte fureur</hi>», e sotto la minaccia delle pistole puntate contro di lui; ma che se a lui da parricida fosse toccato di produrre la menoma scalfittura alla Rappresentanza Nazionale, sfiorandone appena la pelle, anch'egli aveva indosso delle pistole, e si sarebbe fatto saltare le cervella sul posto<note xml:id="ftn620" place="foot" n="620"> 
                           <hi rend="italic">Hist. Parl</hi>., XV, 397.</note>.</p>
                     <p>Ora, in questa condizione di cose, sorse il virtuoso Pétion il mattino seguente, per lamentare queste escandescenze, questa smoderata Anarchia che invadeva fino il Santuario Legislativo; e a questo punto, crescendo il mormorio e gli urli della Montagna, la sua pazienza da lungo tempo stanca, come dicevamo, ebbe uno scatto; ed egli parlò con veemenza, in tono alto, con la spuma sulla bocca; «onde io conchiusi», dice Marat, «che fosse stato colto dalla <hi rend="italic">rage</hi>», dalla rabbia o follia canina. La rabbia si comunica agli altri; così vi è chi con la spuma alla bocca chiede che tutti gli Anarchici siano estinti, e specialmente che Marat sia messo sotto accusa. Mandare un Rappresentante innanzi al Tribunale Rivoluzionario? Violare la inviolabilità d'un Rappresentante? Badate, o amici! Questo povero Marat ne ha di colpe; ma contro la Libertà o l'Uguaglianza, qual colpa potete addebitargli? Che egli l'ha amata e ha combattuto per essa, se non saviamente, strenuamente. Nei sotterranei, nelle cantine, esposto alla povertà più desolante, sotto l'anatema degli uomini; e per questa lotta è divenuto così squallido, cisposo; la sua testa è divenuta quella d'uno Stilita! Colui volete voi colpire con la vostra Spada affilata, mentre Coburg e Pitt s'avanzano contro di noi, vomitando fuoco?</p>
                     <p>La Montagna rumoreggia, la Gironda rumoreggia ed è sorda; tutte le labbra sono spumanti. Con una «Seduta durata ventiquattr'ore», con una votazione per appello nominale e con degli sforzi mortali la Gironda vince: Marat è rinviato innanzi al Tribunale rivoluzionario per rispondere di quel Paragrafo di Febbraio relativo ai Monopolisti appiccati all'architrave delle porte, e per altre offese; e dopo una breve esitazione, egli obbedisce<note xml:id="ftn621" place="foot" n="621"> 
                           <hi rend="italic">Moniteur</hi> (du 16 Avril 1793 et segg.).</note>.</p>
                     <p>Così il guanto di sfida di Danton è raccolto; e vi è, come egli aveva detto, «guerra senza tregua nè composizione, <hi rend="italic">ni trève ni composition</hi>». Perciò ora la Formula e la Realtà, avvinte in una stretta mortale lottano corpo a corpo. Voi non potete vivere entrambe; una sola di voi deve restar viva!</p>
                  </div>
                  <div type="div4" rend="P18">
                     <head>CAPITOLO VIII<lb/>STRETTA MORTALE</head>
                     <p>Quel che prova quanta forza, foss'anche d'inerzia, vi sia nelle Formule invalse, e quanta debolezza nelle nascenti Realtà, ed illustra varie cose, è questa lotta mortale che sarebbe durata ancora sei settimane e più. Gli Affari Nazionali, la Discussione dell'Atto Costituzionale, poichè la nostra Costituzione sarà senz'altro compiuta procedono insieme. Noi cambiamo anche di Locale; il Dieci Maggio ci trasportiamo, dall'antica <hi rend="italic">Salle de Manège</hi>, nella nostra nuova Aula, in quello che fu una volta il Palazzo d'un Re ed ora è della Repubblica: nel Palazzo delle Tuileries. La speranza e la pietà avvicendandosi con la disperazione e la rabbia, lottano ancora nella mente degli uomini.</p>
                     <p>È delle più fosche, delle più confuse questa lotta che si protrae per sei settimane. La frenesia dei Formalisti contro la frenesia dei Realisti; il Patriottismo, l'Egoismo, l'Orgoglio, la Collera, la Vanità, la Speranza e la Disperazione hanno raggiunto il colmo della follia: la Frenesia ha di contro la Frenesia, come due tempeste cozzanti fra loro; di cui l'una non intende l'altra; la più debole comprenderà un giorno che è veramente annientata. Il Girondismo è forte, essendo una Formula stabilita, una Rispettabilità: non si dichiarano forse per noi Settantadue Dipartimenti, o piuttosto le Teste rispettabili dei Dipartimenti? Il Calvados, che ama il suo Buzot, si rivolterà, così lasciano intendere i suoi Indirizzi. Marsiglia, culla del Patriottismo, si solleverà; Bordeaux si solleverà e il Dipartimento della Gironda, come un sol uomo: in una parola chi non si rivolterebbe qualora la nostra <hi rend="italic">Représentation Nationale</hi> fosse insultata, o se fosse torto un capello sulla testa d'un Deputato? La Montagna dal canto suo è forte come la Realtà e l'Audacia. Per la Realtà della Montagna non è forse tutto possibile? Un nuovo Dieci di Agosto, se è necessario, anzi un nuovo Due Settembre</p>
                     <p>Ma che è mai questo scoppio di gioia furiosa che s'ode il Venerdì Ventiquattro Aprile 1793, nel pomeriggio? È Marat che torna dal Tribunale Rivoluzionario! Dopo una settimana o più di pericolo di morte, trionfa con una sentenza di assoluzione; il Tribunale Rivoluzionario non ha potuto trovare motivo d'accusa contro quest'uomo. E così l'occhio della Storia rimira il Patriottismo, che aveva fatto cose inenarrabili nelle tenebre tutta la settimana, scoppiare in una espansione di gioia, abbracciare il suo Marat; sollevarlo in trionfo su una sedia e portarlo sulle spalle per le strade. È portato sulle spalle l'ingiuriato Amico del Popolo, egli, coronato con una ghirlanda di quercia; tra il mare ondeggiante dei berretti rossi, delle carmagnole, dei cappelli di Granatieri, dei cappelli da donna e delle cuffie, che risuona lontano come un mare! L'ingiuriato Amico del Popolo ha qui raggiunto il suo punto culminante e anch'egli tocca le stelle con la sua testa sublime.</p>
                     <p>Ma il Lettore può giudicare con qual cuore il Presidente Lasource, l'uomo dalle «probabilità dolorose» che presiede in quest'Aula della Convenzione, potesse accogliere questa marea esultante, quando penetrò nell'interno con l'Atto d'Accusa ondeggiante alla sua cima! Uno Zappatore Nazionale, oratore per l'occasione, dice che il Popolo conosce il suo Amico, ed ama la vita di lui quanto la propria; «chiunque vuole la testa di Marat dovrà prima avere quella dello Zappatore»<note xml:id="ftn622" place="foot" n="622"> Séance (nel <hi rend="italic">Moniteur,</hi> n. 116, du 26 Avril au 1.er Mai).</note>. Lasource rispose, mormorando delle parole vaghe, penose, – le quali, dice Levasseur, suscitarono il riso<note xml:id="ftn623" place="foot" n="623"> Levasseur,<hi rend="italic">  Mémoires,</hi>  I, c. 6.</note>. Le Sezioni patriottiche, i Volontarî non ancora andati alle Frontiere, vengono a chiedere la «purgazione dei Traditori dal vostro proprio seno»; la espulsione e magari il processo e la sentenza di Ventidue faziosi.</p>
                     <p>Nondimeno la Gironda ha ottenuto la sua Commissione dei Dodici; Commissione che ha la facoltà speciale d'investigare questi torbidi del Santuario Legislativo; dica il Sanculottismo ciò che vuole, la Legge dovrà trionfare. L'antico Costituente Rabaut Saint-Étienne presiede questa Commissione: è l'ultima tavola sulla quale la Repubblica naufragata può forse ancora salvarsi. Rabaut siede cogli altri, intento; esamina testimoni, emette mandati d'arresto; s'immerge in un vasto e torbido mare di garbugli, – il seno della <hi rend="italic">Formula</hi> o forse la sua tomba! Non entrare in quel mare, o Lettore! Ivi regna una desolazione indefinita, una confusione tenebrosa; donne frementi e uomini ossessionati. Le Sezioni vengono a domandare i Ventidue, poichè il numero stabilito prima dalla Sezione Bonconseil ancora si mantiene, anche se i nomi dovessero variare. Altre Sezioni dei più ricchi vengono per denunziare tale domanda; anzi la stessa Sezione oggi domanda e domani denunzia, secondo che siedono i più ricchi o i più poveri. Proprio per questo, i Girondini decretano che tutte le Sezioni debbano chiudersi «alle dieci di sera»; prima che vengano gli operai; ma questo Decreto resta senza esecuzione. Nella notte la Madre del Patriottismo geme rattristata; ma il suo occhio fiammeggia più che mai! E Fournier l'Americano è affaccendato, così i due banchieri Freys e Varlet Apostolo della Libertà; e s'ode la voce taurina del Marchese Saint-Huruge. Le donne dalla voce squillante fanno udire il loro cicaleccio da tutte le Gallerie della Convenzione e verso il basso. Anzi un «Comitato Centrale» di tutte le Quarantotto Sezioni comincia a comparire indistinto nella sua immensità; siede incerto nell'<hi rend="italic">Archevêché</hi>, manda Deliberazioni e ne riceve: un Centro delle Sezioni, che delibera cose terribili, come per un Nuovo Dieci di Agosto!</p>
                     <p>Una cosa noi vogliano specificare, una cosa per fare la luce su tante altre: l'aspetto sotto cui agli occhi di questi Dodici Girondini, o al proprio occhio, si presenta il Patriottismo del sesso più debole. Vi sono delle Patriote, che i Girondini chiamano Megere e arrivano al numero di ottomila; dai capelli scarmigliati come serpenti, che hanno cambiato la conocchia pel pugnale. Esse appartengono alla «Società detta Fraterna, <hi rend="italic">Fraternelle</hi>; o meglio delle <hi rend="italic">Sorelle</hi>, che si riunisce sotto il tetto dei Giacobini. «Sono stati ordinati circa duemila pugnali» o qualcosa di simile, – certamente per loro. Esse si precipitano a Versailles, per indurre alla sollevazione altre donne; ma le donne di Versailles non vogliono prestarsi<note xml:id="ftn624" place="foot" n="624"> Buzot: <hi rend="italic">Mémoires</hi>, pp. 69, 81; Meillan, pp. 192, 195, 196. Vedi Commission des Douze (nella <hi rend="italic">Choix des Rapports</hi>, XII, 69, 131).</note>.</p>
                     <p>Anzi, guardate nel Giardino Nazionale delle Tuileries, – Demoiselle Théroigne in persona è venuta come una Diana dalla bruna chioma, assalita (pare impossibile) dai suoi stessi cani o cagne! La Demoiselle, che ha carrozza propria, è per la Libertà certamente, come ha ben dato prova; ma per una Libertà non disgiunta dalla Rispettabilità. A queste parole le Patriote Estreme anguicrinite le sono addosso, le lacerano le vesti, la frustano vergognosamente alla loro maniera vergognosa: e l'avrebbero gettata nei serbatoi del Giardino, se non fosse stata soccorsa. Soccorso, per altro, di scarso effetto. La testa e il sistema nervoso della povera Demoiselle, non perfettamente sani, sono talmente scossi e scombussolati, che non potranno mai riaversi; ma piuttosto andranno di male in peggio, finchè si abbatteranno; e fra un anno sentiremo che è rinchiusa in un manicomio e indossa la camicia di forza, per sempre, pare! – Questa Figura dalla chioma nera si agitò, balbettò qualche cosa d'inarticolato, gesticolando, poco in grado di esprimere il suo oscuro significato, traverso un qualche segmento di quel Secolo Decimottavo del Tempo. Ella scompare qui per sempre dalla Rivoluzione e dalla Pubblica Storia<note xml:id="ftn625" place="foot" n="625"> 
                           <hi rend="italic">Deux Amis</hi>, VII, 77-80; Forster, I, 514; Moore, I, 70. Ella non morì fino al 1847, nella Salpétrière nello stato più abbietto d'insania dice Esquirol: <hi rend="italic">Des Maladies Mentales</hi> (Parigi 1838), I. 445-50).</note>.</p>
                     <p>Un'altra cosa noi non vogliamo specificare un'altra volta, ma vogliamo di nuovo pregare il Lettore d'immaginarla: il Regno della Fraternità e della Perfezione. Immagina, diciamo noi, o Lettore, che il Millennio stesse lottando sulla soglia, e neppure le droghe si potessero avere, – perchè appartenenti ai traditori. Con quale impeto un uomo colpirebbe i traditori in quel caso! Ah, tu non puoi immaginarlo; tu hai le tue droghe salve in bottega e poco o niente speranza d'un Millennio a venire! – Ma invero, quanto al carattere dominante a quel tempo negli uomini e nelle donne, non basta a definirlo il solo fatto che il <hi rend="smallcaps">Sospetto</hi> era giunto al più alto grado? Noi l'abbiamo spesso chiamato preternaturale; e si direbbe, con linguaggio esagerato: ma ascoltate le fredde deposizioni dei testimoni. Un Patriota musicista non può strappare un po' di melodia al Corno Francese, sedendo pacificamente pensieroso sul terrazzo d'una casa, senza che Mercier riconosca in quel suono un segnale tra uno e un altro Comitato complottante. La Demenza s'è impossessata finanche dell'Armonia, e si nasconde nel suono della <hi rend="italic">Marseillaise</hi> e del <hi rend="italic">Ça-ira</hi>
                        <note xml:id="ftn626" place="foot" n="626"> Mercier: <hi rend="italic">Nouveau Paris</hi>, VI, 63.</note>. Louvet che non vede in una macina di mulino più del comune degli uomini, si accorge che noi saremo invitati a tornare alla nostra antica Sala del Manège da una Deputazione; e allora gli Anarchici massacreranno Ventidue di noi mentre saremo in cammino. È opera di Pitt e di Coburg; dell'oro di Pitt. – Povero Pitt! Essi sanno poco che gran da fare gli danno i proprî Amici del Popolo; che deve spiare, decapitare e sospenderne gli <hi rend="italic">habeas-corpus</hi>, per conservare intatto il suo Ordine Sociale e le sue casse forti; – lo sanno poco quando immaginano che possa venire a sollevare le turbe fra i suoi vicini.</p>
                     <p>Ma il fatto più strano connesso al Sospetto Francese, anzi al Sospetto umano è forse questo di Camillo Desmoulins. La testa di Camillo, una delle più chiare nella Francia, è divenuta così satura di Preternaturale e di Sospetto in ogni sua fibra, che, dando uno sguardo retrospettivo a quel Dodici Luglio 1789, quando quelle migliaia sorsero intorno a lui rispondendo con urli alla sua parola nel Giardino del Palais-Royal, e presero le coccarde, egli trova spiegabile la cosa con questa sola ipotesi: che essi fossero tutti assoldati per far questo e organizzati da Cospiratori Stranieri e da altri Cospiratori. «Non fu per niente», dice Camillo con penetrazione, «che quella moltitudine scoppiò in applausi mentre io parlavo!» No, non fu per niente. Dietro, intorno, avanti vi è nel Complotto una immensa Preternaturale rappresentazione di Marionette, di cui Pitt tira i fili<note xml:id="ftn627" place="foot" n="627"> Vedi <hi rend="italic">Histoire des Brissotins</hi>, per Camillo Desmoulins (Pamphlet, Parigi. 1793).</note>. Quasi quasi penso che <hi rend="italic">Io</hi>, Camillo, sia un Complotto, che <hi rend="italic">Io</hi> sia di legno provvisto di fili. – La forza della penetrazione non può procedere oltre.</p>
                     <p>Sia quel che si voglia, la Storia nota che la Commissione dei Dodici, ormai abbastanza al chiaro dei Complotti, e «avendo fortunatamente nelle sue mani le punte di tutti i fili», come sogliono dire, – lancia Mandati di arresto con grande rapidità in questi giorni di Maggio, e regola le cose con una mano di ferro, risoluta a restringere quel mare di agitazioni. Qual'è il principale Patriota, il Presidente di Sezione anche, che possa dirsi sicuro? Lo possono arrestare, strapparlo dal suo caldo letto, perchè egli ha fatto degli arresti irregolari nella Sezione! Si arresta Varlet Apostolo della Libertà. Si arresta il Sostituto Procuratore Hébert, <hi rend="italic">Père Duchesne</hi>; un Magistrato del Popolo, sedente nel Palazzo Civico; che, con una nobile solennità di martire, si licenzia dai suoi colleghi, pronto a sottoporsi alla Legge; e solennemente acquiescente, scompare nella prigione.</p>
                     <p>Più rapidamente accorrono le Sezioni, ed energicamente lo richiedono, domandando, non l'arresto dei Magistrati Popolari, ma Ventidue dei traditori. Una Sezione accorre dopo l'altra; – sfilando con contegno energico, con la loro eloquenza da Cambise; vien poi la Comune medesima col Maire Pache alla sua testa: e non solo per richiedere Hébert ed occuparsi dei Ventidue, ma con questa terribile e antica domanda fatta nuova: «Potete voi salvare la Repubblica, o dobbiamo farlo noi?» E il Presidente Max Isnard risponde con fierezza: Se per mala sorte, in qualcuno di questi tumulti che dal Dieci Marzo si vanno ripetendo, Parigi portasse la mano sacrilega contro la Rappresentanza Nazionale, la Francia si leverebbe come un sol uomo, con una vendetta mai pensata, e, in breve, «il viaggiatore dovrebbe domandare su qual lato della Senna si trovava Parigi!<note xml:id="ftn628" place="foot" n="628"> 
                           <hi rend="italic">Moniteur</hi>, Séance del 25 Maggio 1792.</note>» A queste parole la Montagna fa udire i più alti muggiti e così tutte le Gallerie; Parigi Patriottica ribolle tutt'intorno.</p>
                     <p>Il Girondino Valazé ha delle riunioni notturne nella sua casa; manda biglietti di questo tenore; «Venite puntualmente e bene armato, perchè c'è da fare». Le Megere percorrono le strade con le bandiere e dei lamentevoli <hi rend="italic">alleluia</hi>
                        <note xml:id="ftn629" place="foot" n="629"> Meillan: <hi rend="italic">Mémoires,</hi> p. 195; Buzot, p. 69, 84.</note>. Le porte della Convenzione sono ostruite da una moltitudine ruggente; i bei parlatori<hi rend="italic">Hommes d'État</hi> sono urtati, maltrattati quando passano; Marat vuole apostrofarvi, in quel pericolo di morte, e dice: Anche tu sei dei loro. Se Roland domanda un congedo per lasciare Parigi, v'è l'ordine del giorno. Che fare? Il Sostituto Hébert, l'Apostolo Varlet debbono essere restituiti, e saranno coronati con ghirlande di quercia. La Commissione dei Dodici, in una Convenzione dominata dalle Sezioni ruggenti, è distrutta; poi, la dimane, in una Convenzione di Girondini riuniti, vi è ripristinata. Caos triste, o mare di pene, che lotta contro tutti i suoi elementi, torcendosi nella sua stizza, e dirigendosi verso qualche Creazione.</p>
                  </div>
                  <div type="div4" rend="P18">
                     <head>CAPITOLO IX<lb/>ESTINTI</head>
                     <p>In conseguenza, il Venerdì 31 Maggio 1793, appare alla luce del sole estivo una delle scene più strane. Il Maire Pache con la Municipalità arriva alle Tuileries nell'Aula della Convenzione; mandato là perchè Parigi è in visibile fermento; e reca le più strane novelle.</p>
                     <p>Nel mentre, quel grigio mattino, sedevamo al Palazzo Civico, occupandoci della cosa pubblica, s'introducevano, proprio come il Dieci Agosto, novantasei persone estranee, che si dichiaravano in stato d'insurrezione e dicevano di essere Commissari Plenipotenziarî delle Quarantotto Sezioni, le quali Sezioni o Membri del Popolo Sovrano, erano tutte in istato d'insurrezione; e che noi, in nome del detto Sovrano Insorto, eravamo dispensati dal nostro ufficio. A seguito di ciò, noi deponemmo le nostre fasce e ci ritirammo nell'adiacente Salone della Libertà. Dopo uno o due minuti eravamo richiamati e reintegrati nell'Ufficio, perchè piaceva al Sovrano di crederci ancora degni di fiducia. Onde, avendo prestato un nuovo giuramento, d'un subito ci siamo ritrovati Magistrati Insurrezionali, con un estraneo Comitato dei Novantasei sedente accanto a noi; un Cittadino Henriot, che alcuni accusano di Settembrismo, è fatto Generalissimo della Guardia Nazionale; e dalle sei le campane suonano a stormo e si batte il tamburo. – In queste circostanze peculiari, che cosa vorrà un'Augusta Convenzione Nazionale suggerirci di fare?<note xml:id="ftn630" place="foot" n="630"> 
                           <hi rend="italic">Compare</hi>
                           <hi rend="italic">  Debats de la Convention </hi>(Paris, 1828<hi rend="italic">), </hi>IV, 187-223; <hi rend="italic">Moniteur, </hi>N.<hi rend="sup">ri.</hi>  152, 3, 4, An. 1°.</note>
                     </p>
                     <p>Sì, questa è la questione! «Annientare le Autorità Insurrezionali», rispondono alcuni con veemenza. Vergniaud alla fine vuole che «i Rappresentanti Nazionali muoiano tutti al loro posto»; questo è giurato con pronte e alte acclamazioni. Ma quanto ad annientare le Autorità Insurrezionali, – mentre noi ancora discutiamo, che è mai questo rumore? È lo strepito del Cannone d'Allarme sul Pont-Neuf, cui per Legge non si può dar fuoco senza un nostro ordine, pena la vita!</p>
                     <p>Nondimeno esso fa udire il suo rimbombo, che si ripercuote in tutti i cuori. E la campana a martello si esprime con una musica austera; mentre Henriot ci stringe con la sua Forza Armata! La Sezione succede alla Sezione durante tutta la giornata, e chiedono con una oratoria da Cambise, con lo strepito dei moschetti, che i traditori, Ventidue o più, siano puniti, – che la Commissione dei Dodici sia irrevocabilmente distrutta. Il cuore della Gironda è colpito a morte, sono distanti i Settantadue Dipartimenti rispettabili, e questa focosa Municipalità è qui presso! Barrère è per una via di mezzo, per accordare qualche cosa. La Commissione dei Dodici dichiara che senza aspettare d'esser disciolta, si scioglie da sè stessa, e non esiste più. Il Relatore Rabaut vorrebbe in ogni modo dire la sua ultima parola anche in nome della Commissione, ma è sopraffatto dagli urli. Fortuna che i Ventidue sono lasciati ancora inviolati! – Vergniaud arriva tant'oltre nella raffinatezza, da dichiarare, con meraviglia di alcuni, che «le Sezioni di Parigi s'erano rese benemerite del loro paese». Allora, in un'ora tarda della sera, le benemerite Sezioni si ritirano alle loro rispettive dimore. Barrère redigerà analogo rapporto. Egli siede appartato, col cervello e la penna in moto; per lui non vi sarà riposo questa notte. Così è finito il Venerdì dell'ultimo di Maggio.</p>
                     <p>Le Sezioni si sono ben comportate; ma non avrebbero dovuto far di meglio? La Fazione e il Girondinismo sono abbattuti pel momento, e accettano di essere nullità; ma non risorgeranno in un altro momento, con maggior lena, e non dovrà la Repubblica esser salvata loro malgrado? Così ragiona il Patriottismo sempre permanente; così ragiona la figura di Marat visibile nel fosco mondo della Sezione, la dimane. Per convinzione degli uomini! – E così, il Sabato alla sera, quando Barrère aveva dato una verniciatura alla cosa mediante il lavoro d'una notte e d'un giorno, e il suo Rapporto stava per partire con la posta della sera, la campana a martella <hi rend="italic">ricomincia</hi> il suo scampanio. Si batte la <hi rend="italic">Générale;</hi> uomini armati prendono posto nella Place Vendôme e altrove, per la notte; forniti di provvigioni e di liquori. Quivi, sotto le stelle d'estate, passeranno la notte in attesa di quel che si deve vedere e di quel che si deve fare; Henriot e la Municipalità daranno il debito segnale.</p>
                     <p>La Convenzione, al suono della <hi rend="italic">Générale</hi>, si affretta a tornare nell'Aula; ma solo nel numero di cento; e fa ben poco lavoro, rimandando tutto alla dimane. I Girondini non vi compaiono, e all'incontro si danno attorno in cerca di rifugi per la notte. Il povero Rabaut, nel mattino del domani, tornando al suo posto con Louvet e alcuni altri, traverso strade tutte in fermento, si torce le mani ed esclama: «<hi rend="italic">Illa suprema dies!</hi>»<note xml:id="ftn631" place="foot" n="631"> Louvet: <hi rend="italic">Mémoires,</hi> pag. 89.</note> È domenica, il 2 Giugno dell'anno 1793 vecchio stile; col nuovo stile, il 1° anno della Libertà, Uguaglianza, Fraternità. Siamo ormai all'ultima scena, che dà termine a questa storia del Senatoriato Girondino.</p>
                     <p>È dubbio che alcun'altra Convenzione terrestre si sia trovata in tali circostanze in cui si trova questa Convenzione Nazionale. Le campane suonano a stormo; le Barriere sono chiuse; tutta Parigi guarda stupìta o è sotto le armi! Si contano centomila uomini sotto le armi: la Forza Nazionale, i Volontarî armati che avrebbero dovuto volare alle Frontiere e a La Vendée ma che non vollero finchè era impunito il tradimento, non fanno che andare qua e là! Tutti questi armati circondano le Tuileries e i Giardini Nazionali. Vi sono cavalli, fanteria, artiglieria, zappatori con la barba; si può vedere l'artiglieria con le sue fornaci da campo in questo Giardino Nazionale, mentre arroventa le palle, e la miccia è accesa. Henriot, tutto piumato, cavalca nel mezzo d'uno Stato Maggiore piumato; tutti i posti e tutte le uscite sono custoditi; le riserve vegliano fino al Bosco di Boulogne; i più scelti Patrioti sono più vicino alla scena. Notiamo un'altra circostanza: che una Municipalità accurata, larga nel concedere fornaci da campo, non ha dimenticato i carri di provvigioni. Nessun Membro del Popolo Sovrano ha bisogno ormai d'andare a casa per pranzare; ma può restare tra le file, – poichè le vettovaglie circolano spontaneamente in gran copia. Non comprende questo Popolo l'Insurrezione? Voi, <hi rend="italic">Gualches,</hi> non mancate d'inventiva!</p>
                     <p>Perciò lasciate che una Rappresentanza Nazionale, «mandataria del Sovrano», vi pensi. Espulsione dei vostri Ventidue e della vostra Commissione dei Dodici: noi resteremo qui fin che ciò non sarà fatto! Una Deputazione dopo l'altra, con un linguaggio sempre più forte, vengono con questo messaggio. Barrère propone una via di mezzo: – Non potrebbero i Deputati accusati consentire a ritirarsi volontariamente; a dare una generosa dimissione, sacrificando sè stessi al bene della patria? Isnard, che si pentiva d'aver detto che si cercherebbe su quale sponda della Senna si ritrovava Parigi, si dichiara pronto a dimettersi. Anche pronto è <hi rend="italic">Te-Deum</hi> Fauchet; il vecchio Dusaulx della Bastiglia, «<hi rend="italic">viux radoteur</hi>, vecchio rimbambito» come lo chiama Marat, è anche pronto. Al contrario, il Bretone Lanjuinais dichiara che v'è un uomo il quale mai si dimetterà volontariamente; ma protesterà fino all'ultimo, fin che avrà voce. Così egli continua a protestare, in mezzo alla rabbia e al clangore; e Legendre grida alfine: «Lanjuinais, scendi dalla Tribuna o ti butto giù, <hi rend="italic">ou je te jette en bas!</hi>» Poichè le cose son giunte agli estremi. Taluni zelanti della Montagna afferrano Lanjuinais; ma non possono buttarlo giù, perchè egli «s'aggrappa alla balaustra e i suoi abiti sono lacerati». Bravo Senatore, degno di pietà! Nè si dimetterà Barbaroux; egli ha giurato di morire al suo posto, e manterrà il giuramento. A quel punto le Gallerie s'alzano tutte con un impeto d'esplosione; alcuni brandiscono le armi e si precipitano dicendo: «<hi rend="italic">Allons</hi>, dunque; noi dobbiamo salvare il nostro paese!» Tale è la seduta di questa Domenica 2 Giugno.</p>
                     <p>Le Chiese si riempiscono, nell'Europa Cristiana, e poi si vuotano; ma la Convenzione non si vuota; un giorno di strepitose contese, di agonia, d'umiliazione, si lacerano le falde degli abiti: <hi rend="italic">illa suprema dies</hi>! Tutt'intorno stanno Henriot e i suoi Centomila uomini copiosamente ristorati dai vassoi e dai cesti; inoltre egli «distribuisce cinque franchi per ciascuno»; noi Girondini lo vediamo coi nostri occhi; cinque franchi per mantenere il loro coraggio! E la confusione, il tumulto degli armati ingombra i nostri banchi, invade la nostra Sbarra; noi siamo prigionieri nella nostra Aula. Il Vescovo Grégoire non potè ottenere d'uscire per un <hi rend="italic">besoin actuel</hi> senza essere scortato da quattro gendarmi! Che è mai divenuto il carattere d'un Rappresentante Nazionale? Ed ora la luce del sole cade più gialla sulle finestre occidentali, e i fumaioli lanciano nugoli più lunghi; ma nè i Centomila refocillati nè le loro ombre si muovono! Che fare? Si presenta una mozione, superflua si potrebbe pensare, perchè la Convenzione esca in corpo, per accertarsi coi proprî occhi se essa è libera oppur no. Ed ecco che dalla Porta ad Oriente delle Tuileries si avvia per uscire una Convenzione tribolata col bell'Hérault Séchelles alla sua testa; egli col cappello in testa, in segno di pubblica calamità, gli altri a capo scoperto – vanno verso la Porta del Carrousel; meraviglioso spettacolo: verso Henriot e il suo Stato Maggiore piumato. «Nel nome della Convenzione Nazionale lasciateci passare!» Henriot non si sposta d'un pollice. «Io non ricevo nessun ordine, fin che il Sovrano vostro e mio non sia stato ubbidito». La Convenzione insiste, Henriot retrocede col suo Stato maggiore d'una quindicina di passi: «All'Armi! Cannonieri, ai vostri cannoni!» – e tira fuori del fodero la sua spada possente, e così fanno tutto lo Stato Maggiore e gli Ussari. I Cannonieri brandiscono la miccia accesa; la Fanteria presenta le armi, – purtroppo, orizzontalmente, come per fare fuoco! Hérault, coperto del suo cappello, riconduce il suo gregge sequestrato, traverso il parco delle Tuileries, passando pel Giardino, verso la Porta del lato opposto. Ecco la Terrazza dei Feuillants; ohibò, ecco la nostra antica <hi rend="italic">Salle de Manège</hi>; ma neppure da questa porta del Pont-Tournat v'è uscita. Si cerca di qua, si cerca di là: punto uscite! Noi erriamo sconsolati tra le file armate che salutano, è vero, con <hi rend="italic">Viva la Repubblica</hi>, ma anche con <hi rend="italic">Morte alla Gironda</hi>. Spettacolo simile nel Primo Anno della Libertà mai vide il Sole Morente.</p>
                     <p>Ed ora, guardate, Marat ci viene incontro, dopo averci seguito di lontano in quella nostra Processione Supplichevole, avendo alle sue calcagna un centinaio di Patrioti eletti; egli ci ordina, in nome del Sovrano, di tornare al nostro posto e di fare ciò che ci è comandato e imposto. La Convenzione ritorna. «Non vede la Convenzione», dice Couthon, con un aspetto singolarmente imperioso, «che essa è libera», – che è solo circondata da amici? La Convenzione riboccante di amici e di Sezioni armate prende a votare come le è stato ordinato. Molti non vogliono votare, e rimangono silenziosi; qualcuno protesta con parole; la Montagna ha un'aperta unanimità. La Commissione dei Dodici e i Ventidue denunziati, ai quali aggiungiamo gli Ex Ministri Clavière e Lebrun, sono quelli che con qualche piccola modificazione immediata (un qualunque oratore propone e Marat dispone), a seguito di votazione, «sono dichiarati in arresto nelle proprie case»: Brissot, Buzot, Vergniaud, Guadet, Louvet, Gensonné, Barbaroux, Lasource, Lanjuinais, Rabaut, – trentadue, ci si riferisce; tutti quelli che abbiamo conosciuti come Girondini, e altri ancora. Essi, «sotto la salvaguardia del Popolo Francese», e subito dopo la salvaguardia di due Gendarmi per ognuno, dimoreranno pacificamente nelle proprie case, come Non-Senatori, fino a nuovo ordine. Così finisce la Séance di quella Domenica del 2 Giugno 1793.</p>
                     <p>Alle dieci, illuminati dalla dolce luce delle stelle, i Centomila, compiuto il loro lavoro, ritornano alle loro case. Quello stesso giorno, il Comitato Centrale dell'Insurrezione ha arrestata Madame Roland, imprigionandola all'Abbaye.</p>
                     <p>Roland è fuggito non si sa per dove.</p>
                     <p>Così caddero i Girondini, per opera dell'Insurrezione, e si estinsero come Partito, non senza un sospiro della maggior parte degli Storici. Gli uomini erano uomini di parte, di cultura filosofica, e si conducevano a modo; non degni di biasimo, in quanto furono nient'altro che Pedanti, e non seppero far di meglio; non degni di biasimo, ma di pietà. Volevano una Repubblica della Virtù, alla cui testa dovevano stare essi medesimi; e non potettero ottenere che una Repubblica delle Forze, ove altri e non essi si trovavano a capo.</p>
                     <p>Quanto al resto, Barrère ne farà Rapporto. La serata si chiude con una passeggiata civica a lume di torce<note xml:id="ftn632" place="foot" n="632"> Buzot: <hi rend="italic">Mémoires</hi>, pag. 310. Vedi gli Articoli giustificativi dei Commentarî Narrativi. etc. in Buzot, Louvet, Meillan. <hi rend="italic">Documents Complémentaires</hi> nell'<hi rend="italic">Hist. Parl.</hi>, XXVIII, 1-78.</note>. Non è di certo lontano ormai il Regno della Fraternità!</p>
                  </div>
               </div>
               <div type="div3" rend="P15">
                  <head>
                     <label>Libro quarto</label>
                     <lb/>Il terrore</head>
                  <div type="div4" rend="P16">
                     <head>CAPITOLO I.<lb/>CHARLOTTE CORDAY</head>
                     <p>Nei mesi fronzuti di Giugno e Luglio, in parecchi Dipartimenti della Francia germogliava una collezione di fogli di carta ribelli, chiamati Proclami, Risoluzioni, Giornali o Diurnali, dell'«Unione per la Resistenza all'Oppressione». La Città di Caen, nel Calvados, in particolare, vede il suo foglio di carta del <hi rend="italic">Bulletin de Caen</hi> germogliare d'un subito, e repentinamente stabilirsi colà come Giornale, sotto la direzione di Rappresentanti Nazionali Girondini!</p>
                     <p>Poichè fra i Girondini proscritti ve ne sono alcuni d'un più disperato umore. Altri, come Vergniaud, Valazé, Gensonné, «in arresto nelle proprie case», aspetteranno con stoica rassegnazione qual sarà la fine. Altri ancora, come Brissot, Rabaut, cercheranno di fuggire, di nascondersi, cosa non difficile, se le barriere saranno di nuovo aperte fra un giorno o due. Ma alcuni vorranno precipitarsi, con Buzot, nel Calvados; o nei luoghi più lontani della Francia, a Lione, a Tolone, a Nantes e altrove, dandosi poi convegno a Caen; per ridestare con una tromba di guerra i Dipartimenti rispettabili, e per abbattere la Fazione anarchica, della Montagna; almeno per non cedere senza averle data una scossa. In questo ultimo genere ne contiamo una ventina e più fra gli arrestati e fra i non ancora arrestati: un Buzot, un Barbaroux, un Louvet, un Guadet, un Pétion, che sono sfuggiti agli arresti nelle proprie case; un Salles, un Pitagorico Valady, un Duchâtel, quel Duchâtel, che, avvolto in una coperta e in berretto da notte, venne a votare per la vita di Luigi, hanno tutti scongiurato il pericolo dell'arresto o d'alcun che di simile. Questi che raggiungono il numero di ventisette tutti insieme, dimorano qui nell'«<hi rend="italic">Intendance</hi>», o «Palazzo del Dipartimento», della città di Caen nel Calvados; bene accolti dalle Autorità; bene accolti e dispensati dalle spese, essendo sprovvisti di danaro. E il <hi rend="italic">Bulletin de Caen </hi>viene fuori con le notizie più incoraggianti: che il Dipartimento di Bordeaux, il Dipartimento di Lione, l'un dopo l'altro, si dichiarano a favore; sessanta o sessantanove o settantadue<note xml:id="ftn633" place="foot" n="633"> Meillan, pp. 72, 73; Louvet, pag. 129.</note>. Dipartimenti rispettabili che si dichiarano, o sono sul punto di dichiararsi. Marsiglia anzi, a quel che pare, marcerà essa medesima su Parigi, se sarà necessario. Così ha detto la Città di Marsiglia: che essa marcerà. Ma d'altra parte la Città di Montélimar ha detto: Non si passa; e intende anche di «seppellirsi» sotto le proprie macerie; – di ciò il <hi rend="italic">Bulletin de Caen</hi> non fa menzione.</p>
                     <p>Tali sono le notizie incoraggianti che leggiamo in questo nuovo Giornale; e tutte piene d'ardore e d'eloquente sarcasmo: delle tirate contro la Montagna, che escono dalla penna del Deputato Salles; che somigliano, dicono gli amici, alle <hi rend="italic">Provinciales</hi> di Pascal. Quel ch'è più, questi Girondini hanno acquistato un Generale in capo, un Wimpfen, primieramente sott'ordine a Dumouriez; inoltre un secondario e dubbio Generale Puisay e altri; e fanno del loro meglio per reclutare forze per la guerra. Venite, o Volontarî Nazionali, e chiunque di voi ha un cuore retto: riunitevi tutti, o amici della Libertà; accorrete ai vostri Comuni del Calvados, dall'Eure, dalla Bretagna, da vicino e da lontano, recatevi tutti alla volta di Parigi per estinguervi l'Anarchia! Così a Caen, nei primi di Luglio, si batte il tamburo, si passano in rivista le truppe, perorando e consultandosi: lo Stato Maggiore, il Consiglio, il Club dei <hi rend="italic">Carabots</hi>, Antigiacobini amici della Libertà, denunziano l'atroce Marat. Tutto questo, insieme alla pubblicazione dei <hi rend="italic">Bulletins</hi>, sta sulle braccia d'un Rappresentante Nazionale.</p>
                     <p>A Caen v'è molta animazione; e, come si spera, sono più o meno animati i «Settantadue Dipartimenti che fanno a noi adesione». E in una Francia circondata da Coalizioni cimmerie invadenti, lacerata nell'interno dalla Vendée, la conclusione cui siamo arrivati è <hi rend="italic">questa:</hi> Abbattere l'Anarchia con la Guerra Civile! <hi rend="italic">Durum et durum non faciunt murum</hi>, dice il Proverbio. La Vendée è in fiamme: Santerre non può far nulla colà; egli può ben tornare a casa a manipolarvi la birra. Le bombe cimmerie volano da un campo all'altro del Nord. Quell'assedio di Magonza è divenuto famoso; – gli amatori del Pittoresco (come l'attesterà Goethe), i rurali lavati di ambo i sessi, si recano la Domenica a diporto in quei luoghi, per vedere l'artiglieria che attacca e si difende; «voi non fate che chinarvi un poco mentre passano le palle fischianti»<note xml:id="ftn634" place="foot" n="634"> 
                           <hi rend="italic">Belagerung von Mains</hi> (<hi rend="italic">Goethes's Werke</hi>, XXX, 278-334).</note>. Condé sta capitolando agli Austriaci: l'Altezza Reale di York da parecchie settimane bombarda ferocemente Valenciennes. Giacchè, ohimè, il nostro campo fortificato di Famars è stato preso d'assalto; è stato ucciso il Generale Dampierre; il Generale Custine ha avuto un voto di biasimo – e invero è venuto ora a Parigi per dare «spiegazioni».</p>
                     <p>Contro tutto ciò la Montagna e l'atroce Marat debbono anche tener testa come possono. Essi, per quanto costituiscano una Convenzione Anarchica, pubblicano Decreti di rimostranze e di spiegazione, che non mancano di severità; lanciano Commissarî, soli o a coppie, col ramo d'ulivo in una mano e la spada nell'altra. Anche a Caen vengono dei Commissarî; ma senza effetto. I Matematici Romme e Prieur detto della Côte d'Or, si avventurano colà col loro ramo d'ulivo e con la spada, e sono menati in prigione: sotto catenaccio e chiave giacerà Romme per «cinquanta giorni», a meditarvi il suo Nuovo Calendario, se gli aggrada. Cimmeria, la Vendée, la Guerra Civile! Mai Repubblica Una e Indivisibile si trovò in più bassa marea.</p>
                     <p>In mezzo a questo fosco fermento di Caen, del Mondo intero, la Storia nota specialmente una cosa: nel vestibolo del Palazzo <hi rend="italic">de l'Intendance</hi>, ove è tutto un andare e venire di Deputati affaccendati, una Giovanetta con un cameriere attempato si congeda con grazia e compostezza del Deputato Barbaroux<note xml:id="ftn635" place="foot" n="635"> Meillan, pag. 75; Louvet, pag. 114.</note>. Ella ha l'alta statura di Normanna; ha venticinque anni, è bella e dolce: il suo nome è Charlotte Corday, altra volta chiamata D'Armans, quando esisteva ancora la Nobiltà. Barbaroux le ha dato un biglietto pel Deputato Duperret, – quello stesso che una volta sguainò la sua spada in un momento di effervescenza. Si reca forse, ella, secondo le apparenze, a Parigi per qualche affare? «Era repubblicana prima della Rivoluzione, e mai mancò d'energia». Nel suo bell'aspetto femminile vi è solidità, decisione: per «energia ella intende quello spirito che porta al sacrificio di sè stessa pel proprio paese». Che sarebbe mai, se questa bella e giovane Charlotte emergesse dalla sua vita ritirata e quieta, d'un subito, come una Stella; crudele e amabile nello stesso tempo, con uno splendore tra angelico e demoniaco; per brillare per un momento e poi estinguersi; tramandando la memoria, tanto luminosamente completa ella era, traverso lunghi secoli! – Lasciando fuori le Coalizioni Cimmerie, e dentro i Venticinque Milioni che ribollono nella loro oscurità, la Storia guarderà intenta questa bella Apparizione d'una Charlotte Corday; osserverà dove va Charlotte, come quella piccola Vita s'infiamma e irradia, e poi svanisce ingoiata dalla Notte.</p>
                     <p>Col biglietto d'introduzione di Barbaroux e il suo leggero bagaglio, vediamo Charlotte, il Martedì nove Luglio, che occupa un posto nella Diligenza di Caen, diretta a Parigi. Nessuno le dice addio, le augura Buon viaggio: suo padre troverà qualche sua parola con cui gli significherà che è andata in Inghilterra, che egli deve perdonarla e dimenticarla. La sonnolenta Diligenza s'avanza pesantemente; tra sonnolenti discorsi di politica e lodi della Montagna, cui ella non prende parte: si cammina tutta la notte, tutto il giorno, e di nuovo tutta la notte. Il Giovedì, non molto prima di mezzodì, noi siamo al ponte di Neuilly: ecco Parigi dai mille comignoli neri, la meta, lo scopo del tuo viaggio! Giunta all'Albergo della Providence nella Rue des Vieux Augustins, Charlotte chiede una camera; s'affretta ad andare a letto; dorme tutto il pomeriggio e tutta la notte, fino al mattino seguente.</p>
                     <p>Il mattino seguente ella rimette il suo biglietto a Duperret. Esso concerne alcune Carte di Famiglia che si trovano nelle mani del Ministro dell'Interno, di cui una Monaca a Caen, antica amica di convento di Charlotte, ha bisogno; e Duperret dovrà aiutarla nell'ottenerle. È dunque questo lo scopo del viaggio di Charlotte a Parigi? Ella ha espletato tutto questo il Venerdì; – eppure non parla di ripartire. Ha veduto e scrutato silenziosamente tante cose. Ha veduta la Convenzione in tutta la sua realtà; ha veduto quel che è la Montagna; ma non ha potuto vedere la fisionomia vivente di Marat, perchè egli è ammalato e resta confinato a casa.</p>
                     <p>Il mattino del Sabato, verso le otto, ella compera un grande coltello col suo fodero nel Palais-Royal, poi va direttamente alla Place des Victoires, prende una vettura da nolo e dice: «Rue de l'École de Médecine, n. 44» È l'abitazione del cittadino Marat! – Il Cittadino Marat è ammalato, e non si può vederlo; il che la fa apparire molto contrariata. Dunque il suo affare è con Marat? Sventurata e bella Charlotte; sventurato, squallido Marat! Da Caen nell'Occidente, da Neuchâtel nell'Oriente, entrambi si vanno avvicinando l'uno all'altra; entrambi, stranamente, hanno un affare da regolare insieme. – Tornata all'Albergo, Charlotte spedisce un breve biglietto a Marat; significandogli che ella è di Caen, la sede della ribellione; che desidera ardentemente di vederlo, «e lo metterà in grado di rendere un gran servizio alla Francia». Nessuna risposta. Charlotte scrive un altro biglietto, ancora più pressante; monta in una carrozza e lo reca a destinazione ella stessa, verso le sette di sera. Gli operai tornano stanchi dall'aver compiuta la loro settimana; l'enorme Parigi circola e ribolle nel suo aspetto multiforme, secondo il suo costume indefinito: solo quella bella figura ha in sè una decisione, procede diritta, verso uno scopo.</p>
                     <p>È una chiara sera di Luglio, il tredici propriamente, la vigilia dell'anniversario della Bastiglia, – allorchè «il signor Marat», quattr'anni addietro, nella calca del Pont-Neuf, accortamente chiese a quel distaccamento di Ussari di Besenval, che avevano disposizioni tanto amichevoli, «di smontare e cedere le armi», e acquistò notorietà fra i Patrioti. In quattro anni quanta strada ha percorso! – e se ne sta ora, circa alle sette e mezzo, a spugnarsi in una vasca da bagno; molto sofferente; ammalato della Febbre della Rivoluzione, – o d'un'altra malattia che questa Storia preferisce non nominare. È molto ammalato e esaurito, il pover'uomo, e non possiede che ventidue soldi e mezzo di moneta contante in carta, una vasca da bagno, un solido sgabello e tre piedi per iscrivere durante il bagno, e una squallida Lavandaia, chè così può chiamarsi: questa è la sua civica dimora nella via della Scuola di Medicina; a questo punto nè più nè meno lo ha condotto la sua vita. Non nel Regno della Fraternità e della Felicità Perfetta; o certamente verso tutto questo? – Ascoltate, si picchia ancora! Una voce musicale di donna che non vuole esser rimandata; è la Cittadina che voleva rendere un servigio alla Francia. Marat ode di dentro e grida: Fatela entrare. Charlotte Corday entra.</p>
                     <p>«Cittadino Marat, io sono di Caen, la sede della ribellione, e desideravo di parlare con voi». «Sedete, <hi rend="italic">mon enfant</hi>. Che cosa fanno dunque i Traditori a Caen? Quali Deputati sono a Caen?» Charlotte nomina alcuni Deputati. «Le loro teste cadranno nel termine di quindici giorni», gracchia il violento Amico del Popolo, pigliando le sue tavolette per iscrivere: <hi rend="italic">Barbaroux, Pétion</hi>; egli scrive col suo braccio nudo contratto, volgendosi di lato nel bagno: <hi rend="italic">Pétion</hi> e <hi rend="italic">Louvet,</hi> e...» Charlotte ha tirato il suo coltello dal fodero; lo immerge d'un colpo sicuro nel cuore dello scrivente. «<hi rend="italic">À moi, chère amie</hi>. Aiuto, cara!» Colpito a morte, egli non poté dire di più nè gridare. Mentre accorre la Lavandaia chiamata in aiuto, l'Amico del Popolo, o l'Amico della Lavandaia, non è più; la sua vita si sprigiona con un gemito indignato, verso le tenebre sotterranee<note xml:id="ftn636" place="foot" n="636"> 
                           <hi rend="italic">Moniteur,</hi> Nos. 197-98-99; <hi rend="italic">Hist. Parl</hi>., XXVII, 301-5; <hi rend="italic">Deus Amis</hi>, X, 368-74.</note>.</p>
                     <p>E così Marat, l'Amico del Popolo, è finito; lo Stilita solitario è precipitato d'un subito dal suo Pilastro, e va <hi rend="italic">dove</hi> solo Colui che lo creò può sapere. Parigi Patriottica può profondersi nel duolo e nei gemiti, cui fa eco la Francia Patriottica; e la Convenzione, mentre «Chabot, pallido di terrore, dichiara che saranno tutti assassinati», può decretargli gli onori del Pantheon, i Funerali Pubblici, poichè le ceneri di Mirabeau debbono lasciare a lui il posto; e le Società Giacobine, con lamentevole oratoria, riassumendo il suo carattere, possono paragonarlo a Colui che esse credono di onorare chiamandolo «il buon Sanculotto», che noi qui non nominiamo<note xml:id="ftn637" place="foot" n="637"> Vedi <hi rend="italic">Éloge funèbre de Jean Paul Marat</hi>, prononcé a Strasbourg (nel Barbaroux, pagg. 225-131); Mercier, etc.</note>; anche una Cappella può esser fatta per l'urna che contiene il suo cuore, nella Place du Carrousel; e i fanciulli nascituri saranno chiamati Marat; e i Merciaiuoli ambulanti del Lago di Como cuoceranno montagne di stucco pei suoi Busti tutt'altro che belli; e David dipingerà il suo ritratto o la Scena della Morte; e ogni forma d'Apoteosi avrà luogo come l'uman genio può ideare in tali circostanze: tutto questo si potrà fare; ma Marat non tornerà più alla luce di questo Sole. Una sola circostanza abbiamo rilevata con vera simpatia dall'antico giornale il <hi rend="italic">Moniteur</hi>: il fratello di Marat viene da Neuchâtel per chiedere alla Convenzione, «che il moschetto del defunto Jean-Paul Marat sia dato a lui»<note xml:id="ftn638" place="foot" n="638"> Séance du 16 Soptemhre 1793.</note>. Poichè anche Marat ebbe un fratello, e degli affetti naturali; anch'egli fu avvolto nelle fasce e dormì al sicuro in una culla proprio come tutti noi. O figli degli uomini! – Si dice che una sua sorella viva ancora oggi a Parigi.</p>
                     <p>Quanto a Charlotte Corday, la sua opera è compiuta; la ricompensa è prossima e sicura. La <hi rend="italic">chère amie</hi> e i vicini di casa le si slanciano contro; ella «rovescia dei mobili», facendosene riparo, fin che arrivano i gendarmi; poi quietamente si arrende e quietamente si reca alla Prigione dell'Abbadia; ella sola è calma, mentre tutta Parigi rumoreggia intorno a lei, manifestando la sua meraviglia, la sua rabbia, la sua ammirazione. Duperret è arrestato a cagione di lei; si suggellano le sue Carte – ciò che può avere delle conseguenze. Anche Fauchet ha la stessa sorte, quantunque Fauchet non abbia neppur sentito parlare di lei. Charlotte, messa a confronto con questi due Deputati, loda la fermezza grave di Duperret, censura la viltà di Fauchet.</p>
                     <p>Il Mercoledì mattina, l'affollato Palais de Justice e il Tribunale Rivoluzionario possono vedere la sua faccia, bella e calma: ella chiama questo giorno «il quarto giorno della Preparazione della Pace». Uno strano mormorio corre a traverso la Sala al solo vederla; un mormorio il cui carattere non potreste definire<note xml:id="ftn639" place="foot" n="639"> Procès de Charlotte Corday. etc. (<hi rend="italic">Hist. Parl.</hi>, XXIII, 311-338).</note>. Tinville ha dinanzi l'atto di accusa e il processo: il coltellinaio del Palais-Royal attesterà che le vendè il coltello col fodero; «tutti particolari inutili», interruppe Charlotte; «sono stata io che ho ucciso Marat». «Per istigazione di chi?» «Di nessuno». «Che cosa vi ha dunque indotta?» «I suoi delitti. Io uccisi un uomo», soggiunge poi, alzando la voce in estremo grado (<hi rend="italic">extrèmement</hi>), a misura che proseguiva l'interrogatorio, «io uccisi un uomo per salvarne altri centomila; uno scellerato per salvare degli innocenti; una bestia feroce per dar pace al mio paese. Io ero Repubblicana prima della Rivoluzione; mai mancai d'energia». Onde, non v'è più nulla da aggiungere. Il pubblico la guarda attonito; i pittori prendono in fretta il suo volto, ed ella non se n'ha per male; gli uomini della Legge procedono nelle loro formalità. È condannata a morte come assassina. Ella ringrazia il suo Avvocato con frasi gentili; con uno spirito pieno di classicismo. Ringrazia altresì il Prete che le è stato mandato; ma non ha bisogno di nessuna confessione, nè di guida spirituale o d'altro da lui.</p>
                     <p>Quella stessa sera, verso le sette e mezzo, dalla porta della Conciergerie, verso una città tutta in aspettativa, esce il Carro fatale; siede in esso una creatura bella e giovane, vestita della camicia rossa degli Assassini; così bella, così serena, così piena di vita, ella intraprende il suo viaggio verso la morte, – sola in mezzo al Mondo. Molti si tolgono il cappello, salutando con riverenza; qual cuore non si commuoverebbe?<note xml:id="ftn640" place="foot" n="640"> 
                           <hi rend="italic">Deux Amis</hi>, X, 374-384.</note> Altri mormorano e urlano. Adam Lux, di Magonza, dichiara che ella è più grande di Bruto; che sarebbe stato bello morire con lei: la testa di quel giovane sembra sconvolta. Nella Place de la Révolution, sul volto di Charlotte è ancora impresso quel suo placido sorriso. I carnefici si accingono a legarle i piedi; ella resiste, pensando che quello sia un insulto; ma quando con una parola le si spiega la cosa, vi si sottopone, scusandosi allegramente. Tutto essendo compiuto fino all'ultimo atto, le tolgono dal collo il suo fazzoletto: un rossore di fanciullesco pudore si diffonde sul bel volto e sul collo; e ancora le guance erano tinte di quel rossore, quando il carnefice sollevò la testa recisa per mostrarla al popolo. «È perfettamente vero», dice Forster, «che le colpì la guancia in segno d'insulto, giacchè io lo vidi con i miei occhi; e la Polizia lo imprigionò per questo»<note xml:id="ftn641" place="foot" n="641"> 
                           <hi rend="italic">Briefwechsel</hi>, I, 508.</note>.</p>
                     <p>In questo modo quanto v'era di Più Bello e quanto v'era di Più Squallido vennero a collisione e si estinsero reciprocamente. Jean-Paul Marat e Marie Anne Charlotte Corday entrambi, repentinamente, non sono più. «Giorno di Preparazione della Pace?» Ohimè, come la pace potrebbe essere possibile, od anche in via di preparazione, quando, per esempio, i cuori di amabili Giovanette, nella pace dei loro conventi, sognano, non paradisi d'amore, non la luce della Vita, ma sacrifizî di Codro e la Morte ben rimeritata? Quei Venticinque Milioni di cuori condividono questi sentimenti; questa è l'Anarchia; la sua anima è in questo: di qui non può sostanziarsi la pace! La morte di Marat, acuendo le antiche animosità dieci volte di più, sarà peggiore di qualunque vita. O voi Due disgraziati, che mutuamente vi siete estinti, la Bella e lo Squallido, dormite in pace nel seno della Madre che vi generò entrambi!</p>
                     <p>Questa è la Storia di Charlotte Corday; fanciulla decisa, completa, angelica e demoniaca: pari a una Stella! Adam Lux va a casa quasi delirante; per fare sgorgare dalla sua penna l'Apoteosi di lei, in carta e stampa propone che le si faccia una statua con questa iscrizione: <hi rend="italic">Più grande di Bruto</hi>. Gli amici lo avvertono del pericolo; Lux non se ne preoccupa, perchè pensa che sarebbe stato bello morire con lei.</p>
                  </div>
                  <div type="div4" rend="P18">
                     <head>CAPITOLO II<lb/>GUERRA CIVILE</head>
                     <p>Ma in questi momenti, un'altra ghigliottina è all'opera per un'altra vittima: Charlotte muore oggi a Parigi, pei Girondini; Chalier muore domani a Lione, per opera dei Girondini.</p>
                     <p>Dopo aver fatto roteare i cannoni lungo le strade di quella Città, si è giunti a tale da doversene servire per far fuoco, per combattere rabbiosamente. Nièvre-Chol e i Girondini trionfano, – e dietro di essi, come dappertutto, vi è sempre una Fazione Realista pronta a cacciarsi dentro. A Lione crescono i torbidi; e il partito dominante arditamente ne muove le fila! Poichè, a dir vero, tutto il Mezzogiorno s'è sollevato; incarcerando i Giacobini, armandosi pei Girondini; abbiamo un «Congresso di Lione»; anche un «Tribunale Rivoluzionario di Lione»; e gli Anarchici debbono tremare. Così Chalier fu subito trovato reo di Giacobinismo, di complotto delittuoso, «per aver fatto un discorso con un pugnale sguainato il sei Febbraio decorso», e, il mattino seguente, anch'egli percorre la sua ultima via pel viaggio finale, attraversando le strade di Lione, «a lato d'un ecclesiastico con cui sembra che parli animatamente»; la mannaia luccica ivi presso. Quest'uomo potè piangere negli anni andati e «cadere in ginocchio sul pavimento», benedicendo il Cielo alla vista dei Programmi della Federazione o altro di simil genere; poi fece il suo pellegrinaggio a Parigi, per fare atto d'ossequio a Marat e alla Montagna: ora Marat ed egli sono entrambi scomparsi; – noi l'avevamo detto che egli non sarebbe finito bene. Il Giacobinismo grugnisce dentro di sè, a Lione; ma non osa manifestarsi. Chalier, quando il Tribunale lo condannò, disse: «La mia morte costerà cara a questa Città».</p>
                     <p>La Città di Montélimar non è sepolta sotto le sue ruine; pure Marsiglia è presentemente in marcia, sotto gli ordini d'un «Congresso di Lione»; vengono carcerati i Patrioti; gli stessi Realisti si mostrano ora a viso aperto. Contro tutto questo combatte il Generale Cartaux, quantunque con piccole forze, e con lui un Maggiore d'Artiglieria di nome Napoleone Bonaparte. Questo Napoleone, per dimostrare che i Marsigliesi non hanno alcuna probabilità in loro favore, non solo combatte, ma scrive; pubblica il suo <hi rend="italic">Souper de Beaucaire</hi>, Dialogo divenuto notevole<note xml:id="ftn642" place="foot" n="642"> Vedi Hazlitt t. II, 529-41.</note>. Sfortunate Città, con la loro azione e la loro reazione! La violenza sarà pagata con la violenza in proporzione geometrica; il Realismo e l'Anarchismo cozzano insieme; ma il totale finale di queste serie geometriche, quale uomo lo sommerà?</p>
                     <p>La Sbarra di Ferro non ha mai galleggiato nel Porto di Marsiglia, ma il Corpo di Rebecqui, che vi s'era annegato, fu trovato a galla. L'ardente Rebecqui, vedendo come profonda era divenuta la confusione, come la Rispettabilità subiva il continuo veleno del Realismo, sentì che non v'era altro rifugio per un Repubblicano fuori della morte. Rebecqui scomparve e nessuno sapeva dove fosse; fin che un mattino fu trovata la sua scatola o corpo vuoto, galleggiante alla superficie dell'acque salate<note xml:id="ftn643" place="foot" n="643"> Barbaroux, pag. 29.</note>; e si vide che Rebecqui s'era ritirato per sempre. – Anche Tolone imprigiona i Patrioti; manda delegati al Congresso, intrigando in caso di necessità coi Realisti e cogli Inglesi. Montpellier, Bordeaux, Nantes: tutta la Francia, che non è sotto gli artigli dell'Austria e di Cimmeria, sembra si precipiti nella follia, nella rovina suicida. La Montagna lavora, come un vulcano attivo in Terra vulcanina. I Comitati Convenzionali della Sicurezza, della Salute, sono affaccendati giorno e notte. I Commissarî della Convenzione si slanciano in tutte le strade maestre, recando il ramo d'ulivo e la spada; o forse la sola spada ormai. Chaumette e i Municipali vengono quotidianamente alle Tuileries per chiedere una Costituzione: da parecchie settimane è stato risoluto nel Palazzo Civico, che una Deputazione «dovrebbe andare tutti i giorni», a chiedere, fin che non l'ottenesse, una Costituzione<note xml:id="ftn644" place="foot" n="644"> 
                           <hi rend="italic">Deux Amis</hi>, X, 345.</note>, intorno a cui la Francia suicida potrebbe riunirsi e pacificarsi, cosa indicibilmente desiderabile.</p>
                     <p>Questo è dunque il frutto che i vostri Girondini Antianarchici hanno ottenuto da quel Reclutamento di Guerra nel Calvados? Questo frutto, possiamo dirlo e nessun altro. Poichè invero, prima che la testa di Charlotte o quella di Chalier fossero cadute, la Guerra del Calvados era essa stessa, per così dire, svanita, come un sogno, in un grido! «Con settantadue Dipartimenti» dalla nostra parte si sarebbero potuto aspettare cose migliori. Ma è evidente che quelle Rispettabilità vogliono votare, ma non vogliono combattere. Il Possesso ha sempre nove punti nella Legge; ma in Liti di <hi rend="italic">questa</hi> specie, si può dire che ne ha novantanove. Gli uomini fanno ciò che sentono il bisogno di fare, e sono dominati da una irrisoluzione, da un'inerzia immense: obbediscono a chi ha quei simboli che hanno diritto all'obbedienza. Considerate, nella moderna società, il significato di questo solo fatto: la Metropoli è coi nostri nemici! Metropoli, <hi rend="italic">Città-madre</hi>, così chiamata giustamente, da cui dipendono tutti i suoi figli, i suoi pargoli. Perchè non è una Diligenza di cuoio quella che muove pesantemente da essa coi suoi sacchi postali e i suoi bagagli, ma è come uno smisurato palpito di vita: essa è il cuore di tutto. Sopprimete quella Diligenza di cuoio, e tante e tante cose avrete soppresse! – Il Generale Wimpfen, guardando praticamente la cosa, non vede niente di meglio a fare che tornare al Realismo, e si mette in comunicazione con Pitt! Egli lancia fosche insinuazioni a questo scopo, che fanno trasalire d'orrore noi Girondini. Egli presenta come suo Secondo nel Comando un certo «<hi rend="italic">Ci-devant</hi>» un Conte Puisaye, completamente sconosciuto a Louvet, e tenuto molto in sospetto da lui.</p>
                     <p>Poche guerre furono intraprese in un modo più insufficiente di quella del Calvados. Chi è curioso di tali cose può leggere i particolari nelle <hi rend="italic">Mémoires</hi> di quello stesso <hi rend="italic">Ci-devant</hi> Puisaye, infaticabile come uomo e come Realista. Può vedere come le nostre Forze Nazionali Girondine, che marciavano lontano a suon di musica, furono schierate intorno all'antico Château di Brécourt, in luogo boschivo, presso Vernon, per incontrare le Forze Nazionali della Montagna, che avanzavano da Parigi; come nel pomeriggio del 15 Luglio s'incontrarono; – e, per così dire, urlarono da ambo le parti, e gli uni e gli altri fuggirono senza perdite. Può vedere come Puisaye in seguito – poichè i Nazionali della Montagna fuggirono prima, e noi ci credemmo vittoriosi – fu costretto a levarsi dal suo caldo letto nel Castello di Brécourt, e dovè galoppare senza stivali, poichè i nostri Nazionali, nella guardia notturna, si erano dati inaspettatamente al <hi rend="italic">sauve-qui-peut</hi> – e in breve la Guerra del Calvados era scoppiata; e la sola questione era ormai quella di sapere ove dileguarsi, in qual buco andarsi a cacciare<note xml:id="ftn645" place="foot" n="645"> 
                           <hi rend="color(#000000)italic">Memoires de Puisaye</hi>  (Londra, 1803), II, 142-67.</note>.</p>
                     <p>I Volontarî Nazionali si precipitano verso casa, più rapidamente che non ne erano usciti. I Settantadue Dipartimenti Rispettabili, dice Meillan, «tutti fecero un voltafaccia e ci abbandonarono, nello spazio di ventiquattr'ore». Disgraziati coloro che, come a Lione per esempio, erano andati troppo lontano per retrocedere! «Un mattino» troviamo affisso nel nostro Palazzo dell'Intendenza, il Decreto della Convenzione che ci dichiara <hi rend="italic">Hors la loi</hi>, fuori legge: fatto affiggere dai nostri Magistrati di Caen; – indizio certo che anche noi stiamo per dileguarci. Sì, dileguarci; ma dove? Gorsas ha amici a Rennes; si nasconderà colà; – ma sventuratamente non resterà nascosto. Guadet, Lanjuinais s'incrociano sulle vie per recarsi a Bordeaux. A Bordeaux! grida la voce generale, la voce del Coraggio e quella della Disperazione. Alcune bandiere della Rispettabilità ancora ondeggiano ivi, o si crede che ondeggino.</p>
                     <p>Andiamovi dunque, ciascuno come può! Undici di questi malcapitati Deputati, fra cui dobbiamo contare come undecimo l'Amico Riouffe, l'Uomo di Lettere, fanno una cosa originale: prendono l'uniforme di Volontarî Nazionali e si ritirano verso il Mezzogiorno col Battaglione Bretone, come soldati privati di quel corpo. Questi bravi Bretoni ci erano rimasti fedeli più di tutti gli altri. Nondimeno, al termine di qualche giorno, divengono anch'essi dubbî, disuniti fra loro, e noi dobbiamo separarci da loro, con una mezza dozzina d'uomini come scorta o guida, e ritirarci, – solitario distaccamento in marcia attraverso le vaste regioni d'Occidente<note xml:id="ftn646" place="foot" n="646"> Louvet, pagg. 101-137, Meillan, pagg. 81, 241-70.</note>.</p>
                  </div>
                  <div type="div4" rend="P18">
                     <head>CAPITOLO III<lb/>LA RITIRATA DEGLI UNDICI</head>
                     <p>È una delle più notevoli Ritirate, questa degli Undici, che registri la Storia: un pugno di Legislatori abbandonati che si ritirano di continuo col fucile in ispalla e con le cartucciere ben piene, nel giallo autunno; aventi dinanzi centinaia di miglia che li dividono da Bordeaux; mentre tutta la regione va divenendo ostile, sospettosa della verità; e ribolle e mormora da tutte le parti, sempre più. Louvet ha conservato quell'Itinerario: documento che vale tutte le altre cose da lui scritte.</p>
                     <p>O virtuoso Pétion, dalla testa incanutita innanzi tempo; o bravo e giovane Barbaroux, a che si è giunti! Vie faticose, scarpe rotte, borsa leggera; – e circuiti da un mare di pericoli! Comitati Rivoluzionarî sono organizzati in ogni Comune; Comitati di carattere Giacobino; i nostri amici sono disanimati, la nostra causa è perduta. Nel Borgo di Moncontour, per mala sorte, è giorno di mercato: pel pubblico che sta a guardare a bocca aperta, questo passaggio del Distaccamento Solitario in marcia diviene sospetto; noi abbiamo bisogno di energia, di prontezza di fortuna per essere in grado di attraversare la folla. Affrettatevi, o stanchi pellegrini! Il paese si va montando; il rumore della vostra ritirata si accentua di giorno in giorno, una solitaria ritirata di Undici che si compie in maniera così misteriosa: ogni giorno un flutto più grande di persecuzione si accumula, finchè tutto l'Occidente insorgerà. «Cussy è tormentato dalla gotta, Buzot è troppo grasso e non può marciare. Riouffe, coperto di vesciche, grondante sangue, cammina sulla punta dei piedi; Barbaroux zoppica perchè s'è slogato un piede, ma è sempre allegro, pieno di speranza e di coraggio. Il leggero Louvet ha lo sguardo, ma non il cuore della lepre: la serenità del virtuoso Pétion «non apparve turbata che una sola volta»<note xml:id="ftn647" place="foot" n="647"> Meillan, pagg. 119-137.</note>. Essi giacciono nei granai sulla paglia, tra i cespugli dei boschi; il più rustico pagliericcio sul pavimento d'un segreto amico è una cosa di lusso. Son presi nel silenzio della notte dai <hi rend="italic">maires</hi> giacobini, a suon di tamburo, e se la cavano con un contegno risoluto, a suon di moschetti e con prontezza di spirito.</p>
                     <p>A Bordeaux, attraversando la feroce Vandea e i lunghi spazî geografici che rimangono, sarebbe una pazzia pensare: magari poteste raggiungere Quimper in riva al mare e di là imbarcarvi! Fate presto, sempre più presto! Prima della fine di Marzo, si adotta il consiglio di marciare tutta la notte, tanto bollente è divenuto il paese. E così fanno; sotto la quieta vôlta del cielo vanno innanzi; ed ora ecco che il Rumore li ha precorsi. Nel medesimo villaggio di Carhaix (le sue capanne sono coperte di paglia e le sue paludi sono ben note al Viaggiatore), si è sorpresi di trovare che ancora sono accesi i lumi; i cittadini sono desti a lumi di candela in quel cantuccio del Pianeta Terrestre; mentre noi attraversiamo rapidi l'unica povera strada, s'ode una voce che dice: «Eccoli! <hi rend="italic">Les voilà qui passent!</hi>
                        <note xml:id="ftn648" place="foot" n="648"> Louvet, pp. 158-164.</note>» Più presto, o voi Undici condannati zoppicanti; affrettatevi chè qui possono armarsi; guadagnate il Bosco di Quimper prima di giorno e statevene colà appiattati</p>
                     <p>Gli Undici condannati così fanno, ma non senza difficoltà; smarriscono la via e vanno incontro a tutti i pericoli e gli errori della notte. A Quimper vi sono amici Girondini, che forse alloggeranno i senza tetto, fin che un bastimento di Bordeaux levi l'àncora! Esauriti dal lungo cammino, disarmati, nell'agonia dell'attesa che siano avvertiti gli amici di Quimper, se ne stanno appiattati sotto la folta e umida boscaglia, sospettosi del viso umano. Pietà di quei bravi, di quegli sventurati! Più sventurati di tutti i Legislatori; quando faceste il vostro bagaglio una ventina di mesi addietro e montaste nel tale o tal altro veicolo per essere Padri Coscritti d'una Francia rigenerata, e raccogliere allori immortali – avreste mai immaginato che il vostro viaggio v'avrebbe condotti a <hi rend="italic">questo punto</hi>? I Samaritani di Quimper ve li trovano accovacciati; li sollevano, li aiutano, li confortano; poi li nasconderanno in luoghi sicuri. Di là potranno disperdersi a poco a poco o starsene tranquilli scrivendo le loro <hi rend="italic">Mémoires</hi>, fin che non salpi un bastimento di Bordeaux.</p>
                     <p>E così, nel Calvados tutto è dissipato; Romme è fuori di prigione, meditando il suo Calendario; i capi della sedizione sono imprigionati al suo posto. A Caen la famiglia Corday prende il lutto in silenzio; la casa di Buzot è un mucchio di polvere e di macerie e fra i rottami è infitta una Forca con questa iscrizione: <hi rend="italic">Qui abitò il Traditore Buzot che cospirò contro la Repubblica</hi>. Buzot e gli altri Deputati scomparsi sono <hi rend="italic">hors la loi</hi>, come vedemmo, e le loro vite sono alla mercè di chiunque li ritrovi. La peggiore condizione è quella dei poveri Deputati in vista arrestati a Parigi. «Arresti a domicilio con la minaccia del Confino nel Lussemburgo»; per finire: <hi rend="italic">dove?</hi> Per esempio, chi è quest'uomo pallido, esile, che viaggia verso la Svizzera come un Mercante di Neuchâtel, che arrestano nella città di Moulins? Egli è sospetto al Comitato Rivoluzionario. Pel Comitato Rivoluzionario, chiarendo bene la cosa, egli evidentemente è il Deputato Brissot! Ritorna in arresto, povero Brissot, o meglio al tuo rigoroso confino, ove altri sono destinati a seguirti. Rabaut s'è creato da sè stesso una posizione falsa in una casa d'amici; vive, nascosto nell'oscurità, fra due muri. Questa faccenda degli arresti finirà con la Prigione e il Tribunale Rivoluzionario.</p>
                     <p>Nè dobbiamo dimenticare Duperret e i suggelli messi sulle sue carte a cagione di Charlotte. Vi è là un Documento atto a produrre molto danno. Una Protesta Segreta, solenne contro quella <hi rend="italic">suprema dies</hi> del Due Giugno! Questa Protesta Segreta il nostro Duperret l'aveva redatta la stessa settimana con tutta chiarezza di linguaggio, in attesa che venisse il tempo di pubblicarla; e la sua firma e quella di altri onorevoli Deputati, non pochi, vi sono apposte in maniera leggibile. Or bene, se si rompessero una volta i suggelli, mentre la Montagna è sempre vittoriosa? Questi Protestanti, i vostri Mercier, i vostri Bailleul, Settantadue si dice, quelli che ancora rimangono del Rispettabile Girondismo nella Convenzione, hanno da tremare al solo pensarvi. – Questi sono i frutti che si raccolgono quando si fomenta la guerra civile.</p>
                     <p>Troviamo inoltre che in quegli ultimi giorni di Luglio il famoso Assedio di Magonza è <hi rend="italic">terminato</hi>; la Guarnigione ne esce con gli onori militari, a patto che non agisca contro la Coalizione per un anno. Gli amatori del Pittoresco, e Goethe sulla Chaussée di Magonza, videro con un giustificato interesse la Processione che usciva con tutta solennità:</p>
                     <p>«Scortata dalla cavalleria prussiana veniva prima la Guarnigione Francese. Nulla poteva apparire più strano di quest'ultima; una colonna di Marsigliesi, esili, abbronzati dal sole, multicolori, dagli abiti rattoppati, veniva avanti a sbalzi; quasi il Re Edwin avesse aperto il Monte dei Nani mettendone fuori il suo leggero Esercito dei Nani. Seguivano subito dopo le truppe regolari, serie, cupe, ma non avvilite, nè vergognose. Ma l'apparizione più notevole che colpì ognuno, fu quella dei Cacciatori (<hi rend="italic">Chasseurs</hi>), che uscivano a cavallo, mentre la loro banda intonava la <hi rend="italic">Marseillaise.</hi> Questo <hi rend="italic">Te-Deum</hi> rivoluzionario ha in sè qualche cosa di lugubre, di presago, anche se giocondamente suonato; ma ora essi lo suonavano con lentezza uguale al passo strascicato che tenevano. Era emozionante, terribile, e d'una serietà estrema quello spettacolo, quando quei cavalieri alti, curvi, d'una certa età, con un portamento confacente alla musica, s'avanzavano: presi isolatamente, voi avreste potuto assomigliarli a Don Chisciotti; in massa, spiravano una grande dignità.</p>
                     <p>«Ed ora un altro gruppo si faceva notare: quello dei Commissarî o <hi rend="italic">Représentants</hi>. Merlin di Thionville, in uniforme di ussaro, che si distingueva pel suo sguardo selvaggio e per la sua barba incolta, aveva alla sua sinistra un'altra persona in un costume simile al suo; e la folla ebbe una esplosione di rabbia alla vista di quest'ultimo, un Concittadino Giacobino e Clubista; e si pose in moto per impadronirsene. Merlin tirò la briglia; rilevò la sua dignità di Rappresentante Francese, e la vendetta che sarebbe seguita ad ogni atto ingiurioso; egli consigliava a tutti la moderazione, perchè non era quella <hi rend="italic">l'ultima volta</hi> che lo vedevano in quel luogo»<note xml:id="ftn649" place="foot" n="649"> 
                           <hi rend="italic">Belagerung von Mains</hi> (<hi rend="italic">Goethe's Werke</hi>, XXX, 315).</note>. Così procedeva Merlin; minaccioso nella disfatta. Ma che cosa potrà far argine a quella corrente di Prussiani che penetrano a traverso l'aperto Nord-Est? Voglia la fortuna che le Linee fortificate di Weissemburg e l'impraticabilità delle Montagne dei Vosgi la ricaccino nell'Alsazia Francese, le impediscano di sommergere proprio il cuore del paese!</p>
                     <p>Inoltre, precisamente in quei giorni, l'assedio di Valenciennes è finito nel Nord-Ovest; – caduta sotto la grandine rossa di York! Condé era caduta una quindicina di giorni innanzi. La Coalizione Cimmeria c'incalza. Ciò che sembra molto strano poi è che in tutte queste città francesi espugnate non è spiegata la bandiera <hi rend="italic">fleur-de-lys</hi>, in nome d'un nuovo Luigi Pretendente; ma sventola la bandiera austriaca, quasi che l'Austria pensasse di ritenerle per sè! Può forse il Generale Custine, ancora a Parigi, dare qualche spiegazione intorno alla caduta di queste piazze forti? La Società-Madre, dalla tribuna e dalla galleria, brontola forte che egli avrebbe dovuto farlo, e nota con molta stizza che «i <hi rend="italic">Messieurs</hi> del Palais-Royal» augurano lunga vita a questo Generale.</p>
                     <p>La Società-Madre purgata ormai, mediante successivi «scrutinî o <hi rend="italic">épurations</hi>», d'ogni tinta di Girondismo, è divenuta una grande Autorità; come l'usbergo, il portabandiera, o piuttosto il campione della purgata Convenzione Nazionale. I dibattiti dei Giacobini sono riportati nel <hi rend="italic">Moniteur</hi> come quelli Parlamentari.</p>
                  </div>
                  <div type="div4" rend="P18">
                     <head>CAPITOLO IV<lb/>O NATURA!</head>
                     <p>Ma guardando più specialmente nella Città di Parigi, che mai discerne la Storia quel 10 di Agosto, anno uno della Libertà, col vecchio stile anno 1793? Lodato sia il Cielo: una nuova Festa dalle Picche!</p>
                     <p>Gli è che la «Deputazione di ogni giorno» di Chaumette ha prodotto il suo effetto: una Costituzione. Una delle più rapide Costituzioni che mai furono messe insieme; fatta, si dice, in otto giorni, da Hérault Séchelles ed altri; probabilmente una Costituzione abbastanza ben manipolata e bene avviata; – sul qual punto, intanto, noi siamo per varie ragioni poco proclivi a formare un giudizio. Ben manipolata o no, i Quarantaquattromila Comuni della Francia con delle maggioranze schiaccianti si affrettano ad accettarla; lieti di avere una Costituzione purchessia. Anzi sono venuti Deputati Dipartimentali, i più venerabili Repubblicani di ciascun Dipartimento, recanti messaggio solenne d'Accettazione; e ora altro non resta che la nuova Costituzione Finale sia proclamata e giurata nella Festa delle Picche. I Deputati Dipartimentali, noi diciamo, sono venuti qualche tempo addietro; e Chaumette è molto preoccupato che i <hi rend="italic">Messieurs</hi> Girondini, gli speculatori sui fondi pubblici, o le <hi rend="italic">Filles de joie</hi> del partito Girondino possano corrompere i loro costumi.<note xml:id="ftn650" place="foot" n="650"> 
                           <hi rend="color(#000000)italic">Deux Amis</hi>
                           <hi rend="color(#000000)">, XI, 73.</hi>
                        </note> Il Dieci Agosto, Anniversario immortale, quasi più grande di quello di Luglio della Bastiglia, è il Giorno designato.</p>
                     <p>Il Pittore David non se n'è stato neghittoso. Grazie a David e al Genio Francese, si vedrà alla luce del sole quel giorno una Fantasmagoria scenica senza esempio – di cui la Storia, tanto occupata delle Fantasmagorie Reali, dirà ben poco.</p>
                     <p>Una sola cosa la Storia può notare con soddisfazione: sulle ruine della Bastiglia sorge una <hi rend="italic">Statua della Natura</hi>, gigantesca, dalle cui <hi rend="italic">mamelles</hi> sgorga l'acqua. Non un Segno questo; ma un fatto, palpabile, visibile. Zampilla la grande Natura; nelle tenebre, prima che spunti l'alba. Ma come il sole nascente arrossa l'Oriente, innumerevoli Moltitudini vengono, in ordine e in disordine; vengono i Deputati Dipartimentali, vengono la Società-Madre e le Società-Figlie; la Convenzione Nazionale condotta dal bello Hérault mentre una dolce musica sospira delle note di attesa. Ed ecco che come il gran Sole sparge i suoi primi fuochi toccando col suo oro i colli e i comignoli, Hérault è ai piedi della grande Natura (che è semplicemente in gesso di Parigi); Hérault protende, in una coppa di ferro, l'acqua sgorgata dal sacro seno, e ne beve, con un'eloquente Preghiera Pagana, che comincia così: «O Natura!» E tutti i Deputati Dipartimentali bevono, ciascuno con quanto slancio, quanta elocuzione profetica è in lui; – fra i sospiri degli strumenti da fiato, di cui va crescendo l'impeto; fra i ruggiti dell'artiglieria e delle gole umane; che completano bene il primo atto di questa solennità.</p>
                     <p>Vengono poi le processioni per i Boulevards: i Deputati e tutti i personaggi ufficiali sono legati insieme da un lungo e indivisibile nastro tricolore: «i membri generali del Sovrano» camminano alla rinfusa, con picche, martelli ed altri ferri ed emblemi del loro mestiere; fra cui notiamo un Aratro con gli Antichi Bauci e Filemone assisi sopra, tirato dai loro figliuoli; mentre un'armonia o dissonanza dalle molte voci riempie l'aria. Attraverso molti Archi Trionfali; alla base del primo dei quali scorgiamo – chi ti credi tu, o Lettore? Le Eroine dell'Insurrezione delle Donne. Le forti Dame del Mercato vi si trovano (si teme che Théroigne sia troppo ammalata per esservi), con rami di quercia, con ornamenti tricolori, saldamente sedute sui loro Cannoni. A queste, il bello Hérault, fermandosi ammirato, rivolge la sua eloquenza adulatrice; esse si levano e vengono a far parte della marcia.</p>
                     <p>Ed ora, nella Place de la Révolution, quale altra Augusta Statua può mai esser questa; coperta da una tela, – che noi rapidamente strappiamo mediante una corda e una carrucola? La <hi rend="italic">Statua della Libertà!</hi> Essa è parimenti in gesso, con la speranza che possa divenire di metallo; sorge ove un tempo era quella del Tiranno Luigi XV. «Tremila uccelli» sono lanciati pel mondo, aventi al collo delle strisce con le parole: <hi rend="italic">Noi siamo liberi; imitateci</hi>. Un olocausto di anticaglie realiste e <hi rend="italic">ci-devants</hi> che si è potuto raccogliere, è bruciato; l'eloquenza pontificale si esprime per le labbra del bello Hérault, e delle orazioni Pagane non mancano d'essere rivolte.</p>
                     <p>E andando più innanzi a traverso il Fiume, incontriamo una Scultura enorme, enorme Montagna di gesso, che rappresenta il <hi rend="italic">Popolo</hi> sotto forma di Ercole, tenendo alta la sua clava sempre vittoriosa, mentre «il Drago del Federalismo Girondino dalle molteplici teste sorge dalla fetida palude»; – la nuova eloquenza di Hérault. Non diciamo nulla dello Champ-de-Mars e dell'Altare della Patria che sta ivi, nè dell'urna dei Difensori uccisi, nè del livello da Carpentiere, della Legge; non parliamo di quella esplosione, di quel largo gesticolare e perorare, che fanno divenir bianche le labbra di Hérault, che gli fanno attaccar la lingua al palato<note xml:id="ftn651" place="foot" n="651"> 
                           <hi rend="color(#000000)italic">Choix des Rapports,</hi>
                           <hi rend="color(#000000)">  XII, 432-42.</hi>
                        </note>.</p>
                     <p>Verso le sei lo stanco Presidente e in genere il Patriottismo di Parigi prendano qualche pasto, più o meno sociale, come meglio si può e col riboccante boccale o con lo spumeggiante bicchiere s'introducano nella Nuova, nella Nuovissima Era. Infatti non è il Nuovo Calendario di Romme già pronto? Su tutti i comignoli ondeggiano piccole Bandiere tricolori sormontate da una picca e dal berretto della Libertà. Su tutti i muri delle case, poichè nessun Patriota non sospetto vuol essere da meno di un altro, si veggono stampate queste parole: <hi rend="italic">Repubblica una e indivisibile, Libertà, Eguaglianza, Fraternità o Morte.</hi>
                     </p>
                     <p>Quanto al Nuovo Calendario, possiamo dir qui meglio che altrove che gli scienziati sono stati da molto tempo colpiti dalle inesattezze e dalle incongruenze del Vecchio Calendario; e avevano determinato di farne uno nuovo. L'Ateo Maréchal, quasi dieci anni addietro, proponeva un Nuovo Calendario che fosse libero d'ogni superstizione; questo la Municipalità di Parigi vorrebbe ora adottare, in mancanza di meglio; in ogni modo, sia quello di Maréchal o uno migliore, – poichè l'Era novella è venuta. Petizioni sono state più d'una volta mandate con questo scopo; e a dir vero da più d'un anno tutti i Corpi Pubblici; i Giornalisti, i Patrioti in genere hanno datato così: <hi rend="italic">Primo anno della Repubblica</hi>. È un soggetto non privo di difficoltà; ma la Convenzione se n'è data pensiero; e Romme, come dicevamo, lo ha lungamente meditato; non il Nuovo Calendario di Maréchal, ma uno Nuovo, migliore di Romme, e nostro. Romme, coadiuvato da un Monge, da un Lagrange da altri, fornisce la nomenclatura poetica; così, il 5 Ottobre 1793, dopo molte pene, pubblicano questo loro Nuovo Calendario Repubblicano tutto completo; il quale per Legge è messo in vigore.</p>
                     <p>Quattro Stagioni uguali, Dodici Mesi uguali di Trenta giorni ognuno, che formano trecentosessanta giorni; rimangono cinque giorni dispari, che bisogna collocare. Questi cinque giorni saranno giorni festivi e li chiameremo i cinque <hi rend="italic">Sans-Culottides</hi>, o Giorni senza Brache. Festa del Genio; Festa del Lavoro; delle Azioni; delle Ricompense; dell'Opinione: tali sono i cinque <hi rend="italic">Sans-Culottides</hi>. Onde il gran Ciclo, o Anno, si completa; soltanto ogni quattro anni, in luogo dell'anno già chiamato bisestile, introduciamo un sesto <hi rend="italic">Sans-Culottide</hi> chiamandolo Festa della Rivoluzione. Quanto al giorno di cominciamento, che presenta difficoltà, non è la più fortunata coincidenza che la Repubblica sia incominciata il 21 Settembre, in prossimità dell'Equinozio Autunnale? Dall'Equinozio Autunnale, a mezzanotte secondo il meridiano di Parigi, nel già anno di Cristo 1792, da quel momento la Nuova Era riconoscerà la sua esistenza. <hi rend="italic">Vendémiaire, Brumaire, Frimaire</hi> (Vendemmiale, Brumaio, Frimaio), che sono i tre mesi autunnali. <hi rend="italic">Nivose, Pluviose, Ventose</hi> (Nevoso, Piovoso, Ventoso), che sono i mesi invernali. <hi rend="italic">Germinal, Floréal, Prairial</hi> (Germinale, Floreale, Pratile), che sono i mesi primaverili, <hi rend="italic">Messidor, Thermidor, Fructidor </hi>(Messidoro, Termidoro, Fruttidoro), che sono i mesi estivi ed hanno la terminazione <hi rend="italic">dor</hi> che in greco significa dono. Questi dodici mesi, in una strana maniera, dividono l'Anno Repubblicano. Quanto alle più minute suddivisioni, rischiamo un colpo più ardito; adottiamo la nostra suddivisione decimale; e in cambio della Settimana antica come il mondo, o periodo di sette giorni, portatela a dieci giorni, o <hi rend="italic">Decade</hi>, non senza conseguenze. Così, vi sono tre Decadi in ogni mese, il che è molto regolare, e il Décadi, o decimo giorno, sarà sempre «il Giorno del Riposo». E del Sabato cristiano che ne sarà? Sarà quel che sarà!</p>
                     <p>Questo è, in breve, il Nuovo calendario di Romme e della Convenzione, compilato secondo il meridiano di Parigi e il Vangelo di Jean-Jacques: non è una cosa di lieve fastidio per l'attuale Lettore inglese della Storia di Francia: la cui mente si confonde tra questi Messidori, Pratili e simili; fin che si è costretti, per venire in aiuto a sè stessi, e formarsi una specie di quadro schematico, o regolare di commutazione dal Nuovo stile al Vecchio stile, e a tenerla sotto gli occhi. Questo quadro schematico, reso quasi logoro dal servizio prestatoci, ma ancora leggibile e stampabile, lo presenteremo ora in una nota al Lettore. Giacchè il Calendario di Romme in tanti Giornali, Memorie, Atti Pubblici s'è profondamente impresso in quel tratto di Tempo; una Nuova Era che dura oltre Dodici Anni non è da disprezzarsi. Onde il Lettore, con questo quadro schematico, s'ingegni, ove occorra, di tradurre il Nuovo stile nell'Antico, detto anche «<hi rend="italic">style esclave</hi>, stile schiavo»; – senonchè noi, in queste pagine, useremo fin quanto è possibile solo quest'ultimo.</p>
                     <p>Il 22 settembre 1792 è il 1° Vendémiaire dell'Anno Uno, e i nuovi mesi sono tutti di 30 giorni ognuno, perciò:</p>
                     <table rend="frame" xml:id="Tabella1">       
                        <row>
                           <cell rows="13" rend="center">Al numero del giorno di</cell> 
                           <cell/> 
                           <cell>Aggiungere</cell> 
                           <cell rows="13">E si avrà il numero del giorno di</cell> 
                           <cell/> 
                           <cell/>
                        </row> 
                        <row> 
                           <cell>Vendémiaire</cell> 
                           <cell rend="center">21</cell>  
                           <cell>Settembre</cell> 
                           <cell rend="center">che ha giorni 30</cell>
                        </row> 
                        <row> 
                           <cell>Brumaire</cell> 
                           <cell rend="center">21</cell>  
                           <cell>Ottobre</cell> 
                           <cell rend="center">che ha giorni 31</cell>
                        </row> 
                        <row> 
                           <cell>Frimaire</cell> 
                           <cell rend="center">20</cell>  
                           <cell>Novembre</cell> 
                           <cell rend="center">che ha giorni 30</cell>
                        </row> 
                        <row> 
                           <cell>Nivose</cell> 
                           <cell rend="center">20</cell>  
                           <cell>Dicembre</cell> 
                           <cell rend="center">che ha giorni 31</cell>
                        </row> 
                        <row> 
                           <cell>Pluviose</cell> 
                           <cell rend="center">19</cell>  
                           <cell>Gennaio</cell> 
                           <cell rend="center">che ha giorni 31</cell>
                        </row> 
                        <row> 
                           <cell>Ventose</cell> 
                           <cell rend="center">18</cell>  
                           <cell>Febbraio</cell> 
                           <cell rend="center">che ha giorni 28</cell>
                        </row> 
                        <row> 
                           <cell>Germinal</cell> 
                           <cell rend="center">20</cell>  
                           <cell>Marzo</cell> 
                           <cell rend="center">che ha giorni 31</cell>
                        </row> 
                        <row> 
                           <cell>Floréal</cell> 
                           <cell rend="center">19</cell>  
                           <cell>Aprile</cell> 
                           <cell rend="center">che ha giorni 30</cell>
                        </row> 
                        <row> 
                           <cell>Prairial</cell> 
                           <cell rend="center">19</cell>  
                           <cell>Maggio</cell> 
                           <cell rend="center">che ha giorni 31</cell>
                        </row> 
                        <row> 
                           <cell>Messidor</cell> 
                           <cell rend="center">18</cell>  
                           <cell>Giugno</cell> 
                           <cell rend="center">che ha giorni 30</cell>
                        </row> 
                        <row> 
                           <cell>Thermidor</cell> 
                           <cell rend="center">18</cell>  
                           <cell>Luglio</cell> 
                           <cell rend="center">che ha giorni 31</cell>
                        </row> 
                        <row> 
                           <cell>Fructidor</cell> 
                           <cell rend="center">17</cell>  
                           <cell>Agosto</cell> 
                           <cell rend="center">che ha giorni 31</cell>
                        </row>
                     </table>
                     <p>Vi sono 5 sanculottides, e nell'anno bisestile un sesto da aggiungere alla fine di Fructidor.</p>
                     <p>Il nuovo calendario cessò il 1° gennaio 1806.<note xml:id="ftn652" place="foot" n="652"> Vedi <hi rend="italic">Choix des Rapports</hi>, XIII, 83-89; XIX, 199.</note>
                     </p>
                     <p>Così, in una nuova Feste delle Picche, con una Nuova Era o Nuovo Calendario, la Francia accettò la sua Nuova Costituzione: la più Democratica Costituzione che siasi mai affidata alla carta. Ma quale ne sarà in pratica il risultamento? Deputazioni Patriottiche di tanto in tanto ne sollecitano l'attuazione, domandando che si metta in vigore. Eppure la cosa presenta dei dubbî; pel momento si mostra disadatta. Fin che, dopo qualche Settimana, <hi rend="italic">le Salut Public</hi>, mediante l'organo di Saint-Just, fa un rapporto, riferendo che nelle attuali circostanze allarmanti, lo Stato della Francia è Rivoluzionario; che il suo «Governo dev'essere Rivoluzionario fino alla Pace». Or dunque, solo come Carta, solo come Speranza deve esistere questa povera Costituzione Nuova; – sotto la qual forma noi la dobbiamo considerare anche adesso, mentre giace con una infinità d'altre cose, in quel Limbo presso la Luna. Tranne che sulla carta, essa mai ebbe vita, mai ne avrà.</p>
                  </div>
                  <div type="div4" rend="P18">
                     <head>CAPITOLO V<lb/>SPADA AFFILATA</head>
                     <p>È proprio così, la Francia ha bisogno di qualche cosa tutt'affatto diversa dai teoremi messi in carta: ha bisogno di ferro e d'audacia.</p>
                     <p>Non è forse la Vandea tutta in fiamme! – Ohimè, è troppo vero; quel malandrino di Rossignol dà fuoco finanche ai mulini! Il Generale Santerre non potrà far niente là; il Generale Rossignol, in preda a una furia cieca, spesso eccitato dai liquori, può far meno che niente. La ribellione si estende e diviene sempre più furiosa. Fortunatamente quelle macilenti figure da Don Chisciotte che abbiamo visto mentre si ritirano da Magonza, «con l'impegno di non adoprarsi contro la Coalizione per un anno», sono a Parigi. La Convenzione Nazionale le caccia nelle vetture postali e in altri veicoli, e le spedisce prontamente in Vandea. Là costoro combatteranno da valorosi in oscure battaglie e scaramucce, sotto il comando di quel malandrino di Rossignol, e salveranno la Repubblica senza ricevere allori, «facendosi massacrare, a grado a grado, fino all'ultimo di loro»<note xml:id="ftn653" place="foot" n="653"> 
                           <hi rend="italic">Deux Amis</hi>, XI, 147; XIII, 160-92, etc.</note>.</p>
                     <p>La Coalizione non irrompe, come una marea di fuoco? La Prussia a traverso il Nord-Est scoperto. E l'Austria e l'Inghilterra a traverso il Nord-Ovest. Il Generale Houchard non ha ivi miglior fortuna del Generale Custine; vi ponga mente! A traverso l'Est e l'Ovest dei Pirenei la Spagna ha spiegato le sue forze e va estendendosi fra lo stormire delle bandiere borboniche sul fronte del Sud. Le ceneri e i detriti della confusa guerra civile dei Girondini già coprivano quella regione. Marsiglia è abbattuta, ma non spenta; e si spegnerà nel sangue. Tolone, in preda al terrore, essendo andata tropp'oltre per potersi ritirare, s'è data da sè stessa, o giuste Potenze, – nelle mani dell'Inglese! Sull'arsenale di Tolone sventola una bandiera: – non è la Fleur-de-lys d'un Pretendente Luigi; là ondeggia quella maledetta Croce di S. Giorgio degl'Inglesi e dell'Ammiraglio Hood! Tutto ciò che restava alla Francia di cose marittime: arsenali, fabbriche di cordami, navi da guerra, s'è dato a quei nemici del genere umano, «<hi rend="italic">ennemis du genre humain</hi>». Assediate, bombardate, o Commissarî Barras, Fréron, Robespierre Junior; e, su tutti, poniti tu all'opra, o notevole Maggiore d'Artiglieria, Napoleone Bonaparte! Hood si sta fortificando, vettovagliando; pare che si voglia farne una nuova Gibilterra.</p>
                     <p>Ma ecco, nella notte d'Autunno, ad ora avanzata, verso la fine di Agosto, che cosa è mai quel repentino fiammeggiare rossastro che s'eleva sulla città di Lione, con un rumore da assordare il mondo? È la polveriera di Lione, anzi l'Arsenale con le sue quattro Polveriere, che ha preso fuoco nel Bombardamento, ed è saltato in aria trascinando seco «centodiciassette case». Con una luce che pare quella del sole di mezzodì; con un rimbombo inferiore solo a quello dell'Eterna Tromba! Tutti i dormienti d'ogni luogo sono destati. Qual vista fu mai quella, che vide l'occhio della Storia in quel repentino bagliore di sole nella notte! I tetti della sventurata Lione, e le sue cupole e le sue guglie d'un tratto furono rischiarate.</p>
                     <p>Il Rodano e la Saona si veggono scorrere fiammeggianti, e fiammeggiano le alture e le valli, i casolari e i prati di stoppie levigati e tutt'intorno la regione; – le alture purtroppo sono tutte coperte di scarpe e controscarpe, di trincee, d'antemurali, di ridotte; gli uomini dell'Artiglieria azzurra, piccoli diavoli della Polvere, compiono il loro mestiere infernale in quella notte non deliziosa! Che le tenebre coprano di nuovo questo spettacolo; chè è doloroso per l'occhio. È proprio vero che la morte di Chalier costa cara alla Città. I Commissarî della Convenzione, i Congressi di Lione sono andati e venuti; all'azione è seguita la reazione; il male s'è venuto sempre aggravando, finchè si è giunti a questa condizione: il Commissario Dubois-Crancé, con settantamila uomini e tutta l'Artiglieria di parecchie Provincie, bombarda Lione giorno e notte.</p>
                     <p>Cose peggiori sono ancora in serbo. La Fame è in Lione, la rovina, il fuoco. Disperate sono le sortite degli assediati; il bravo Précy, loro Colonnello Nazionale e Comandante, fa quanto è in potere d'un uomo; ma quegli atti disperati sono senza effetto. I viveri sono tagliati fuori; non entra nella nostra città altro che palle e bombe! L'Arsenale è fatto saltare in aria; fin l'Ospedale sarà abbattuto e gli ammalati saranno sepolti vivi. Una bandiera nera ondeggia su quest'ultimo nobile edificio, facendo appello alla pietà degli assedianti; che, malgrado il loro furore, non sono dopo tutto nostri fratelli? Ma essi, nella loro ira cieca, la scambiarono per una bandiera di sfida e tirarono verso quel luogo con più accanimento. Quivi il male cresce senza fine, e come potrà arrestarsi fino a che non abbia raggiunto il colmo? Il Commissario Dubois non vuole ascoltare nè giustificazioni, nè discorsi, tranne che questo: Noi ci arrendiamo a discrezione. Lione contiene Giacobini sottomessi; Girondini dominanti; Realisti segreti. Ed ora che sono in uno stato di sorda demenza, avvolti dai colpi di cannone, la disperata Municipalità non volerà nelle braccia dello stesso Realismo? La Maestà di Sardegna era sul punto di recare aiuto, ma anche questo venne a mancare. L'Emigrato d'Autichamp, in nome di due Pretendenti Altezze Reali, attraversa la Svizzera per recare aiuto; sta per venire, ma non è ancora venuto: Précy inalbera la Fleur-de-lys!</p>
                     <p>A tal vista tutti i veri Girondini depongono dolorosamente le loro armi: – Che i nostri fratelli Tricolori ci assalgano pure, ci massacrino nella loro furia; con <hi rend="italic">voi</hi> noi non vogliamo vincere. Le donne e i fanciulli affamati sono fatti andare innanzi; Dubois, sordo a tutto, li respinge; – solo intento a spargere il fuoco e la follia. Le nostre «ridotte di sacchi di cotone» sono prese e riprese; Précy sotto il suo Fleur-de-lys è valoroso fino alla Disperazione. Che sarà mai di Lione? È un assedio che dura settanta giorni<note xml:id="ftn654" place="foot" n="654"> 
                           <hi rend="italic">Deux Amis</hi>, XI, 80-143.</note>.</p>
                     <p>Ma ecco che in quelle stesse settimane, lontana nelle acque dell'Ovest, si avventura attraverso la Baia di Biscaglia una sudicia, squallida e piccola Nave mercantile, con un padrone scozzese, sotto i cui boccaporti stanno sconsolati – i componenti dell'ultimo nucleo abbandonato del Girondismo, i Deputati provenienti da Quimper! Parecchi si sono dispersi ovunque hanno potuto. Il povero Riouffe cade negli artigli del Comitato Rivoluzionario e nella Prigione di Parigi. Gli altri si trovano qui sotto i boccaporti; il reverendo Pétion dai grigi capelli, il collerico Buzot, il sospettoso Louvet, il bravo e giovane Barbaroux ed altri. Essi sono fuggiti da Quimper in questa miserevole imbarcazione; e ora navigano e lottano; esposti al pericolo delle onde, al pericolo degli Inglesi, al pericolo ancora peggiore dei Francesi; – messi al bando dal Cielo e dalla Terra, nel sordido ventre di quel vascello mercantile, appartenente ad uno Scozzese, circondati dall'Atlantico infecondo che freme e minaccia. Essi vanno verso Bordeaux, perchè forse colà v'è ancora qualche speranza. Non entrate in Bordeaux, o Amici! Rappresentanti Sanguinarî della Convenzione, come Tallien e simili, coi loro Editti, con la loro Ghigliottina vi hanno già preso stanza; la Rispettabilità vi è calpestata; il Giacobinismo vi regna sovrano. Da quella spiaggia di Réole, o <hi rend="italic">Punta d'Ambès</hi>, pare che la livida Morte agiti la sua Spada Affilata, facendovi cenno d'andare altrove!</p>
                     <p>Lo scozzese padrone della nave riesce con difficoltà a gettar l'àncora in un sito qualunque di quella Punta d'Ambès; quantunque quell'uomo sudicio sia molto abile, con difficoltà fa approdare i suoi Girondini; – i quali, fatta una ricognizione, debbono rapidamente scomparire sotto terra; e così, nei sotterranei, nei nascondigli degli amici, nelle cantine, nei granai, nelle grotte di Saint-Émilion e di Liburne, potettero evitare una Morte crudele!<note xml:id="ftn655" place="foot" n="655"> Louvet, pagg. 180-199.</note> Sventuratissimi fra tutti i Senatori!</p>
                  </div>
                  <div type="div4" rend="P18">
                     <head>CAPITOLO VI<lb/>LA RISCOSSA CONTRO I TIRANNI</head>
                     <p>Contro tutti questi incalcolabili impedimenti, contro questi orrori e questi disastri, che poteva mai opporre una Convenzione Giacobina? lo Spirito irriflessivo del Giacobinismo e la Frenesia Sanculottica senza formule? I nostri nemici ci premono, dice Danton, ma essi non debbono conquistarci, «noi piuttosto ridurremo in cenere la Francia, <hi rend="italic">nous brûlerons la France</hi>».</p>
                     <p>I Comitati di <hi rend="italic">Sureté,</hi> di <hi rend="italic">Salut,</hi> si sono sollevati «<hi rend="italic">à la hauteur</hi>, all'altezza delle circostanze». S'elevino pure tutti i mortali <hi rend="italic">à la hauteur</hi>. Che le Quarantaquattromila Sezioni e i loro Comitati Rivoluzionarî facciano vibrare ogni fibra della Repubblica; e ogni Francese senta che bisogna agire o morire. Queste Sezioni e questi Comitati sono la circolazione del sangue del Giacobinismo, Danton mediante l'organo di Barrère e il <hi rend="italic">Salut Public</hi>, ottiene un decreto: Che per legge debbano esservi in Parigi due <hi rend="italic">meetings</hi> settimanali della Sezione; inoltre, che il più povero Cittadino sia pagato per assistervi ed abbia il suo salario giornaliero di Quaranta Soldi. Questa è la celebre «Legge dei Quaranta Soldi»: un fiero stimolante pel Sanculottismo, per la circolazione del sangue del Giacobinismo.</p>
                     <p>Il ventitrè Agosto, il Comitato della Salute Pubblica, come il solito mediante Barrère, aveva promulgato, in parole degne di memoria, il suo Rapporto, che presto divenne Legge, sulla <hi rend="italic">Leva in massa</hi>. «Tutta la Francia con quanto è in essa tra uomini o risorse è messa in requisizione», dice Barrère, con parole degne di Tirteo, le migliori parole che si conoscano di lui. «La Repubblica è una vasta città assediata». Duecentocinquanta Fucine si allestiscono in questi giorni nel Giardino del Lussemburgo e tutt'intorno al muro esterno delle Tuileries, per costruire le armi, sotto gli occhi del Cielo e della Terra! Da tutti i casali verso i Capoluoghi, verso l'indicato Campo o sede di guerra, dovranno marciare i Figli della Libertà, con la bandiera che avrà la scritta: «<hi rend="italic">Le Peuple Français debout contre les Tyrans</hi>. Il Popolo Francese insorto contro i Tiranni». «I giovani andranno alla battaglia; è loro còmpito di conquistare; gli uomini ammogliati costruiranno le armi, trasporteranno il bagaglio e l'artiglieria; provvederanno alla sussistenza: le donne lavoreranno gli abiti dei soldati, faranno le tende; disimpegneranno il servizio negli ospedali; i fanciulli sfilacceranno la biancheria vecchia per uso dei chirurghi: i vecchi si faranno trasportare nei luoghi pubblici, ove con la parola stimoleranno il coraggio dei giovani; predicando l'odio pei Re e l'unità della Repubblica<note xml:id="ftn656" place="foot" n="656"> 
                           <hi rend="color(#000000)italic">Debats</hi>
                           <hi rend="color(#000000)">, Séance</hi>
                           <hi rend="color(#000000)italic"> </hi>
                           <hi rend="color(#000000)">du 23 Août 1793.</hi>
                        </note>.» Parole da Tirteo, che risuonano in tutti i cuori della Francia.</p>
                     <p>In questa disposizione di animo, poichè non v'è altro a fare, la Francia si scaglierà contro i suoi nemici. A corpo perduto, senza badare nè a spese nè a conseguenze; non curando nessuna legge, nessuna regola, tranne questa suprema legge: la Salvezza del Popolo! Le armi sono tutto il ferro che è in Francia; la forza è tutta quella che posseggono gli uomini, le donne, i fanciulli di Francia. Là, nelle loro duecentocinquanta baracche da fabbri, nel giardino del Lussemburgo o delle Tuileries, si costruiscono le armi senza posa, sotto gli occhi del Cielo e della Terra.</p>
                     <p>Nè l'audacia eroica adoperata contro il nemico straniero può far dimenticar la vendetta contro quello domestico. Accelerata la circolazione vitale dei Comitati Rivoluzionarî da quella <hi rend="italic">Legge dei quaranta soldi</hi>, il Deputato Merlin, non quello di Thionville che noi vedemmo uscire a cavallo da Magonza, ma Merlin di Douai detto poi Merlin <hi rend="italic">Sospetto,</hi> – si fa avanti circa una settimana dopo colla sua <hi rend="italic">Legge del Sospetto</hi> di fama mondiale: che ordina a tutte le Sezioni, mediante i loro Comitati, di arrestare sul momento tutte le Persone Sospette, e spiega in pari tempo quali sono i Soggetti all'arresto e i Sospetti. «Sono Sospetti», egli dice, «tutti quelli che con le loro azioni, relazioni, discorsi e scritti sono in breve divenuti sospetti»<note xml:id="ftn657" place="foot" n="657"> 
                           <hi rend="italic">Moniteur</hi>, Séance du 17 Septembre 1793.</note>. Anzi Chaumette, per maggiore delucidazione, negli Affissi Municipali e nei Proclami, statuirà che voi potete quasi riconoscere un Sospetto sulla via, ghermirlo – trascinarlo al Comitato e in Prigione. Badate alle vostre parole, badate ai vostri sguardi: se non potrete essere Sospetto per altro, voi potrete divenire, come si soleva dire: «Sospetto di essere Sospetto!» Poichè non siamo forse in istato di Rivoluzione?</p>
                     <p>Mai Legge più spaventevole è stata adottata da una Nazione. Tutte le Prigioni, tutte le Caserme del territorio francese sono piene fino al tetto. Quarantaquattromila Comitati, come tante compagnie di mietitori o spigolatori, spigolano nella Francia, raccolgano la loro messe e la depongono in quelle Case. Messe di loglio aristocratico! E per tema che i Quarantaquattromila, ciascuno nel proprio campo maturo, si mostri insufficiente, si sta organizzando un «Esercito Rivoluzionario» ambulante: seimila uomini, sotto il comando di abili capitani, deve perlustrare il paese in lungo e in largo, intervenendo ovunque trovi infiacchito il lavoro della spigolatura. Ciò hanno richiesto la Municipalità e la Società-Madre; così ha decretato la Convenzione<note xml:id="ftn658" place="foot" n="658"> 
                           <hi rend="italic">I</hi>
                           <hi rend="color(#000000)italic">bid</hi>
                           <hi rend="color(#000000)italic">. </hi>
                           <hi rend="color(#000000)">Séances du 5, 9, 11 Septembre.</hi>
                        </note>. Che gli Aristocratici, i Federalisti, i Signori siano distrutti, e tremino tutti gli uomini. «Il suolo della Libertà dev'essere purificato», – con la vendetta!</p>
                     <p>Nè fino a quel momento il Tribunale Rivoluzionario ha avuto un giorno di vacanza. Blanchelande per aver perduto Saint-Domingo; i «Cospiratori di Orléans» per «avere assassinato», assalendolo, il sacro Deputato Léonard Bourdon: questi insieme a molti altri Oscuri, cui dolce era la vita, sono morti. Ogni giorno la grande Ghigliottina ha la sua preda. Come uno Spettro nero, quotidianamente, alla sera, scivola il Cesto della Morte a traverso la variopinta folla delle cose. La strada variegata rabbrividisce per un istante; dopo un istante dimentica. Gli Aristocratici! essi erano rei contro la Repubblica; la loro morte, non foss'altro che per la confisca dei loro beni, sarà utile alla Repubblica: <hi rend="italic">Vive la République!</hi>
                     </p>
                     <p>Negli ultimi giorni di Agosto cade una testa più notevole: quella del Generale Custine. Custine fu accusato di durezza, d'inabilità, di perfidia; insomma di tante cose fu accusato; fu trovato reo, possiamo dire, d'una sola cosa, dell'insuccesso. Nell'udire la sua sentenza inaspettata, «Custine cadde dinanzi al Crocefisso», e rimase silenzioso per lo spazio di due ore. Egli procedette verso la Place de la Révolution cogli occhi umidi di pianto e atteggiato a preghiera; rivolse lo sguardo in alto alla mannaia lucente, montò rapidamente lassù<note xml:id="ftn659" place="foot" n="659"> 
                           <hi rend="color(#000000)">Deux Amis,</hi>
                           <hi rend="color(#000000)">  XI, 148-188.</hi>
                        </note>, e rapidamente fu cancellato dalla lista dei Viventi. Aveva combattuto in America; era un uomo altero, bravo, e la sua sorte lo condusse a quel <hi rend="italic">punto</hi>.</p>
                     <p>Il giorno due di quello stesso mese, alle tre del mattino, un veicolo con le persiane chiuse partiva dal Temple diretto alla Conciergerie. Nel suo interno v'erano due Municipali e Marie-Antoinette già Regina di Francia! Là, in quella Conciergerie, in una cella ignominiosa, orribile, separata da figliuoli, dai congiunti, dagli amici, abbandonata dalla speranza, ella passa lunghe settimane in attesa della fine<note xml:id="ftn660" place="foot" n="660"> Vedi <hi rend="italic">Mémoires particuliers de la Captivité à la Tour du Temple</hi> (par la Duchesse d'Angoulême, Paris. 21 février 1817).</note>.</p>
                     <p>La Ghigliottina, è evidente, va acquistando, al pari di tante altre cose, una rapidità di moto sempre crescente. La Ghigliottina, con la sua speditezza, sarà l'indice della velocità generale della Repubblica. Lo strepito della sua immensa mannaia che s'alza e s'abbassa, in orride sistole e diastole, è parte di tutto l'enorme movimento della vita e della circolazione del Sistema Sanculottico! – «I Cospiratori di Orléans» e gli Assalitori dovevano morire, malgrado tutte le lagrime, malgrado tutte le suppliche; tanto è sacra la persona d'un Deputato. Eppure il sacro può essere sconsacrato la dimane; il vostro stesso Deputato non è più grande della Ghigliottina. Noi vedemmo il povero Gorsas Deputato e Giornalista che si nascondeva a Rennes al primo scoppiare della Guerra del Calvados. Egli si recò poi di soppiatto a Parigi nell'Agosto; si tenne celato per parecchie settimane intorno al Palais <hi rend="italic">ci-devant</hi> Royal; ma un giorno fu visto, preso, identificato, e perchè era già «fuori della Legge», senza tanti complimenti fu mandato alla Place de la Révolution. Morì raccomandando la moglie e i figli alla pietà della Repubblica. Siamo al nove Ottobre 1793. Gorsas è il primo Deputato che muore sul patibolo; e non sarà l'ultimo.</p>
                     <p>Sono in prigione l'Ex Maire Bailly e l'Ex Procureur Manuel. Brissot e i nostri poveri Girondini arrestati sono già divenuti i Girondini carcerati, accusati; tutto il Giacobinismo schiamazza per la loro punizione. I Suggelli di Duperret sono <hi rend="italic">rotti</hi>! Quei Settantatrè Protestanti Segreti, d'un subito, un giorno sono denunziati, e messi in istato d'accusa; le porte della Convenzione sono «previamente chiuse», perchè nessun implicato possa fuggire. Essi furono condotti in prigione in maniera assai brusca quella stessa sera. Felici coloro che per buona sorte si trovano assenti! Condorcet s'era dileguato nelle tenebre; forse, al pari di Rabaut, trovasi fra due muri nella casa d'un amico.</p>
                  </div>
                  <div type="div4" rend="P18">
                     <head>CAPITOLO VII<lb/>MARIE ANTOINETTE</head>
                     <p>Il Lunedì Quattordici Ottobre 1793, pende nel Palais de Justice, nella nuova Corte Rivoluzionaria, tale una Causa quale quelle antiche mure di pietra mai videro: il Processo di Marie Antoinette. Quella che fu un tempo la più brillante delle Regine, oggi offuscata, disfatta, abbandonata, sta dinanzi alla sbarra del Giudice Fouquier-Tinvelle, per difendere la sua vita. L'Atto di Accusa le fu consegnato la sera precedente<note xml:id="ftn661" place="foot" n="661"> Procès de la Reine (<hi rend="italic">Deux Amis</hi>, XI, 251-318).</note>. A tali cambiamenti dell'umana fortuna quali parole sono adeguate! Solo il silenzio è adeguato.</p>
                     <p>Poche stampe s'incontrano che siano così tragiche, spaventose quasi, come queste pagine banali del <hi rend="italic">Bulletin du Tribunal Révolutionaire</hi> che portano il titolo di <hi rend="italic">Processo della Vedova Capeto</hi>. Tenebre, tenebre come in una disastrosa eclissi, come il pallido Regno di Dite! Giudici Plutonici, Tinville Plutonico; circondato nove volte dallo Stige e dal Lete, col fuoco del Flegetonte e il Cocito detto dei Lamenti! Gli stessi testimoni citati sono come Spettri: testimoni a carico o a discarico, essi medesimi sono sospesi tra la morte e la condanna, e sono impressi nella nostra mente come la preda della Ghigliottina. Il <hi rend="italic">ci-devant</hi> Conte d'Estaing, dall'alta statura, ansioso di mostrarsi patriota, non può sfuggire; nè Bailly, che quando gli si domanda se conosce l'Accusata, inchinandosi rispettosamente innanzi a lei dice: «Oh, sì, io conosco Madame». Gli Ex-Patrioti sono qui, bruscamente trattati, come il Procureur Manuel; gli Ex-Ministri sono spogliati del loro splendore. Noi abbiamo la fredda impassività aristocratica, fedele a sè stessa anche nel Tartaro; la stupidità rabbiosa dei Patrioti Caporali, delle Patriote Lavandaie che hanno da dire dei Complotti, dei Tradimenti, del Dieci Agosto, dell'antica Insurrezione delle Donne. Poichè tutto ormai è divenuto un delitto in colei che ha <hi rend="italic">perduto.</hi>
                     </p>
                     <p>Maria Antoinette, in quest'ora di completo abbandono, di estremo bisogno, non smentisce a sè stessa la donna imperiale. Il suo sguardo, dicono, mentre si leggeva l'odioso Atto d'Accusa, si manteneva calmo; «si notò che ella qualche volta moveva le dita come in atto di suonare il Piano». Voi discernete, non senza interesse anche a traverso quel fosco Bollettino Rivoluzionario, come ella si comporti da Regina. Le sue risposte sono pronte, chiare, spesso di una brevità laconica; il suo contegno risoluto che è divenuto sempre più sprezzante, senza essere meno dignitoso, si vela dell'apparenza d'una parola calma. «Voi dunque persistete nel voler negare?» – «Il mio partito non è di negare, ma di sostenere la verità che ho detta, e in quello io persisto». Lo scandaloso Hébert ha portata la sua testimonianza su parecchie cose e su un fatto relativo a Marie Antoinette e al suo Figliuolino, – di cui meglio sarebbe stato non insozzare l'Umano Linguaggio. Ella ha risposto ad Hébert; senonchè un Giurato prega di osservare che su <hi rend="italic">quel fatto</hi> non ha risposto. «Io non ho risposto», ella esclama con nobile emozione, «perchè la Natura si rifiuta di rispondere a una tale accusa portata contro una Madre: me ne appello a tutte le madri che si trovano qui». Quando Robespierre sentì questo fatto lanciò quasi un'imprecazione all'indirizzo di questo stupido e brutale Hébert<note xml:id="ftn662" place="foot" n="662"> Villate: <hi rend="italic">Causes secrètes de la Révolution de Thermidor</hi> (Paris, 1825), pag. 179.</note>; sul cui immondo capo è ricaduta l'immonda menzogna. Il mercoledì, alle quattro del mattino, dopo due giorni e due notti d'interrogatorio, di consulti di giurati ed altri ingarbugliamenti, vien fuori una sentenza di Morte. «Avete niente da dire?» L'Accusata scuote la testa senza parlare. S'estinguono i lumi della notte: per lei, anche il Tempo sta per aver fine, facendo luogo al Giorno e all'Eternità. Questa sala di Tinville è buia, male illuminata, tranne che al posto occupato da lei. Ella si ritira in silenzio, per morire.</p>
                     <p>Due Processioni, o Regali Cortei, alla distanza di ventitrè anni, ci hanno colpiti per uno strano contrasto. Il primo corteo: quello d'una bella Arciduchessa e Delfina, che lascia la sua patria all'età di quindici anni, andando incontro a speranze quali niun'altra Figlia d'Eva ebbe mai. «La dimane», dice Weber, testimone oculare, «la Delfina lasciò Vienna. Tutta la città si affollava nelle vie; in sulle prime con un silenzioso dolore. Ella comparve: era sprofondata nella carrozza; aveva tutto il volto bagnato di lagrime; si copriva gli occhi ora col fazzoletto, ora con le mani; di tratto in tratto si sporgeva fuori per rivedere ancora quel palazzo dei suoi Antenati ove non doveva più tornare. La Delfina mostrò la sua commozione, la sua gratitudine alla buona Nazione che le faceva ala per salutarla. Fu allora che alle lagrime seguirono pianti dirotti da ogni parte. Uomini e donne si abbandonarono a una tale manifestazione del loro dolore. Nelle vie, nelle <hi rend="italic">avenues</hi> di Vienna fu tutto un gemito. Alfine l'ultima delle vetture che la seguivano disparve, e la folla si disperse».<note xml:id="ftn663" place="foot" n="663"> Weber, I, pag. 6</note>
                     </p>
                     <p>La fanciulla imperiale di quindici anni è ora divenuta una Vedova, appassita, scoronata, di trentotto anni, grigia innanzi tempo; e questa è l'ultima Processione: «Pochi minuti dopo ch'era terminato il Giudizio, i tamburi chiamarono all'armi in tutte le Sezioni; all'alba la forza armata era in assetto, i cannoni venivano situati alle estremità dei Ponti, nelle Piazze, nelle vie traverse, lungo tutto il percorso dal Palais de Justice alla Place de la Révolution. Verso le dieci, numerose pattuglie circolavano nelle Vie; trentamila soldati di fanteria ed altrettanti di cavalleria erano sotto le armi. Alle undici, Marie Antoinette fu condotta fuori. Indossava una veste da camera di <hi rend="italic">piqué blanc</hi>: fu condotta alla piazza delle esecuzioni alla stessa maniera d'un comune criminale; legata, in un Carro; accompagnata da un Prete Costituzionale in abito da Laico; scortata da numerosi distaccamenti di fanteria e di cavalleria; che ella guardava con indifferenza, e nello stesso modo guardava la doppia fila di truppe schierate lungo il suo percorso. Nel suo contegno non si scorgeva nè umiliazione, nè orgoglio. Alle grida di <hi rend="italic">Vive la République, Abbasso la Tirannia</hi>, che la seguivano lungo tutta la via, aveva l'aria di non prestare nessuna attenzione. Poco parlava al suo Confessore. Le banderuole tricolori sui tetti attirarono il suo sguardo, nelle vie du Roule e Saint-Honoré; notò anche le Iscrizioni poste sul frontone delle case. Nel giungere alla Place de la Révolution, i suoi sguardi si volsero al <hi rend="italic">Jardin National</hi> già delle Tuileries, e in quel momento il suo volto ebbe un'espressione di viva emozione. Salì il palco con molto coraggio; alle dodici e un quarto cadde la sua testa che l'Esecutore mostrò al popolo fra universali e protratte grida di <hi rend="italic">Vive la République!</hi>»<note xml:id="ftn664" place="foot" n="664"> 
                           <hi rend="color(#000000)italic">Deux Amis,</hi>
                           <hi rend="color(#000000)">  XI, 301.</hi>
                        </note>.</p>
                  </div>
                  <div type="div4" rend="P18">
                     <head>CAPITOLO VIII<lb/>I VENTIDUE</head>
                     <p>Di chi è la volta, o Tinville? I più prossimi sono d'un differente colore: sono i nostri poveri Deputati Girondini arrestati, tutti quelli su cui si potè portare la mano; i nostri Vergniaud, Brissot, Fauchet, Valazé, Gensonné, un tempo fiore del Patriottismo francese. Ventidue, si dice; essi sono <hi rend="italic">qui</hi>, dinanzi alla Sbarra di Tinville, condotti dalla «salvaguardia del Popolo Francese», dal confino nel Lussemburgo, dall'imprigionamento alla Conciergerie, ove sono arrivati pel corso degli eventi. Fouquier-Tinville deve rendere quel conto di loro che egli può.</p>
                     <p>Senza dubbio questo Processo dei Girondini è il più grande che Fouquier abbia mai avuto sinora. Ventidue, tutti capi Repubblicani schierati là in fila; i più eloquenti della Francia; Avvocati anche, e non senza amici nell'uditorio. Come potrà provare Tinville che questi uomini sono rei di Realismo, Federalismo, Cospirazione contro la Repubblica? L'Eloquenza di Vergniaud si ridesta ancora una volta; «strappa le lagrime», dicono. I Giornalisti fanno il resoconto, il Processo si prolunga di giorno in giorno; e «minaccia di divenire eterno», mormorano molti. Il Giacobinismo e la Municipalità vengono in aiuto di Fouquier. Il 28 del mese, Hébert ed altri vengono in deputazione ad informare una patriottica Convenzione che il Tribunale Rivoluzionario è completamente «inceppato dalla Procedura legale»; che un patriottico Giurì dovrebbe avere il «potere di tagliar corto, di<hi rend="italic">terminer les débats</hi> quando la sua convinzione s'è formata». Questo fecondo suggerimento di tagliar corto assume ben presto la forma d'un Decreto.</p>
                     <p>Onde, alle dieci della sera del 30 Ottobre, i Ventidue son fatti ricomparire e ricevono la comunicazione: Che il Giurì, essendosi formato la sua convinzione, aveva tagliato corto e reso il suo verdetto; che trovati rei gli accusati, la Sentenza è per tutti, niuno escluso, di Morte e confisca dei beni.</p>
                     <p>Un alto clamore, ben naturale, s'eleva tra i poveri Girondini; un tumulto che solo i gendarmi possono reprimere. Valazé si tira una pugnalata, e cade morto al suolo. Gli altri, fra un alto clamore e una grande confusione, sono ricondotti alla Conciergerie; Lasource esclama: «Io muoio nel giorno in cui il Popolo ha perduta la ragione; voi morrete quando la riacquisterà».<note xml:id="ftn665" place="foot" n="665"> 
                           <hi rend="color(#000000)">Plut</hi>
                           <hi rend="color(#000000)italic">. Opp.,</hi>
                           <hi rend="color(#000000)">  t. IV, p. 310, ed. Reiske, 1776.</hi>
                        </note> Non v'è scampo! Cedendo alla violenza, i Condannati intuonano la Marsigliese e tornano cantando alla loro prigione.</p>
                     <p>Riouffe, che fu loro compagno di prigione in quegli ultimi giorni, ha narrato con amore qual morte essi fecero. Secondo noi, non fu una morte edificante. Gaio e satirico <hi rend="italic">Pot-pourri</hi> di Ducos; Scene di Tragedia rimate, in cui Barrère e Robespierre discorrono con Satana; la vigilia della morte passata «cantando e baloccandosi» fra «discorsi sulla felicità dei popoli». Queste cose ed altre di simil genere noi dobbiamo calcolare per quel che valgono. In questo modo i Girondini fanno la <hi rend="italic">loro</hi> ultima cena. Giace Valazé col petto insanguinato nel sonno gelido della morte, e non può udire quei canti. Vergniaud ha la sua dose di veleno, ma questa non è sufficiente pei suoi amici, e basterebbe solo per lui; onde egli la getta via, e presiede quell'Ultima Cena dei Girondini, con degli scatti selvaggi di eloquenza, fra i canti e il giubilo. La povera Volontà Umana si sforza a mantenersi salda, in un modo o in un altro.<note xml:id="ftn666" place="foot" n="666"> 
                           <hi rend="color(#000000)italic">Memoires de Riouffe </hi>
                           <hi rend="color(#000000)">(nelle</hi>
                           <hi rend="color(#000000)italic">  Memoires sur les Prisons, </hi>
                           <hi rend="color(#000000)">Paris, 1823, p. 48-55.)</hi>
                        </note>
                     </p>
                     <p>Ma il mattino seguente tutta Parigi è in istrada: una folla quale nessun occhio umano vide mai. Procedono i carri della Morte col freddo corpo di Valazé disteso fra i Ventuno ancora vivi. A capo scoperto, con le mani legate, scamiciati, con l'abito trascuratamente gettato sugli omeri: a tale sono giunti gli eloquenti di Francia, che la folla accoglie con mormorii ostili, con urli. Alle grida di <hi rend="italic">Vive la République</hi> alcuni di rimando rispondono con <hi rend="italic">Vive la République</hi>. Altri, come Brissot, sono immersi nel silenzio. A piè del palco essi intuonano di nuovo con appropriate variazioni la Marsigliese. Che scena musicale, pensate un po'! Cantano quelli che sono ancora vivi, il coro va sempre assottigliandosi! La scure di Samson è rapida; una testa ogni minuto o poco meno. Il coro si assottiglia; il coro è <hi rend="italic">finito</hi>: – addio per sempre, o Girondini. Te-Deum Fauchet è divenuto silenzioso; la testa del morto Valazé è troncata; la falce della Ghigliottina ha mietuto tutti i Girondini. «L'eloquente, il giovane, il bello, il bravo, tutti!» esclama Riouffe. O Morte, qual festa nelle tue Aule spettrali!</p>
                     <p>Nè purtroppo, nella lontana regione di Bordeaux, le cose andranno meglio pei Girondini. Nelle <hi rend="italic">caves</hi> di Saint-Émilion, nei granai e nelle cantine i più tristi mesi trascorrono; le loro vestimenta sono logore, la borsa è vuota; il gelido Novembre s'appressa; sotto Tallien e la sua Ghigliottina, ogni speranza è ormai spenta. Il pericolo si fa sempre più imminente, le difficoltà stringono sempre più da vicino, ed essi decidono di separarsi. Gli addii non furono privi di commozione; il colosso Barbaroux, il più allegro fra i bravi uomini, si curva per abbracciare il suo Louvet e grida: «In qualunque posto tu troverai mia madre, cerca fare le veci di suo figlio presso di lei; non vi sarà alcuna delle mie risorse che non condividerò con tua moglie, se per caso potrò incontrarla».<note xml:id="ftn667" place="foot" n="667"> Louvet, pag. 213.</note>
                     </p>
                     <p>Louvet andò con Guadet, con Salles e con Valadi; Barbaroux con Buzot e Pétion. Valadi si diresse verso il Sud, seguendo uno speciale itinerario. I due amici e Louvet ebbero una miserevole giornata e una ben triste nottata, il 14 Novembre 1793. Tutti bagnati, stanchi ed affamati, la dimane essi picchiano, per aiuto, alla casa di campagna d'un amico; il codardo amico non vuol riceverli. Onde dovettero restare sotto gli alberi con una pioggia dirotta. In preda alla disperazione, Louvet pensa di recarsi a Parigi. Egli va innanzi, un po' di qua un po' di là, guazzando nella mota, con una nuova forza attinta dalla furia o dalla frenesia; passa per villaggi, trovando «la sentinella addormentata nella sua garetta, sotto una fitta pioggia»; egli è passato prima che l'uomo possa raggiungerlo. Louvet si burla dei Comitati Rivoluzionari, si serve delle corriere postali coperte e scoperte; si nasconde una volta sotto gli zaini e i mantelli dei soldati e delle loro donne sulla via d'Orléans, mentre si va in cerca di lui; e la maniera onde riesce a scampare per un filo di capello, fornirebbe materia per tre romanzi; alfine giunge a Parigi dalla sua bella Compagna; poi si reca in Isvizzera per attendere giorni migliori.</p>
                     <p>I poveri Guadet e Salles furono presi entrambi, e morirono ghigliottinati a Bordeaux, mentre si battevano i tamburi per coprire la loro voce. Anche Valadi è preso e ghigliottinato. Barbaroux e i suoi due compagni resistettero più a lungo, fino all'estate del 1794; ma non più. Un mattino di Luglio, nel cambiare il loro nascondiglio, come di frequente dovevano fare, «a circa una lega da Saint-Émilion, notano una gran folla di contadini»: che i Giacobini vengano a prenderli? Barbaroux prende una pistola e s'ammazza. Eppure non erano dei Giacobini, ma innocui abitanti del villaggio che si recavano alla festa d'un altro villaggio. Due giorni dopo Buzot e Pétion furono trovati in un campo di frumento coi loro corpi quasi divorati dai cani<note xml:id="ftn668" place="foot" n="668"> 
                           <hi rend="italic">Recherches Historiques sur les Girondins</hi> (nelle <hi rend="italic">Mémoires</hi> di Buzot) p. 107.</note>.</p>
                     <p>Questa fu la fine del Girondismo. Sorsero quegli uomini per rigenerare la Francia; e <hi rend="italic">questo</hi> è quanto hanno conseguito. Ohimè, qualunque dissenso noi avemmo con loro non è stato forse cancellato dal loro destino crudele? La sola pietà sopravvive. Tante anime eccelse di eroi sono sprofondate nel dominio di Hades, date in preda ai cani e ad ogni specie d'uccelli! Ma anche qui la volontà del Potere Supremo s'è compiuta. E come disse Vergniaud: «La Rivoluzione, come Saturno, divora i suoi figli».</p>
                  </div>
               </div>
               <div type="div3" rend="P15">
                  <head>
                     <label>Libro quinto</label>
                     <lb/>Il terrore all'ordine del giorno</head>
                  <div type="div4" rend="P16">
                     <head>CAPITOLO I<lb/>A PRECIPIZIO</head>
                     <p>Noi siamo, dunque, giunti a quel nero e precipitoso Abisso, ove da tempo tendevano tutte le cose; ove, toccato l'orlo vertiginoso, esse precipitano al fondo in un ruinare confuso a capofitto, tumultuosamente, giù, giù; – fin che il Sanculottismo non si sia distrutto da sè; e in questa meravigliosa Rivoluzione Francese, come in un Giudizio Universale, se non s'era fatto rinascere, un Mondo era stato rapidamente distrutto e inabissato. Il Terrore è stato, a lungo, terribile; ma per gli stessi attori è ormai manifesto che la via loro imposta è quella del Terrore; ed essi dicono: Così sia. «<hi rend="italic">Que la Terreur soit à l'ordre du jour</hi>».</p>
                     <p>Tanti e tanti secoli, a non dir altro, da Ugo Capeto in poi, si sono accumulati, e un secolo ha trasmesso all'altro, con nuova aggiunta, la somma di Malvagità, di Menzogne, d'Oppressione dell'uomo per opera dell'uomo. I Re peccarono, e peccarono i Preti, e peccò il Popolo. Malandrini manifesti incedettero trionfanti, ingemmati, con corona e con mitra; o quella specie, ancora più fatale, di Malandrini Segreti dalle formule altisonanti, tutt'apparenza, tutta rispettabilità, vuoti all'interno; la razza dei Ciarlatani divenuta numerosa come la rena del mare. Fin che a lungo andare una tal somma di Ciarlataneria s'era accumulata, che la Terra e il Cielo ne erano stanchi. Lento sembrava il Giorno della Liquidazione; che si appressava impercettibile, traverso il frastuono e le fanfaronate della Cortigianeria, dell'Eroismo Trionfante, del Cristianissimo <hi rend="italic">Grand Monarquisme</hi>, del Benamato Pompadourismo: eppure, guardate, esso era pur sempre in cammino; ed eccolo che è giunto, d'un subito, non visto da alcuno! La messe di lunghi secoli maturava, ingialliva con un così rapido progredire negli ultimi tempi; ed ora che è gialla, vien mietuta rapidamente, per così dire, in un giorno. Mietuta in questo Regno del Terrore, e trasportata allo Hades e, all'Abisso! – Disgraziati Figli d'Adamo: sempre così è stato, ed essi mai lo hanno compreso, nè mai lo comprenderanno! Con animo lieto, con dolce aspetto, di giorno in giorno, di generazione in generazione, augurandosi scambievolmente buona fortuna, essi sono all'opera nel <hi rend="italic">seminare il vento</hi>. E ne consegue, poichè Dio vive, che <hi rend="italic">raccolgono la tempesta</hi>. Non è possibile altra cosa, – dacchè Dio è una Verità e il Suo Mondo è una Verità.</p>
                     <p>La Storia, intanto, nel trattare di questo Regno del Terrore, ha incontrate le sue difficoltà. Fin che il Fenomeno si trovava nel suo primitivo stadio, semplicemente come «Orrori della Rivoluzione Francese», v'era tanto da dire e da urlare. Con e anche senza profitto. Sa il cielo quanti terrori e quanti orrori vi furono: eppure questo non era tutto il Fenomeno; anzi, più propriamente, il Fenomeno non era punto questo, ma piuttosto l'ombra, la parte negativa di esso. Ed ora in una nuova fase, quando la Storia, cessando dal gridare, vorrebbe piuttosto includere sotto le sue antiche forme di espressione e di speculazione questa Cosa nuova e sorprendente; in modo che qualche accreditata e scientifica Legge della Natura potesse bastare per quell'inaspettato Prodotto della Natura, e la Storia potesse riuscire a trattarla con linguaggio articolato, traendone le debite conseguenze e il debito profitto; in questa nuova fase la Storia, dobbiamo dirlo, balbetta e s'agita in una maniera ancora più penosa. Prendete, per esempio, l'ultima Forma di espressione che abbiamo vista proposta come la più adeguata al soggetto, appena in questi mesi, dal nostro degno M. Roux nella sua <hi rend="italic">Histoire Parlementaire</hi>. L'ultima e la più strana: che la Rivoluzione Francese era stata lo sforzo supremo, dopo diciotto secoli di preparazione, per realizzare – la Religione Cristiana!<note xml:id="ftn669" place="foot" n="669"> 
                           <hi rend="italic">Hist. Parl.</hi>, (Introd.) I, 1 e segg.</note> 
                        <hi rend="italic">Unità, Indivisibilità, Fraternità o Morte</hi> erano le parole impresse su tutte le Case dei Viventi; anche sui Cimiteri o Case di Morti era impresso per ordine del Procuratore Chaumette: <hi rend="italic">Qui è l'eterno sonno</hi>
                        <note xml:id="ftn670" place="foot" n="670"> 
                           <hi rend="italic">Deux Amis</hi>, XII, 78.</note>. Ma una Religione Cristiana realizzata con la Ghigliottina e la Morte Eterna, «mi riesce sospetta», come soleva dire Robespierre, «<hi rend="italic">m'est suspecte</hi>».</p>
                     <p>Ohimè no, M. Roux! È questo un Vangelo di Fraternità secondo nessuno dei Quattro antichi Evangelisti, un Vangelo che non inculca agli uomini di pentirsi, e di emendare <hi rend="italic">ciascuno la sua esistenza pervertita</hi>, perchè si salvino; ma piuttosto un Vangelo, come noi spesso accennammo, secondo un Quinto e nuovo Evangelista, Jean-Jacques, che invita <hi rend="italic">ciascuno</hi> ad emendare la <hi rend="italic">esistenza perversa del mondo intero </hi>e a salvarsi facendo la Costituzione. Cosa ben differente e distante <hi rend="italic">toto coelo</hi>, come suol dirsi: quanto è lontano il cielo, e più ancora, se è possibile! È così per altro che fanno la Storia e tutta l'umana Favella e l'umana Ragione, proprio come fece Adamo al principio della vita: si sforzano di dare un nome alle nuove Cose che produce la Natura – spesso senza alcun profitto.</p>
                     <p>E se la Storia dovesse una volta confessare che tutti i Nomi e i Teoremi ad essa noti finora sono vani? Che questo grande Prodotto della Natura fu grande e nuovo proprio perchè non venne a mettersi sotto le antiche e sancite Leggi della Natura, ma venne a svilupparne delle nuove? In questo caso la Storia, rinunciando alla pretesa di dare ad esso un <hi rend="italic">nome</hi> pel momento, lo <hi rend="italic">esaminerà</hi> onestamente e dirà di esso quel che potrà! Tutto ciò che si approssima al vero Nome ha valore: venga quando che sia il vero Nome, chè la Cosa si conosce d'ora innanzi; la Cosa ci appartiene e può essere trattata.</p>
                     <p>Ora non è di certo la realizzazione del Cristianesimo, o d'alcun che di terrestre che noi discerniamo in questo Regno del Terrore, in questa Rivoluzione Francese onde è compimento. Piuttosto noi discerniamo la Distruzione, – di tutto ciò che era distruttibile. Si direbbe che Venticinque Milioni, in preda alfine a una ispirazione Pitica, fossero sorti simultaneamente e avessero detto, con un tono che sorpassava tempi e regioni, che questa Bugiarda Esistenza era divenuta insopportabile. O Ipocrisie e Apparenze, Manti Reali, Ermellini Cardinalizi, Credi, Formule, Rispettabilità, Sepolcri ben dipinti pieni d'ossa di morti, – ecco che tutti ci apparite nient'altro che una menzogna. Eppure la nostra vita non è una Menzogna; non sono una Menzogna la nostra Fame e la Miseria! Ed ecco che noi sorgiamo, come un sol uomo, con i nostri Venticinque Milioni di mani destre; e chiamiamo a testimoni il Cielo, la Terra e l'Abisso dell'Inferno, che, o voi dovete scomparire, o dovremo scomparire noi stessi.</p>
                     <p>Giuramento davvero non immeritevole di considerazione; che forma, come spesso si è detto, il più notevole avvenimento in questi ultimi mille anni; onde seguono e seguiranno conseguenze. Il compimento di questo Giuramento, vale a dire la fiera e disperata lotta dell'Uomo contro la sua Condizione, e il suo Ambiente, – una lotta, ohimè, contro il Peccato e l'Oscurità che erano in loro stessi e negli altri: questo è il Regno del Terrore. La Disperazione Trascendentale fu la sua guida, per quanto inconsapevole. Le false speranze di Fraternità, di Millennio Politico, e d'altro ancora, noi le abbiamo sempre viste: ma l'anima di tutto questo, non vista, la Disperazione Trascendentale, non era falsa, nè è rimasta senza effetti. La Disperazione, spinta agli estremi limiti, completa il ciclo, per così dire; e ridiviene una specie di speranza genuina produttiva.</p>
                     <p>La Dottrina della Fraternità, che fuori del Cattolicismo opera, in verità, stranamente, col veicolo d'un Jean-Jacques, d'un subito si sprigiona dal suo firmamento annuvolato; e di teoria che era si determina a divenire una pratica. Ma appunto così fanno tutti i credi, le intenzioni, i costumi, le scienze, i pensieri e le cose che posseggono i Francesi: a un tratto precipitano; il Cattolicismo, il Classicismo, il Sentimentalismo, il Cannibalismo: tutti gl'<hi rend="italic">ismi</hi> che costituiscono l'Uomo in Francia, precipitano e rimbombano in quell'abisso; la teoria è divenuta pratica e tutto ciò che non può nuotare affonda. Non è il solo Evangelista Jean-Jacques; non v'è Maestro di villaggio che non abbia portato il suo contributo: non ci diamo forse del <hi rend="italic">tu</hi> l'un l'altro come facevano i Popoli Liberi dell'Antichità? Il Patriota Francese col rosso berretto frigio della Libertà battezza il suo povero fanciulletto rosso col nome di Catone, – Censore o di Utica? Gracco è divenuto Babeuf e pubblica Giornali; Muzio Scevola, Calzolaio di tal nome, presiede la Sezione Muzio Scevola; in breve è tutto un mondo che si getta in acqua alla rinfusa, per vedere quel che resterà a galla.</p>
                     <p>Onde noi, in tutti i casi, chiameremo questo Regno del Terrore uno strano Regno. Il Sanculottismo dominante fa, per così dire, <hi rend="italic">tabula rasa</hi>; mai l'Umanità fu vista in un momento più strano. Una nazione d'uomini piena di bisogni e priva di costumi! Gli antichi costumi sono andati in rovina perchè erano invecchiati. Gli uomini, spinti dall'impulso della Necessità e d'un furore Pitico, debbono sotto il pungolo del momento trovare il <hi rend="italic">modo</hi> di soddisfare il bisogno. La Consuetudine va in rovina; per imitazione, per invenzione il Nuovo s'affretta a edificare sè stesso. Ciò che la Nazione Francese aveva nella testa vien fuori; e se il risultamento non è grande, di certo è dei più strani.</p>
                     <p>Nè il Lettore deve immaginare che fosse tutto nero questo Regno del Terrore: ben lungi da ciò. Quanti vi sono in questa Francia tra fabbri, falegnami, fornai, lavandaie e simili, che attendono come sempre al loro quotidiano lavoro, senza curare se il Governo sia Governo di Terrore o di Gioia! A Parigi vi sono ventitrè Teatri ogni sera; e qualcuno conta una sessantina di Ritrovi dove si balla<note xml:id="ftn671" place="foot" n="671"> Mercier, II, 124.</note>. Le produzioni drammatiche – opere di carattere strettamente Repubblicano. Come pel passato, sempre nuove sfornate di romanzi vanno a rimpinzare le Biblioteche Circolanti<note xml:id="ftn672" place="foot" n="672"> 
                           <hi rend="italic">Moniteur</hi> di questi mesi, <hi rend="italic">passim.</hi>
                        </note>. «Lo smaltitoio dell'Aggiotaggio», ora che s'è in un tempo di Carta Moneta, lavora con una vivacità senza esempio, che non si può immaginare; emana «subitanee fortune», come i Palazzi d'Aladino: una vera Fata Morgana miracolosa, dal momento che <hi rend="italic">potete</hi> vivere colà per un po' di tempo. Il Terrore è una specie di suolo sabbioso su cui si disegnano le scene più varie. Con rapidi passaggi, con colori intensificati, il sublime, il comico, l'orribile si succedono; o piuttosto con un tumulto incalzante si accompagnano l'un l'altro.</p>
                     <p>Qui più che altrove «le cento lingue» che gli antichi Poeti spesso invocano, sarebbero veramente utili! In mancanza d'un tale organo da parte nostra, cerchi il Lettore di adoprare il suo organo dell'immaginazione: cerchiamo noi di spiegargli dinanzi qualche sprazzo significativo delle cose, come più ordinatamente possiamo.</p>
                  </div>
                  <div type="div4" rend="P18">
                     <head>CAPITOLO II<lb/>MORTE</head>
                     <p>Nei primi giorni di Novembre v'è un fugace sprazzo di cose che è degno di nota: l'ultimo viaggio verso l'eterna dimora di Filippo d'Orléans Egalité. Filippo fu «messo in istato d'accusa», insieme ai Girondini, con sua e loro sorpresa; ma non fu giudicato con loro. Essi sono stati condannati a morte e decapitati da circa tre giorni, quando Filippo, dopo la sua lunga detenzione di sei mesi a Marsiglia, giunge a Parigi. Ciò avvenne, secondo il nostro calcolo, il tre Novembre 1793.</p>
                     <p>Quello stesso giorno due donne importanti sono fatte prigioniere: la Dame Dubarry e Joséphine Beauharnais. La Dame Dubarry, già Contessa, sfortunata donna, era ritornata da Londra, e l'arrestarono, non solo come una Ex-cortigiana d'una Ex-Maestà, e perciò sospetta; ma «per aver fornito danari agli Emigrati». Contemporaneamente a lei viene la moglie di Beauharnais, che presto ne sarà la vedova: Giuseppina Tascher Beauharnais, la quale diverrà l'Imperatrice Joséphine Bonaparte, – perchè una Indovina negra dei Tropici le aveva profetizzato tempo addietro che diverrebbe Regina e più ancora. Nello stesso tempo il povero Adamo Lux, quasi pazzo, che, secondo Forster, «non aveva preso cibo per tre settimane», va alla Ghigliottina pel suo Pamphlet su Charlotte Corday; «egli salì il palco», e disse che «moriva per lei con grande gioia». Fra questi compagni di viaggio arriva Filippo. Poichè, si chiami pure il mese Brumaire anno 2 della Libertà, o Novembre dell'anno 1793 della Schiavitù, la Ghigliottina va sempre, la <hi rend="italic">Guillotine va toujours</hi>.</p>
                     <p>Basta, il processo di Filippo è presto compiuto, il suo giurì è presto convinto. Egli è trovato reo di Realismo, di Cospirazione e d'altro ancora; di più diviene un reato per lui l'aver votata la Morte di Luigi, quantunque egli risponda: «Io votai secondo il mio convincimento e la mia coscienza». La sentenza lo condanna alla morte immediata, e questo triste giorno del sei Novembre è l'ultimo che vede Filippo. Filippo, dice Montgaillard, chiese subito la colazione; una buona quantità di «ostriche, due costolette, quasi una bottiglia del miglior vino di Bordeaux», e consumò tutto con apparente buon appetito. Un Giudice Rivoluzionario o Emissario officiale della Convenzione venne poi a significargli che egli poteva ancora rendere servigio allo Stato rivelando la verità intorno a qualche complotto. Filippo rispose che al punto ove egli era, lo Stato non aveva diritto di reclamar molto da lui; ma che, nondimeno, nell'interesse della Libertà, avendo ancora un po' di tempo a sua disposizione, voleva, ad ogni ragionevole domanda che gli si rivolgesse, dare una ragionevole risposta. E così, dice Montgaillard, col gomito poggiato sul camino, egli conversò con voce moderata e con una grande compostezza, fin che non fu passato il tempo e l'Emissario non fu andato via.</p>
                     <p>Alla porta della Conciergerie, il contegno di Filippo fu fiero e disinvolto, quasi con aria di comando. Sono trascorsi cinque anni meno pochi giorni da che Filippo, tra queste stesse mura di pietra, si levò con un'aria di graziosità e domandò al Re Luigi, «se quella era una Seduta Reale o un Letto di Giustizia». O Cielo! – Tre poveri criminali volgari dovevano essere trasportati e morire con lui: alcuni dicono che essi si opposero ad una simile compagnia e dovettero esser cacciati dentro a viva forza<note xml:id="ftn673" place="foot" n="673"> Forster, II, 628; Montgaillard, IV, 141-57.</note>; ma sembra che non sia vero. Senonchè, con o senza opposizione, il veicolo della Ghigliottina si pose in cammino. L'abito di Filippo è notato per la sua eleganza: marsina verde, panciotto di <hi rend="italic">piquet</hi> bianco, pantaloni gialli di pelle di daino, stivali lucidi; la sua aria, come sempre, perfettamente corretta, impassibile, per non dire disinvolta, d'una gentilezza artificiosa. Attraversando lentamente, l'una dopo l'altra, molte strade, fra le esecrazioni, – si passa pel Palais Egalité, già Palais-Royal! Il Popolaccio crudele lo fa soffermare per qualche minuto: la Dame de Buffon, si dice, lo guardava dall'alto, con la sua acconciatura alla Gesabele; lungo il muro di pietra apparivano queste parole impresse a grossi caratteri tricolori: REPUBBLICA, UNA E INDIVISIBILE; LIBERTÀ, UGUAGLIANZA, FRATERNITÀ O MORTE; <hi rend="italic">Proprietà Nazionale</hi>. Gli occhi di Filippo ebbero un lampo infernale per un istante; ma immediatamente si ricompose, e rimase impassibile, corretto come uno zerbinotto. Sul palco, Samson voleva togliergli le scarpe: «Eh via!», disse Filippo, «si potranno togliere più facilmente dopo; sbrighiamoci, <hi rend="italic">dépêchons nous!</hi>»</p>
                     <p>Filippo non mancava dunque di qualche virtù? Dio non ammette che possa esistere essere vivente completamente privo di una qualche virtù. Egli ebbe la virtù di mantenersi in vita per quarantacinque anni; – forse altre virtù che non conosciamo. Ma probabilmente nessun mortale tramandò la memoria di tante cose a lui connesse; tanti fatti, e anche tante menzogne. Poichè egli era un <hi rend="italic">Giacobino Principe del Sangue</hi>; vedete combinazione! Inoltre, a differenza d'un Nerone, d'un Borgia, visse all'Epoca dei Pamphlets. E facciamo punto; il Caos lo ha riassorbito, ed è a sperare, che il più lontanamente, o proprio mai, ne generi uno simile! – Il bravo giovane Orléans Egalité, spogliato di tutto, ma non di sè stesso, è andato a Coira nel paese dei Grigioni, sotto il nome di Corby, ad insegnarvi Matematica. La famiglia Egalité trovasi nella più buia profondità del Nadir.</p>
                     <p>Segue una Vittima tanto più nobile, di cui si perpetuerà la memoria per parecchi secoli: Jeanne Marie Phlipon, la Moglie di Roland. Sublime, come una Regina, nel suo dolore senza lamenti, apparve a Riouffe nella sua Prigione. «Qualcosa di più che non si trova solitamente nello sguardo delle donne si pingeva», dice Riouffe<note xml:id="ftn674" place="foot" n="674"> 
                           <hi rend="italic">Memoires</hi> (<hi rend="italic">Sur Les Prisons</hi>), pp. 55-7.</note>. «in quei grandi occhi neri, pieni d'espressione e di dolcezza. Spesso ella mi parlò di ammirazione, di stupore; mentr'ella si esprimeva con una purità, un'armonia, una forma che facevano parere il suo linguaggio una musica, che l'orecchio mai si stancava d'udire. La sua conversazione era seria, non fredda; e mentre partiva dalla bocca di una bella donna, era franca e coraggiosa come quella d'un grand'uomo.» Eppure la sua cameriera diceva: «Alla vostra presenza ella dà prova di tutta la sua forza, ma nella sua camera se ne sta per ben tre ore appoggiata alla finestra a piangere». Si trova in prigione, liberata una volta e poi subito ripresa, fin dal primo Giugno: nell'agitazione e nell'incertezza che sono giunte a grado a grado fino alla più triste certezza, quella della morte. Nella prigione dell'Abbaye occupava l'appartamento di Carlotta Corday. Qui, alla Conciergerie, parla con Riouffe, con l'Ex-Ministro Clavière; chiama i Ventidue decapitati «<hi rend="italic">nos Amis</hi>, i nostri Amici», – che presto seguiremo. In quei cinque mesi furono scritte quelle sue <hi rend="italic">Mémoires</hi> che tutto il mondo legge ancora.</p>
                     <p>Ed ora, l'8 Novembre, «vestita di bianco», dice Riouffe, «con la sua lunga chioma nera che le scende fino alla cintola», ella è andata alla sbarra del Tribunale; ed è tornata con passo sollecito, sollevando il dito per apprenderci che è stata condannata: i suoi occhi parevano umidi. L'interrogatorio di Fouquier-Tinville era stato «brutale»; l'onore femminile offeso lo rimbeccò con disprezzo, non senza lagrime. Ed ora, compiuta la breve preparazione, anche lei deve percorrere l'ultima sua via. Andava con lei un tale Lamarche, «Direttore della Stampa degli Assegnati», che ella cercava di rialzare il suo abbattimento. Giunti a pie' del palco, ella chiese carta e penna. «per scrivere gli strani pensieri che sorgevano nell'animo suo»<note xml:id="ftn675" place="foot" n="675"> 
                           <hi rend="italic">Mémoires</hi> de Madame Roland (Introd.), I, 68.</note>: notevole richiesta, che non fu soddisfatta. Allora, guardando la Statua della Libertà eretta in quel luogo, dice amaramente: «O Libertà, – quali cose si commettono nel tuo nome!» Per pietà di Lamarche, ella vorrebbe morire per la prima: vorrebbe mostrargli come è facile morire. «Contrario all'ordine», disse Samson. «Ohibò, ricusate di aderire all'ultima richiesta d'una signora?» E Samson cedette.</p>
                     <p>Nobile Apparizione bianca, dall'altero volto di Regina, dallo sguardo dolce e fiero, dalla chioma nera ondeggiante fino alla cintola; e dal cuore generoso fra quanti mai palpitarono nel petto d'una donna! Come una statua greca, serenamente completa, splende in quel triste naufragio di cose; – ad imperitura memoria. Onore alla grande Natura che nella città di Parigi, all'epoca del Nobile Sentimento o del Pompadourismo, può produrre una Jeanne Phlipon e educarla a perpetua illustrazione della Femminilità, malgrado la Logica, le <hi rend="italic">Encyclopédies</hi> e il Vangelo secondo Jean-Jacques! La Biografia rammenterà a lungo quel tratto della richiesta d'una penna «per scrivere gli strani pensieri che sorgevano nell'animo suo». È come un tenue raggio di luce che spande la dolcezza e qualche cosa di sacro su tutto ciò che ha dinanzi: così, anche in lei v'era l'Ineffabile; anch'ella era figlia dell'Infinito; v'erano in questo misteri che il Filosofismo non aveva neppur sognato! – Ella lasciò a sua figlia dei lunghi scritti di consigli; e disse che suo marito non le sopravviverebbe.</p>
                     <p>Ancora più che crudele fu la sorte del povero Bailly, Primo Presidente Nazionale, Primo Maire di Parigi: condannato ora per Regalismo, per Lafayettismo; per quel fatto della Bandiera Rossa allo Champ-de-Mars; – si può dire in genere per aver lasciata la sua Astronomia ed essersi mischiato nella Rivoluzione. È il Dieci Novembre 1793; cade un'acquerugiola fredda, molesta, mentre il povero Bailly è condotto per le strade fra gli urli del Popolaccio che lo copre di maledizioni e di fango, agitandogli sul viso per ischerno una Bandiera Rossa accesa o fumante. Silenzioso, senza commiserazione è assiso l'innocente vecchio. Con andatura lenta, sotto il nevischio penetrante, giungono allo Champ-de-Mars. «Non là!» vocifera il Popolaccio che impreca; «un tal sangue non deve macchiare un Altare della Patria; non là; ma su quel mucchio di letame in riva al fiume!» Così vocifera il Popolaccio imprecante, e l'Officialità l'ascolta! La Ghigliottina è disfatta, benchè le mani siano intirizzite dall'aria rigida; è trasportata in riva al fiume, dove vien drizzata di nuovo, con lento torpore, contato, battito a battito, nel cuore stanco del vecchio. Per lunghe ore; fra le imprecazioni e la gelida pioggia. «Tu tremi, Bailly», gli disse uno. «<hi rend="italic">Mon ami</hi>, tremo dal freddo», disse Bailly, «<hi rend="italic">c'est de froid</hi>». Fine più crudele non ebbe mortale<note xml:id="ftn676" place="foot" n="676"> 
                           <hi rend="italic">Vie de Bailly</hi> (in <hi rend="italic">Mémoires</hi>), pag. 29.</note>.</p>
                     <p>Alcuni giorni dopo, Roland, sentendo la notizia di ciò che era accaduto il giorno otto, abbraccia i suoi buoni amici a Rouen, lascia la loro benefica casa che gli aveva dato rifugio, e parte con un addio troppo triste per aver lagrime. Il mattino della dimane, 16 del mese, «a circa quattro leghe da Rouen, nella direzione di Parigi presso il Borgo Baudoin nell'Avenue di M. Normand», è trovato a seder contro un albero un uomo dall'aspetto severo, reso anche più duro dalla rigidezza della morte; un bastone a stocco gli ha trapassato il cuore; ai suoi piedi è questo scritto: «Chiunque tu sii che mi troverai a giacere, rispetta i miei avanzi: essi appartengono a un uomo il quale consacrò tutta la sua vita a rendersi utile, e che è morto come visse, virtuoso e onesto». «Non la paura, ma l'indignazione mi fecero lasciare il mio ritiro, quando venni a sapere che mia moglie era stata assassinata. Io desiderai di non restare più oltre su una Terra contaminata da delitti»<note xml:id="ftn677" place="foot" n="677"> 
                           <hi rend="italic">Mémoires de Madame Roland</hi> (Introd.), I, 88.</note>.</p>
                     <p>Il contegno di Barnave innanzi al Tribunale Rivoluzionario fu dei più coraggiosi; ma ciò non gli valse. Lo avevano fatto venire da Grenoble, per pagare il tributo comune. Vana è l'eloquenza, sia forense sia di altro genere, contro le mute cesoie di Cloto d'un Tinville. Non ha che trentadue anni questo Barnave, e quanti mutamenti ha già visto. Non ha guari lo abbiamo visto in cima alla ruota della Fortuna, allorchè la sua parola era legge pei Patrioti: ed ora è di certo al fondo della ruota, altercando violentemente con un Tribunale di Tinville, che lo condanna a morire!<note xml:id="ftn678" place="foot" n="678"> Forster, II, 629.</note> E quel Pétion, un tempo anch'egli dell'Estrema Sinistra chiamato Pétion Vertu, ove è mai? È civilmente morto, è nelle Caves de Saint-Émilion, per essere divorato dai cani. E Robespierre che come lui fu portato sulle spalle del popolo è nel Comitato della <hi rend="italic">Salute</hi>; civilmente vivo; non per vivere sempre. Così vertiginosamente turbina e si svolge questo incommensurabile <hi rend="italic">tormentum</hi> d'una Rivoluzione, che fa udire il suo rimbombo selvaggio e non può seguirsi con l'occhio. Sul palco, Barnave battè il piede a terra e, volgendo in alto lo sguardo, lo si udì esclamare: «Questa è dunque la mia ricompensa!»</p>
                     <p>Il Deputato Ex-Procureur Manuel s'è digià dipartito; il Deputato Osselin, famoso anche in Agosto e Settembre, è sul punto di dipartirsi; così Rabaut, scoperto per tradimento fra i suoi due muri, e il fratello di Rabaut. Quanti Deputati Nazionali! Nè mancano i Generali: la memoria del Generale Custine non può essere difesa da suo figlio, perchè anche suo figlio è stato ghigliottinato. Custine l'Ex Nobile era stato surrogato dal Plebeo Houchard; il quale alla sua volta non potè aver fortuna nel Nord; anche per lui non fuvvi misericordia; egli perì nella Place de la Révolution dopo aver tentato di suicidarsi in prigione. E i Generali Biron, Beauharnais, Brunet! Nessun Generale può far bene; il duro e vecchio Luckner dagli occhi cisposi; l'Alsaziano Westermann, bravo e diligente nella Vandea: <hi rend="italic">nessuno di loro può</hi>, come canta il Salmista, <hi rend="italic">liberare la sua anima dalla morte</hi>.</p>
                     <p>Che gran da fare hanno i Comitati Rivoluzionari, le Sezioni, coi loro Quaranta Soldi al giorno! Gli arresti si seguono rapidi, incessanti; poi, viene la morte. L'ex-Ministro Clavière s'è ammazzato in prigione. L'ex-Ministro Lebrun, preso in un fienile travestito da operaio, è immediatamente menato a morte<note xml:id="ftn679" place="foot" n="679"> 
                           <hi rend="italic">Moniteur</hi>, 11 dicembre, 30 Dicembre 1793; Louvet, pag 287.</note>. D'altra parte, non dice forse bene Barrère, «che si conia moneta nella Place de la Révolution»? Poichè sempre la «proprietà del reo, se proprietà egli ha», è confiscata. Per evitare gli accidenti, abbiamo fatta una legge onde il suicida non possa defraudarci, poichè un criminale che si suicida, non per questo cesserà d'incorrere nella confisca dei beni. Tremi perciò il reo, tremi il sospetto, il ricco e in una parola ogni individuo <hi rend="italic">Culottico!</hi> Il Palazzo del Lussemburgo, appartenente una volta a Monsieur, è divenuto un'immensa e orrida Prigione; così il Palazzo di Chantilly, un tempo di Condé. I loro padroni sono a Blankenberg sulla sponda sinistra del Reno. In Parigi vi sono ormai Dodici Prigioni, nella Francia Quarantaquattromila; a quella volta, fitti come le foglie autunnali appassite, irrompono i sospetti; colpiti dal Comitato Rivoluzionario, sono spazzati verso quei luoghi, che sono come i loro magazzini, – per essere distrutti da Samson e da Tinville. «La Ghigliottina non va male. <hi rend="italic">La Guillotine ne va pas mal</hi>».</p>
                  </div>
                  <div type="div4" rend="P18">
                     <head>CAPITOLO III<lb/>DISTRUZIONE</head>
                     <p>I sospetti possono ben tremare; ma tanto più i ribelli dichiarati: – le Città girondine del Mezzodì! L'Esercito Rivoluzionario è partito sotto il comando dell'autore drammatico Ronsin; forte di seimila uomini, «in berretto rosso e farsetto tricolore, pantaloni e giacchetta di felpa scura, con enormi mustacchi e sciabola enorme, – in <hi rend="italic">carmagnole complète</hi>»<note xml:id="ftn680" place="foot" n="680"> Vedi Louvet, pag. 301.</note>; recando seco ghigliottine portatili. Il Rappresentante Carrier s'è recato a Nantes pei confini dell'ardente Vendée, che Rossignol ha addirittura messa in fiamme; Carrier giudicherà i prigionieri che voi farete, e i loro complici, Realisti o Girondini; la sua ghigliottina marcia sempre, <hi rend="italic">va toujours</hi>, con la sua «Compagnia di Marat dai berretti di lana». Sono ghigliottinati piccoli fanciulli e adulti. Per rapida che sia la macchina, non basta; il Carnefice e i suoi garzoni sono estenuati dal soverchio lavoro; dichiarando che i muscoli umani non ne possono più<note xml:id="ftn681" place="foot" n="681"> 
                           <hi rend="italic">Deux Amis,</hi> XII, 249-51.</note>. Onde bisogna esperimentare la fucilazione; e forse in seguito metodi ancor più spaventevoli.</p>
                     <p>In Brest, per lo stesso scopo, Jean Bon Saint-André è alla testa d'un Esercito di Berretti Rossi. A Bordeaux comanda Tallien col suo Isabeau e i suoi paggi. Guadet, Cussy, Salles e tanti altri cadono. La Picca sanguinosa e il sanguinoso Berretto hanno il supremo dominio; mentre la Ghigliottina conia monete. Tallien dalla capigliatura ispida di volpe, abile Editore un tempo, attualmente ancor giovane, è divenuto feroce, potente; un Plutone sulla Terra, che possiede le chiavi del Tartaro. Si nota intanto che certa Señorita Cabarrus, o se volete Señora, maritata e non ancora vedova <hi rend="italic">Dame de Fontenay</hi>, una bella bruna figliuola d'un Cabarrus Mercante Spagnuolo, – ha raddolcito il rosso cipiglio; perorando per sè e pei suoi amici; e riuscendovi. Le chiavi del Tartaro o qualunque specie di potere sono qualche cosa per una donna; il fosco Plutone stesso non è insensibile all'amore. Novella Proserpina, ella è rapita da quel tristo e rosso Dite; e si dice che raddolcisse alcun poco il suo cuore di pietra.</p>
                     <p>Maignet, a Orange nel Sud; Lebon, a Arras nel Nord, meravigliano il mondo. Il Tribunale Popolare Giacobino col suo Rappresentante Nazionale, sorge qua e là, forse proprio dove il Tribunale Popolare Girondino aveva funzionato; ovunque è necessario. Fouché, Maignet, Barras, Fréron nettano i Dipartimenti Meridionali, come mietitori, con la falce della Ghigliottina. Molti sono i lavoratori, abbondante è la messe. A centinaia, a migliaia sono falciate le vite degli uomini; sono gettate come tizzi nella vampa.</p>
                     <p>Marsiglia è presa e messa sotto la legge marziale: mirate, a Marsiglia, qual sudicia spiga dalla barba rossa stanno tagliando; – un grosso Uomo, vogliamo dire, dalla faccia a chiazze color di rame, dalla barba folta somigliante una stoppia, d'un colore di terracotta! Per Nemesi e le Fatali Sorelle, egli è Jourdan Coupe-têtes! Han colto lui in quei distretti sottoposti alla legge marziale; anche lui col loro «rasoio nazionale» <hi rend="italic">rasoir national</hi>, sarà d'un tratto rasato. E giù alla sua volta la testa del Carnefice Jourdan, – giù come quelle di Deshutte e di Varigny, che egli mandò sulle picche nella Insurrezione delle Donne! Non lo si vedrà più questo Portento di rame andare in giro per le città del Sud; non lo si vedrà più giudicare con la pipa e la zozza nella Torre di Ghiaccio d'Avignone. La Terra che tutto nasconde, ha ricevuto lui, quell'ammasso carnoso dalla barba di terracotta: che ci sia dato non vederne mai più uno simile! – Si nomina Jourdan, e delle altre centinaia non si parla. Purtroppo essi, come fasci confusi, giacciono ammassati dinanzi a noi, contati a carrettate; eppure non uno di quegli individui, non una festuca di quei fasci fu privo d'una Vita e d'una Storia; e non fu reciso senza dolore, proprio come un Imperatore che muore!</p>
                     <p>Meno di tutte le altre città può sfuggire Lione. Lione, che noi vedemmo sotto uno spaventevole chiarore solare, quella notte autunnale quando scoppiò la Polveriera, evidentemente volgeva a una triste fine. Inevitabile: che cosa possono fare il valore disperato e Précy, se Dubois-Crancé, sordo come il Destino, terribile come la Condanna, cattura le loro «ridotte di sacchi di cotone»; circuendole sempre più da presso con la sua lava d'Artiglieria? Mai, quel <hi rend="italic">ci-devant </hi>D'Autichamp arriverà; mai si avrà un qualche aiuto da Blankenberg. I Giacobini di Lione erano nascosti nelle grotte; la Municipalità Girondina diveniva sempre più livida tra la fame, il tradimento e le fiamme. Précy brandì la spada e circa millecinquecento con lui; egli montò in sella per aprirsi la via della Svizzera. Essi combatterono con veemenza, e con veemenza furono combattuti e vinti; non delle centinaia ma appena delle unità di loro poterono vedere la Svizzera<note xml:id="ftn682" place="foot" n="682"> 
                           <hi rend="italic">Deux Amis</hi>, XI, 145.</note>. Il 9 Ottobre, Lione si arrende a discrezione; essa è divenuta una città dannata. L'Abbé Lamourette, ora Vescovo Lamourette, già legislatore, quello dell'antico <hi rend="italic">Baiser-L'Amourette</hi> o Bacio di Dalila, è qui preso e mandato a Parigi per essere ghigliottinato; «egli si fece il segno della croce», dicono, quando Tinville gli comunicò la sua sentenza di morte, e morì da eloquente Vescovo Costituzionale. Guai adesso a tutti i Vescovi, Preti, Aristocratici e Federalisti che si trovano a Lione! I <hi rend="italic">mani</hi> di Chalier debbono essere calmati; la Repubblica, furiosa di un furore di Pitonessa, ha denudato il suo braccio destro. Mirate! Il Rappresentante Fouché, Fouché di Nantes, un nome che diverrà ben noto, con una compagnia di Patrioti si reca debitamente ad esumare il corpo di Chalier. Un Asino vestito delle insegne sacerdotali, con la mitra in testa, che trascina i libri della Messa, dicono alcuni proprio la Bibbia, alla sua coda, attraversa le vie di Lione, scortato da una moltitudine di Patrioti fra un clangore d'inferno: diretti alla tomba del Martire Chalier. Il corpo è tirato fuori e bruciato; le ceneri sono riunite in un'urna; per essere venerate dal Patriottismo di Parigi. I Libri Sacri fecero parte del funebre rogo, e le loro ceneri furono sparse al vento, fra grida di «Vengeance! Vengeance!» – che, scrive Fouché, saranno soddisfatte<note xml:id="ftn683" place="foot" n="683"> 
                           <hi rend="italic">Moniteur</hi> (del 17 Novembre 1793), etc.</note>.</p>
                     <p>Lione è infatti una Città che dev'essere abolita; non più Lione sarà chiamata d'ora innanzi, ma «<hi rend="italic">Commune Affranchie</hi>, Comune Riscattato»: anche il suo nome dovrà perire. Dev'essere rasa al suolo questa che un tempo fu una grande Città, se il Giacobinismo profetizza bene; poi una Colonna sarà eretta sulle rovine con questa Iscrizione: «<hi rend="italic">Lione, si ribellò alla Repubblica; Lione non è più</hi>». Fouché, Couthon, Collot, Rappresentanti della Convenzione, si succedono l'uno all'altro: vi è lavoro pel Carnefice; lavoro pel martello, ma <hi rend="italic">non</hi> per edificare. A cominciare dalle Case degli Aristocratici, che sono condannate. Il Paralitico Couthon, portato su una sedia, batte sul muro con un emblematico martello, dicendo: «<hi rend="italic">La Loi te frappe</hi>, La Legge ti colpisce»; muratori con picconi e leve intraprendono la demolizione. E che strepito delle case che crollano, che desolante rovina fra nugoli di polvere portati dal vento invernale! Se Lione fosse stata di fragile struttura, sarebbe tutta svanita in quelle settimane e la profezia dei Giacobini si sarebbe compiuta. Ma le Città non si fanno di spuma di sapone; Lione è costruita in pietra. Onde, quantunque si fosse ribellata alla Repubblica, <hi rend="italic">esiste</hi> ancora oggidì.</p>
                     <p>Nè i Girondini di Lione hanno un sol collo, che si possa recidere d'un sol colpo. Il Tribunale Rivoluzionario, la Commissione Militare, ghigliottinando, fucilando, fanno quanto possono; i rigagnoli della Place des Terreaux sono rossi; cadaveri mutilati galleggiano sul Rodano. Collot d'Herbois, dicono, era stato fischiato sul palcoscenico a Lione; ma con quali sibili, con quale fischietto mondiale o roca Tartarea Tromba lo fischierete ora, nel suo nuovo carattere di Rappresentante della Convenzione, – non è a ripetersi! Duecentonove uomini sono trascinati al Fiume per essere fucilati in massa, col moschetto e col cannone, nella Promenade des Brotteaux. È la seconda di queste scene; nella prima ne perirono una settantina. I cadaveri dei primi furono gettati nel Rodano, ma il Rodano ne rigettò sulla spiaggia alcuni; onde questi altri della seconda spedizione saranno sepolti sulla terra. La loro unica e lunga fossa è scavata; essi stanno in piedi, allineati presso il rialto di terreno umido; i più giovani cantano la Marsigliese. Le Guardie Nazionali Giacobine fanno fuoco; ma sono costrette a ripeterlo più volte e a far uso della baionetta e della spada, poichè, sebbene i condannati cadano tutti, non tutti muoiono; – e si ha così un macello troppo orribile a descriversi; al punto che gli stessi Nazionali, nel far fuoco, volgono altrove il viso. Collot, strappando il moschetto ad una di quelle Guardie Nazionali e spianandolo con l'aria più impassibile, dice; «È così che un Repubblicano deve far fuoco».</p>
                     <p>Questa è la seconda Fucilata, e fortunatamente l'ultima: si finisce col trovare la cosa troppo orrida; inopportuna anche. I condannati condotti in quel luogo erano Duecentonove, uno ne fuggì in capo al Ponte; eppure, nel contare i cadaveri se ne trovano Duecento<hi rend="italic">dieci</hi>. Spiegaci questo enimma, o Collot! Ma dopo un lungo congetturare si sovvennero che due individui, qui sul suolo di Brotteaux, cercarono di uscire dalle file, protestando in preda alla più grande disperazione che essi non erano condannati, ma Commissari di Polizia: ma furono respinti, non prestandosi loro fede, e fucilati insieme agli altri!<note xml:id="ftn684" place="foot" n="684"> 
                           <hi rend="italic">Deux Amis</hi>, XII, 251-62.</note> Tale è la vendetta d'una Repubblica arrabbiata. Certamente questa, secondo una frase di Barrère, è Giustizia «sotto forme rudi, <hi rend="italic">sous des formes acerbes</hi>»<hi rend="italic">.</hi> Ma la Repubblica, come dice Fouché, «deve giungere alla Libertà passando sui cadaveri». O, come dice ancora Barrère: «Non vi sono che i morti che non tornano addietro, <hi rend="italic">Il n'y a que les morts qui ne reviennent pas</hi>». Il Terrore aleggia dapertutto: «La Ghigliottina non va male».</p>
                     <p>Ma prima di lasciare queste regioni Meridionali, su cui la Storia può gettare solo qualche occhiata di lontano, essa vorrà fermarsi per un momento per guardare intensamente un punto solo; l'Assedio di Tolone. Molte batterie, molto bombardamento; s'infocano le palle nelle fornaci e nelle fattorie, mentre l'artiglieria serve bene o male, e si attaccano i Valichi d'Ollioules e il forte Malbosquet; ma poco s'è ricavato finora. Abbiamo avuto qui il Generale Cartaux, un ex-pittore salito in grado nei torbidi di Marsiglia; il Generale Doppet, un ex-medico, salito in grado nei torbidi del Piemonte, che sotto Crancé prese Lione, ma non potè prendere Tolone. Finalmente abbiamo il Generale Dugommier, un allievo di Washington. Non sono mancati i <hi rend="italic">Représentants</hi> della Convenzione: Barras, Saliceti, Robespierre il giovane; – v'è anche uno <hi rend="italic">Chef de Brigade</hi> d'Artiglieria, d'estrema diligenza, che spesso si schiaccia un sonnellino fra i cannoni: giovane di piccola statura, taciturno, di colore olivastro, che non ci è sconosciuto, di nome Bonaparte; uno dei migliori ufficiali d'Artiglieria, fra quanti mai ne incontrammo. Eppure Tolone non è stata presa. È il quarto mese ormai: il mese di Dicembre in istile schiavo, <hi rend="italic">Brinaio</hi> o <hi rend="italic">Frimaire</hi> nel nuovo stile: ancora la maledetta Bandiera rossa e bleu sventola ivi. Essi sono bene approvvigionati dalla parte del Mare, hanno prese tutte le alture, abbattendo il bosco e fortificandosi; come il coniglio, hanno costruita la loro tana nelle rocce.</p>
                     <p>Senonchè, <hi rend="italic">Brinaio</hi> non è ancora divenuto Nevoso o <hi rend="italic">Nivose,</hi> quando è convocato un Consiglio di Guerra; le Istruzioni sono già arrivate dal Governo e dal <hi rend="italic">Salut Public</hi>. Carnot, nel <hi rend="italic">Salut Public</hi>, ci ha mandato un piano d'assedio, che è criticato in una maniera e in un'altra dal Generale Dugommier e dal Commissario Saliceti; e le critiche e i piani erano svariati, allorchè quel giovane Ufficiale di artiglieria si arrischia a parlare; quello stesso che vedemmo sonnecchiare fra i cannoni, che è emerso parecchie volte in questa storia, – di nome Napoleone Bonaparte. La sua umile opinione, che s'è formata guardando col cannocchiale, è che un certo Fort d'Eguillette può esser preso incontanente come per un salto di leone; e quando esso fosse nostro, il vero cuore di Tolone potrebbe essere colpito; le Linee Inglesi sarebbero per così dire volte all'interno e Hood e i nostri Naturali Nemici dovrebbero il dì seguente o mettersi in mare o vedersi ridotti in cenere. I Commissari inarcano le ciglia in segno di diniego; chi è questo giovane signore che ha più cervello di tutti noi? Peraltro, il bravo veterano Dugommier crede che l'idea sia degna di considerazione; interroga il giovane; finisce col convincersi, e pensa che si debba tentare: Proviamo!</p>
                     <p>Il volto bronzeo e taciturno, ora che le cose sono pronte, ha assunta un'aria di maggiore austerità, reprimendo un fuoco interiore più che mai intenso. Laggiù, tu lo vedi, è il forte d'Eguillette; un salto di leone disperato, ma pur possibile; oggi sarà tentato! – È tentato: è trovato <hi rend="italic">buono</hi>. Con stratagemmi e coraggio, nascondendosi tra i burroni, immergendosi ferocemente nella tempesta di fuoco, il Forte d'Eguillette è preso, è conquistato: al diradarsi del fumo, vediamo il Tricolore ondeggiare su di esso: il giovane dal bronzeo viso aveva ragione. Il giorno seguente, Hood, trovando che l'interno delle sue linee era esposto, le sue difese all'interno scoperte, si prepara ad imbarcarsi. Prendendo a bordo quei Realisti che vogliono andar con lui, egli leva l'ancora: il 19 Dicembre 1793 Tolone torna ad appartenere alla Repubblica.</p>
                     <p>È finito il cannoneggiamento a Tolone; ora si può cominciare a ghigliottinare e fucilare. Orrori civili, veramente; ma almeno quella infamia d'una dominazione inglese è stata purgata. Che vi siano ora universali Feste Civiche per tutta la Francia: così nel suo rapporto dice Barrère o il Pittore David; e che la Convenzione assista in corpo<note xml:id="ftn685" place="foot" n="685"> 
                           <hi rend="italic">Moniteur,</hi> 1793, Nos. 101 (31 Dicembre), 95, 96, 98 etc.</note>. Inoltre si dice che quegl'infami Inglesi (più curanti dei loro interessi che dei nostri) posero il fuoco ai nostri magazzini, arsenali, navi da guerra nel Porto di Tolone, prima di levar l'ancora; a una ventina di eccellenti navi da guerra, le sole che avevamo attualmente! Eppure essi non vi riuscirono, quantunque le fiamme si espandessero in lungo e in largo; non più di due bastimenti furono bruciati; gli stessi galeotti correvano con le secchie per ispegnere. Queste stesse superbe Navi, come l'<hi rend="italic">Orient</hi> e le altre, debbono trasportare quello stesso Giovane in Egitto prima: non ancora esse possono essere ridotte in cenere, o trasformate in Ninfe marine; non ancora far l'ufficio di razzi, o nave l'<hi rend="italic">Orient</hi>; nè divenir preda dell'Inghilterra, – prima che il tempo giunga!</p>
                     <p>E così per tutta la Francia v'è Civica Festa ed alta marca: e Tolone assiste alla fucilazione, al cannoneggiamento in massa, come vi assistette Lione, e «la morte è vomitata a grandi fiotti, <hi rend="italic">vomie à grands flots</hi>»; e dodicimila Muratori sono requisiti nei paesi circonvicini, per radere Tolone dalla faccia della Terra. Poichè bisogna che sia rasa, dice Barrère nel suo rapporto; tutta, tranne gli stabilimenti navali nazionali; e sarà chiamata d'ora innanzi, non Tolone, ma <hi rend="italic">Porto della Montagna</hi>. Ed ora dobbiamo lasciarla fra le nere nubi della morte; – sperando solo che Tolone sia anche fabbricata di pietra, e che forse neppure i Dodicimila Muratori possano buttarla giù, fin che non sia passato il parossismo.</p>
                     <p>Ma si comincia ad esser nauseati «della morte vomitata a grandi fiotti». Non odi tu, o Lettore (poichè il rumore giunge a traverso i secoli), nel silenzio delle notti di Dicembre e Gennaio, sulla città di Nantes, – rumori confusi come di fucileria e tumulto, che pare di rabbia e di lamenti misti all'incessante mormorio delle acque della Loira? La Città di Nantes è immersa nel sonno; ma il <hi rend="italic">Représentant</hi> Carrier non dorme, non dorme la Compagnia di Marat dai berretti di lana. Perchè leva l'ancora quella navicella dal fondo piatto, quella <hi rend="italic">gabarre,</hi> verso le undici della notte, con Novanta Preti sotto i boccaporti? Essi vanno a Belle Isle? Nel mezzo della corrente della Loira, a un segnale dato, la <hi rend="italic">gabarre</hi> è sprofondata; e scompare con tutto il suo carico. «La sentenza di deportazione», scrive Carrier, «fu eseguita <hi rend="italic">verticalmente</hi>». I Novanta Preti, col loro feretro-gabarre, giacciono nel fondo! Questa è la prima delle <hi rend="italic">Noyades,</hi> che noi possiamo chiamare Annegamenti, di Carrier; che sono divenuti famosi per sempre.</p>
                     <p>A Nantes si ghigliottinava, finchè il Carnefice non cadeva stanco: poi cominciava la fucilazione nel Plain di Saint-Mauve; sono fucilati i bambini e le donne coi bambini al petto: tra donne e fanciulli circa centoventi e poi cinquecento, tanto è infiammata la Vendée; fin che gli stessi Giacobini ne furono nauseati, e tutti, tranne la Compagnia di Marat, gridarono: Basta! Ecco perchè noi abbiamo adesso gli annegamenti e nella notte del 24 <hi rend="italic">Brinaio</hi> dell'anno 2 che corrisponde al 14 Dicembre 1793, abbiamo una seconda <hi rend="italic">Noyade</hi> «di Centotrentotto persone»<note xml:id="ftn686" place="foot" n="686"> 
                           <hi rend="italic">Deux Amis</hi>, XII, 266-72; <hi rend="italic">Moniteur</hi>, du 2 Janviar 1794.</note>.</p>
                     <p>Ma perchè perdere una <hi rend="italic">gabarre,</hi> facendola affondare con essi? Buttateli in acqua con le mani legate; fate piombar loro addosso una grandine di piombo fin che il più resistente di loro sia affogato! I dormienti dal sonno leggero di Nantes e dei Villaggi Marittimi circonvicini odono le scariche di fucileria confuse ai venti della notte, e non sanno spiegarsi che mai può essere. E in quella <hi rend="italic">gabarre</hi> v'erano delle donne, che gli uomini dal Berretto Rosso denudavano: che nella loro agonia pregavano fosse lasciata loro almeno la camicia. Alle madri poi che supplicavano perchè fossero risparmiati i loro fanciulli, la Compagnia di Marat rispondeva: «Lupacchiotti che col crescere diverrebbero lupi».</p>
                     <p>A poco a poco le <hi rend="italic">Noyades</hi> si compiono alla luce del giorno: uomini e donne sono legati insieme piedi e piedi, mani e mani e affondati: e questo essi chiamano <hi rend="italic">Mariage Républicain</hi>, Matrimonio Repubblicano. Crudele è la pantera delle foreste, l'orsa privata dei suoi orsacchiotti: ma nell'uomo v'è un odio più crudele di tutti. Mute, libere ormai d'ogni sofferenza, corpi lividi e gonfi, le vittime rotolano confuse verso il mare portate dalla corrente della Loira; la marea le respinge indietro: nugoli di corvi oscurano il Fiume; i lupi vanno a cercar la preda nelle secche. Carrier scrive: «<hi rend="italic">Quel torrent révolutionnaire!</hi> Che torrente rivoluzionario!» Poichè l'uomo è arrabbiato; e arrabbiato è il Tempo. Queste sono le <hi rend="italic">Noyades</hi> di Carrier; venticinque si dice, poichè ciò che s'è compiuto nella oscurità vien fuori per diventar noto alla luce del sole<note xml:id="ftn687" place="foot" n="687"> 
                           <hi rend="italic">Procès de Carrier</hi> (4 tomes, Paris, 1795).</note>, e non sarà dimenticato per secoli. – Noi ci volgeremo a un altro aspetto della Consumazione del Sanculottismo; abbandonando questo che è il più nero.</p>
                     <p>Invero gli uomini son tutti arrabbiati, e così è il Tempo. Il Rappresentante Lebon, ad Arras, immerge la sua spada nel sangue che scorre dalla Ghigliottina ed esclama: «Come mi piace questo!» Si dice che le madri, per suo ordine, debbano star vicino alla Ghigliottina mentre divora i loro figliuoli; una banda musicale è situata ivi presso; e ad ogni testa che cade intuona il suo <hi rend="italic">Ça-ira</hi>
                        <note xml:id="ftn688" place="foot" n="688"> 
                           <hi rend="italic">Les Horreurs des Prisons d'Arras</hi> (Paris, 1823).</note>. Nel Borgo di Bedouin nell'Orange, l'Albero della Libertà è stato abbattuto nella notte. Il Rappresentante Maignet viene a saperlo ad Orange, e brucia il Borgo di Bedouin fino all'ultimo canile; ghigliottina gli abitanti, o li caccia nelle grotte o sui monti<note xml:id="ftn689" place="foot" n="689"> Montgaillard, IV, 200.</note>. Repubblica Una e Indivisibile! Essa è il più recente parto dell'Abisso scompigliato, inorganico della Natura, quello che gli uomini chiamano Orco, Caos, Notte primitiva, e non conosce che una legge: quella della propria conservazione. <hi rend="italic">Tigresse Nationale</hi>; non le toccate il mustacchio! Essa colpisce rapida; guardate la zampa che protende; – la pietà non è mai entrata nel suo cuore.</p>
                     <p>Prudhomme, quel triste e rumoroso Stampatore ed Abile Editore, e per giunta Editore Giacobino, diverrà un rinnegato, e pubblicherà grossi volumi su questa materia: <hi rend="italic">I delitti della Rivoluzione</hi>, aggiungendovi innumerevoli bugie, quasi che la verità non bastasse. Quanto a noi, troviamo più edificante di sapere una buona volta che questa Repubblica, questa Tigre Nazionale è un Nuovo Parto; un Fatto di Natura in mezzo alle Formule, in una Età delle Formule; e di considerare spesso nel silenzio, come un Fatto così genuino della Natura si comporterà tra le Formule. Poichè le Formule sono in parte genuine, illusorie e ipotetiche; noi le chiameremo con linguaggio metaforico forme regolate e modellate; alcune delle quali conservano ancora corpo e vita; molte delle quali, secondo uno Scrittore Tedesco, non sono che vuote, «occhi di vetro che vi fissano con un'affettazione di vita spettrale, e nel loro interno non contengono che un accumulo immondo di scarafaggi e di ragni»! Ma il Fatto, e tutti possono osservarlo, è genuino e sincero; è il più sincero dei Fatti; terribile nella sua sincerità, terribile come la Morte. Ciò che è ugualmente sincero, può stargli di contro e affrontarlo; ma, ciò che non è tale?</p>
                  </div>
                  <div type="div4" rend="P18">
                     <head>CAPITOLO IV<lb/>CARMAGNOLE COMPLÈTE</head>
                     <p>Simultaneamente con questo nero aspetto di Tophet, un altro aspetto si svolge, che si potrebbe chiamare un Tophet rosso: la Distruzione della Religione Cattolica; e invero, pel tempo che corre, della Religione in genere. Noi vedemmo che il Nuovo Calendario di Romme stabilisce il suo Decimo Giorno di Riposo, e domandammo, che diverrebbe il Sabato Cristiano? Intanto il Calendario ha appena un mese di vita e tutto ha avuto il suo assetto. È molto strano, osserva Mercier: nell'ultima ricorrenza del <hi rend="italic">Corpus Domini</hi> del 1792, tutti, a cominciare dall'Autorità Sovrana, marciarono in religiosa gala con un'aria tutt'affatto devota; – e il Macellaio Legendre, sospettato d'irriverenza, fu a un punto d'esser massacrato nel suo biroccio come si venne a sapere. La Gerarchia gallicana, la Chiesa, le Formule della Chiesa pareva rifiorissero, ben vero dalle foglie un po' smorte, ma non più smorte degli ultimi anni o delle ultime decadi; rifiorissero dappertutto nelle simpatie d'un Popolo non adulterato; sfidando il Filosofismo, la Legislazione e l'Enciclopedia. Fioriscono ovunque, ohimè! come una Vallombrosa dalle foglie smorte; che aspetta solo una raffica del vento di Novembre, e in un'ora ne è tutta spogliata! Da quel giorno del <hi rend="italic">Corpus Domini</hi> sono venuti Brunswick e gli Emigrati, e La Vendée e diciotto mesi del Tempo: di tutto quello che fioriva, specialmente delle foglie smorte, è venuta, comunque lentamente, la fine.</p>
                     <p>Il 7 Novembre, un certo Citoyen Parens, Curato di Boissise-le-Bertrand, scrive alla Convenzione che durante tutta la sua vita non ha fatto che predicare il falso e che omai n'è stanco; perciò egli abbandonava la sua Cura e il suo stipendio, e prega l'Augusta Convenzione di dargli qualche cos'altro di cui vivere. Gli daremo una «<hi rend="italic">Mention honorable</hi>»? O lo rinvieremo al Comitato delle Finanze? Ma s'è appena deciso in proposito, quando l'oca Gobel, Vescovo Costituzionale di Parigi, col suo Capitolo, con una scorta Municipale e Dipartimentale dai berretti rossi, fa la sua apparizione, per fare quello che ha fatto Parens. L'oca Gobel non riconoscerà ora altra «Religione che la Libertà», perciò egli si sveste degli abiti da Prete e riceve l'abbraccio Fraterno: per consolazione del Dipartimentale Momoro, dei Municipali Chaumette ed Hébert, di Vincent e dell'Esercito Rivoluzionario! E chiede Chaumette: Non si potrebbe in questi giorni Senza-calzoni intercalare una Festa della Ragione?<note xml:id="ftn690" place="foot" n="690"> 
                           <hi rend="color(#000000)italic">Moniteur, </hi>
                           <hi rend="color(#000000)">Séance du 17 Brumaire (</hi>
                           <hi rend="color(#000000)">7th November</hi>
                           <hi rend="color(#000000)">), 1793.</hi>
                        </note> Ma certo! Che si rallegrino l'Ateo Maréchal, Lalande e il piccolo Ateo Naigeon; che Clootz, Oratore del Genere Umano, presenti alla Convenzione le sue «<hi rend="italic">Prove della Religione Maomettana</hi>», un'opera che prova la nullità di tutte le Religioni, – ricevendone ringraziamenti. Vi sarà ormai la Repubblica Universale, pensa Clootz, e «un solo Dio: <hi rend="italic">Le Peuple</hi>».</p>
                     <p>La Nazione Francese è di natura gregaria, imitativa; non le occorre altro che un piccolo accenno in questa materia; e l'Oca Gobel, spinto dalla Municipalità e dalla forza delle circostanze, ha dato quell'accenno. Qual Curato dovrà essere da meno di Boissise, qual Vescovo da meno di quello di Parigi? Il Vescovo Grégoire coraggiosamente rifiuta; e gli si risponde: «Noi non forziamo nessuno; che Grégoire consulti la sua coscienza»: ma Protestanti e Cattolici a centinaia aderiscono e s'impegnano. Da vicino e da lontano per tutti i mesi di Novembre e Dicembre, fin che il lavoro non sia compiuto, vengono lettere di abiura, vengono Curati «che apprendono il mestiere di Falegnami», Curati con Monache divenute di recente loro Spose: non ha brillato il giorno della ragione assai presto, ed ora s'appressa al mezzodì? Dai Comuni reconditi vengono Indirizzi, in cui si dice chiaramente, quantunque in dialetto, che «non vogliono più avere a fare con quel nero animale chiamato Curato, <hi rend="italic">animal noir appelé Curé</hi>»<note xml:id="ftn691" place="foot" n="691"> 
                           <hi rend="italic">Analyse du Moniteur</hi> (Paris, 1801), II, 280.</note>.</p>
                     <p>Sopratutto giungono Doni Patriottici, di arredi di Chiese. Gli avanzi delle campane, eccetto quelle che servono per suonare a stormo, discendono dai loro campanili nella fonderia Nazionale, per divenire cannoni. I turiboli e tutto il vasellame sacro son disfatti; se d'argento, vanno alla zecca ove è penuria; se di stagno, se ne facciano palle per colpire i «nemici <hi rend="italic">du genre humain</hi>». Le dalmatiche di peluzzo servano per provvedere di pantaloni chi non ne ha; le stole di tela siano ridotte a camicie pei Difensori del Paese; i vecchi rigattieri, Ebrei o Pagani, fanno il più abile commercio di questa roba. La Processione dell'Asino di Chalier a Lione, non fu che un esemplare di ciò che in quei medesimi giorni accadeva in tutte le Città. In tutte le Città e in tutti i Comuni, rapide al pari della Ghigliottina, manovrano la scure e le tanaglie; le sacrestie, i leggii, le balaustre degli altari, tutto è abbattuto; dei Libri da Messa si fanno cartucce; si danza la Carmagnola tutte le notti intorno ai falò. Tutte le vie risuonano di arnesi sacerdotali manomessi, mandati alla Convenzione per la Zecca caduta in miseria. La <hi rend="italic">Châsse</hi> della buona Sainte Geneviève è messa giù; ma purtroppo, questa volta, per essere esposta e bruciata sulla Place de Grève. La camicia di Saint-Louis è bruciata; – e non si poteva darla a un Difensore del Paese? Nella città di Saint-Denis, non più Saint-Denis, ma <hi rend="italic">Franciade,</hi> il Patriottismo è disceso nelle Tombe per rovistarle; e l'Esercito Rivoluzionario vi ha fatto bottino. Ed ecco ciò che videro le strade di Parigi:</p>
                     <p>«La maggior parte di quelle persone erano ancora ubbriache dell'acquavite che avevano tracannata nei calici; – mangiando pesci sgombri sulle patène dei calici! Montati sopra Asini coperti d'abiti sacerdotali e con le redini di stole, tenevano impugnati con la stessa mano il ciborio e l'ostia consacrata. Costoro si fermavano dinanzi alle Botteghe d'acquavite e protendevano i ciborî; allora il padrone, col boccale in mano, doveva riempirli tre volte. Venivano subito dopo le Mule con un pesante carico di croci, candelieri, turiboli, pile per acqua santa, issopi; – che facevano tornare alla memoria i Sacerdoti di Cibele, i cui panieri, riempiti degli strumenti del loro culto, servivano nello stesso tempo da credenze, sacrestia, e tempio. Così equipaggiati, i profanatori s'avanzano verso la Convenzione. Vi entrano formando un immenso corteo, che si divide in due file; tutti camuffati come maschere in fantastiche vesti sacerdotali; recando ammonticchiato su barelle quel bottino – di ciborî, di ostensorî, di candelabri, di piatti d'oro e d'argento»<note xml:id="ftn692" place="foot" n="692"> Mercier, IV, 34. Vedi <hi rend="italic">Moniteur</hi>, Séance du 10 Novembre.</note>.</p>
                     <p>Non riportiamo le parole dell'Indirizzo, poichè veramente esso era formato di strofe cantate a viva voce con tutte le parti; – Danton, abbastanza rannuvolato, se ne sta al suo posto, e chiede che in avvenire si adoperi la prosa e si conservi la decenza<note xml:id="ftn693" place="foot" n="693"> Vedi anche il <hi rend="italic">Moniteur</hi>, Séance du 24 Novembre.</note>. Nondimeno, i predatori di queste <hi rend="italic">spolia opima</hi>, non senza essere alquanto ebbri, chiedono il permesso di danzare la Carmagnola anche sul posto; e la Convenzione, fatta ilare, non può a meno di consentire. Anzi «parecchi Membri» – continua l'esagerato Mercier, che non era là per constatarlo, essendo in gattabuia, come uno dei Settantatrè di Duperret – «parecchi Membri lasciarono le loro sedie curuli, presero per mano le fanciulle che si pavoneggiavano in vesti da Preti, e ballarono la Carmagnola con loro». Tale fu il baccano che accadde in quell'anno una volta detto di Grazia 1793.</p>
                     <p>Da questa strana caduta di Formule, che precipitavano in un confuso aggrovigliamento, calpestate dalla danza Patriottica, non è forse strano il vedere sorgere una <hi rend="italic">Nuova</hi> Formula? L'umano linguaggio non è adeguato ad esprimere qual «folle trivialità» vi è nella umana natura. Il nero Mumbo-Jumbo delle foreste, il più Indiano Wau-waus, si può comprenderli: ma che dire di questa del Procureur Anaxagoras, una volta Gian Pietro Chaumette! Noi diremo solo: l'Uomo è nato adoratore di idoli, adoratore di simboli visibili, perchè egli ha l'immaginazione materiata di senso, e partecipa molto della natura della scimmia.</p>
                     <p>Quello stesso giorno, è appena finita quella brava danza della Carmagnola, quando arrivano il Procureur Chaumette e i Municipali e i Dipartimentali, recando il più strano carico: una Nuova Religione! Demoiselle Candeille dell'Opera: bella donna a vedersi quando era bene imbellettata; portata a spalle su un palanchino; un berretto da notte di lana rosso sul capo; indosso un azzurro mantello; una corona di quercia intorno alla fronte e con in mano la Picca di Giove-<hi rend="italic">Peuple</hi>, fa la sua entrata, annunziata da giovanette vestite di bianco con la cinta tricolore. Che il mondo guardi una tal cosa! Questa, o Convenzione Nazionale meraviglia dell'universo, è la nostra Nuova Divinità; la <hi rend="italic">Dea della Ragione</hi>, meritevole, e sola meritevole di reverenza. È lei che d'ora in poi adoriamo. E sarebbe mai troppo se chiedessimo a un'Augusta Rappresentanza Nazionale che essa venisse con noi alla <hi rend="italic">ci-devant</hi> Cattedrale detta di <hi rend="italic">Notre-Dame</hi>, e che fossero cantate alcune strofe in suo onore?</p>
                     <p>Il Presidente e i Segretarî danno alla Dea Candeille, portata intorno alla loro piattaforma, alla dovuta altezza, successivamente il bacio Fraterno; poi, per ordine, essa incede verso la destra del Presidente dove smonta. Ed ora, dopo una debita pausa e una fioritura di rettorica, la Convenzione, composta di tutti i suoi membri, muove in conveniente processione verso <hi rend="italic">Notre-Dame</hi>; – la Ragione, di nuovo nella sua lettiga, siede in mezzo a loro, portata, come si può immaginare, da uomini in costume romano; scortata da strumenti da fiato, dai berretti rossi e dalla follia del mondo. A <hi rend="italic">Notre-Dame</hi> la Ragione va difilata a sedere sull'altar maggiore, e la dovuta adorazione o quasi adorazione è <hi rend="italic">compiuta</hi>, dicono i Giornali. La Convenzione Nazionale canta «l'<hi rend="italic">Inno alla Libertà</hi> su parole di Chénier e musica di Gossec». È la prima delle <hi rend="italic">Feste della Ragione</hi>; il primo servizio diurno della Nuova Religione di Chaumette.</p>
                     <p>«La corrispondente festa nella Chiesa di Saint-Eustache,» dice Mercier, «offriva lo spettacolo d'una grande taverna. L'interno del coro rappresentava un paesaggio decorato di capanne e boschetti d'alberi. Intorno al coro erano situate delle tavole sovraccariche di bottiglie, salsicce, codini di porco, pasticcerie ed altre vivande. Gli ospiti andavano e venivano da tutte le porte: chiunque si presentava, aveva la sua parte di quelle buone cose: fanciulli di otto anni maschi e femmine ponevano le mani nei piatti in segno di Libertà, abboccavano le bottiglie, e la loro immediata ubbriachezza eccitava il riso. La Ragione dal mantello azzurro sedeva in alto, in aspetto sereno. Cannonieri, con la pipa in bocca, la servivano da accoliti. All'esterno», continua quell'uomo esagerato, «una moltitudine folle danzava intorno al falò fatto delle balaustre e degli stalli dei Preti e dei Canonici; e i ballerini, – non esagero niente io – quasi senza pantaloni, col collo e il petto nudi e le calze rovesciate, roteano, impetuosi, come quei Vortici di Polvere che sono forieri della Tempesta e della Distruzione»<note xml:id="ftn694" place="foot" n="694"> Mercier, IV, 127-146.</note>. Alla Chiesa di Saint-Gervais, v'era anche un orribile odore «di aringhe», giacchè la Sezione o Municipio non aveva provveduto a vivande nè a intingoli e se n'era rimessa al caso. Quanto ad altri misteri di carattere Cabirico od anche Pafio, li lasciamo sotto il Velo che si distende opportunamente lungo i pilastri delle navate – e che la mano della Storia non solleverà.</p>
                     <p>Ma vi è una cosa che noi vorremmo conoscere più d'ogni altra; cioè quel che ne pensasse la Ragione in quel frattempo. Quali parole articolate, per esempio, pronunziò la povera signora Momoro, quando fu sdeificata, e, col Libraio, si ritrovò a casa sua seduta a cena? Poichè era un uomo positivo quel Momoro Venditore di libri, ed aveva nozioni di Legislazione Agraria. La signora Momoro, è assodato, fu una delle più belle Dee della Ragione; quantunque i suoi denti fossero un po' difettosi. – E ora il Lettore si figuri che tale visibile Adorazione della Ragione si propagò «in tutta la Repubblica» in quelle settimane di Novembre e di Dicembre, fin che tutti i lavori in legno delle Chiese furono bruciati, e ogni altra cosa ebbe compimento; egli forse si renderà conto dell'indole di quella Repubblica in adorazione, e senza riluttanza abbandonerà questa parte del soggetto.</p>
                     <p>Questi regali del bottino delle Chiese sono opera principalmente dell'<hi rend="italic">Armée Révolutionnaire</hi>, sorta, come abbiam detto, tempo addietro. È un esercito munito di Ghigliottina portatile: ne ha il comando il Drammaturgo Ronsin dai terribili mustacchi, ed anche una certa vaga ombra d'un Usciere Maillard, l'antico Eroe della Bastiglia, il Conduttore delle Menadi, l'Uomo Grigio di Settembre! Vincent il Segretario del Ministero della Guerra, uno degli antichi segretarî di Pache, «con una testa montata dagli oratori antichi», aveva gran parte negli impieghi, almeno negli impieghi dello stato maggiore.</p>
                     <p>Ma le marce e le ritirate di questi seimila non hanno nessun Senofonte. Non hanno altro che un inarticolato mormorio di maledizioni, e di nero furore, che sopravvive incerto nella memoria dei tempi! Essi perlustrano le campagne intorno Parigi in cerca di prigionieri, compiendo requisizioni, curando che gli Editti siano eseguiti, che gli Agricoltori battano molto grano; buttando giù le campane delle chiese o le Vergini di metallo. Dei distaccamenti vanno a tirare fucilate alla cieca nelle parti più remote della Francia; e nuovi Eserciti Rivoluzionarî Provinciali sorgono confusamente qua e là, come la Compagnia di Marat di Carrier, e la Troupe di Bordeaux di Tallien; al pari di nubi simpatizzanti in un'atmosfera pregna d'elettricità. Si dice che Ronsin abbia ammesso in qualche momento di sincerità che le sue truppe erano la quintessenza della Canaglia di questo Mondo. Si veggono spesso schierati nelle piazze di mercato; lordi di fango, con la barba incolta, in <hi rend="italic">carmagnole complète</hi>: le loro prime prodezze consistono nell'abbattere qualunque monumento Reale o Ecclesiastico si trovi, sia un crocifisso o altro di simil genere; nel piantare un cannone contro un campanile; nel far cadere la campana senza montar su, campana e campanile insieme. Per altro, ciò dipende, come si è detto, in qualche modo, dalla grandezza della città; se la città contiene molta popolazione e questa ha aspetto incerto e collerico, l'Esercito Rivoluzionario compirà il suo lavoro garbatamente, servendosi di scale e tanaglie; e magari piglierà il suo bollettino d'alloggio senza far nulla; e, ristoratosi con qualche liquore e un po' di sonno, passerà alla prossima stazione<note xml:id="ftn695" place="foot" n="695"> 
                           <hi rend="italic">Deux Amis</hi>, XII, 62-5.</note>, con la pipa in bocca, con la sciabola a lato, in Carmagnola completa!</p>
                     <p>Tali cose sono accadute; e possono ancora accadere. Carlo Secondo mandò il suo Esercito di Highlanders contro i Whighs Scozzesi d'Occidente; i Piantatori della Giamaica ebbero dal Grande di Spagna cani per dar la caccia ai loro Marroni: anche la Francia è percorsa da una muta diabolica, i cui latrati, alla distanza d'un mezzo secolo, ancora risuonano all'orecchio della mente.</p>
                  </div>
                  <div type="div4" rend="P18">
                     <head>CAPITOLO V<lb/>COME UNA NUVOLA TEMPORALESCA</head>
                     <p>Ma il grande e generico aspetto della Consumazione del Terrore, davvero sostanzialmente primario, rimane ancora degno di nota; la Storia, dall'occhio guercio, ha guardato superficialmente questo aspetto, che pure è l'anima di tutto, che rende il Terrore terribile ai nemici della Francia. Che il Dispotismo e la Coalizione Cimmeria vi pongano mente! Tutti gli uomini di Francia, tutte le cose francesi sono in requisizione; Quattordici eserciti sono su piede di guerra; il Patriottismo, con quanto ha mai nel cuore o nella testa, nell'anima, nel corpo, nelle tasche dei pantaloni, vola alle Frontiere, per vincere o morire! Carnot ha un gran da fare nel Comitato di <hi rend="italic">Salut Public</hi>, occupato per quanto è in lui «nell'organizzare la vittoria». Nè la Ghigliottina, nelle sue spaventose <hi rend="italic">sistole e diastole</hi> nella Place de la Révolution, agisce più rapidamente di quel che non falci la Spada del Patriottismo, respingendo Cimmeria nei propri confini, lungi dal sacro suolo.</p>
                     <p>Infatti, il Governo è proprio quello che può dirsi rivoluzionario; ed alcuni uomini sono «<hi rend="italic">à la hauteur</hi>, a livello della situazione; altri poi non sono <hi rend="italic">à la hauteur</hi>», – e tanto peggio per loro. Ma l'Anarchia, possiamo dirlo, si è <hi rend="italic">organizzata</hi> da sè; la Società s'è alla lettera scombussolata, le sue antiche forze lavorano con attività folle, ma in senso inverso: per distruggere e per distruggersi.</p>
                     <p>Curioso a vedere come tutto già si rannoda a una testa, a una fonte; anche l'Anarchia non può fare a meno d'un centro intorno a cui raggirarsi. Sono ormai circa sei mesi da che il Comitato di <hi rend="italic">Salut Public</hi> ebbe vita; sono tre mesi da che Danton propose di dare ad esso pieni poteri, con «una somma di cinquanta milioni», e che «il Governo fosse dichiarato Rivoluzionario». Egli stesso da quel giorno non volle farne parte, quantunque più volte sollecitato; e siede da privato al suo posto sulla Montagna. Da quel giorno i Nove, che potranno anche salire a Dodici, sono divenuti permanenti, sempre rieletti, quando il loro termine è scaduto; <hi rend="italic">Salut Public, Sûreté Générale</hi>, hanno assunto la loro ultima forma e il loro ultimo modo di operare.</p>
                     <p>Il Comitato di Salute Pubblica è supremo, quello di Sicurezza Generale è subalterno; e questi due Consigli, Maggiore e Minore, finora sempre in armonia fra loro, sono divenuti il centro di tutto. Essi sono a cavallo del Turbine; sono giunti per la forza delle cose, insensibilmente, stranamente invero, a quella paurosa altezza; ne hanno preso le redini, e hanno l'aria di guidarlo. Più strana accolta di Domatori di Nembi la Terra non vide mai. Un Robespierre, un Billaud, un Collot, un Couthon, un Saint-Just; a tacer d'altri minori, come Amar, Vadier, della <hi rend="italic">Sûreté Générale</hi>; questi sono i vostri Domatori di Nembi. Poco talento intellettuale è necessario: e invero fra di loro, eccetto che nella mente di Carnot, occupato ad organizzare la vittoria, dove ne trovereste? Il talento è piuttosto quello dell'istinto, e consiste nell'indovinare che cosa quel gran muto Turbine desidera e vuole, e nel volere con più furore d'ogni altro, ciò che tutto il mondo vuole. Non fermarsi dinanzi a nessun ostacolo; non tener conto di nessuna considerazione umana o divina; ben conoscere che fra quanto v'ha di divino o di umano una cosa è necessaria: il Trionfo della Repubblica, la Distruzione dei Nemici della Repubblica! Con questo solo poco talento e con così pochi altri meriti, è strano che un Turbine di cose, muto e inarticolato, metta, per così dire, le sue redini nelle vostre mani e v'inviti, vi costringa a guidarlo.</p>
                     <p>In quei pressi siede una Municipalità di Parigi; tutti in berretto rosso fin dal quattro dello scorso Novembre: un'accolta d'uomini «all'altezza della situazione, e magari al disopra di essa»: il leccato Maire Pache, studioso di ben cavarsela; Chaumette, Hébert, Varlet e il loro gran Comandante Henriot; senza parlar di Vincent il segretario della Guerra, di Momoro, Dobsent e simili; tutti intenti a far depredare le Chiese, a far adorare la Ragione, a far massacrare i sospetti e a volere il trionfo della Rivoluzione. Spingendo forse le cose <hi rend="italic">troppo</hi> oltre?</p>
                     <p>Danton fu sentito brontolare udendo le strofe civiche, e raccomandare prosa e decenza. Anche Robespierre brontola che rovesciando la superstizione non s'era avuto l'intento di fare dell'Ateismo una religione. Infatti, il vostro Chaumette e Compagnia costituiscono una specie d'Iper-giacobinismo, o rabbiosa «<hi rend="italic">Faction des Enragés</hi>», la quale ha dato al Patriottismo ortodosso una qualche ombra, da qualche mese in qua. Il «riconoscere un sospetto per le strade», che vuol dire se non mettere la stessa Legge del sospetto in cattiva luce? Uomini in parte folli, uomini esageratamente zelanti, – si danno attorno, coi loro rossi berretti, infaticabili, rapidi, per mettere a profitto quel tanto di Vita, che loro è concessa.</p>
                     <p>Che dire degli altri Quarantaquattromila Comuni, provveduti ognuno del suo Comitato Rivoluzionario, sostenuto dalla Giacobina Società-Figlia; illuminato dallo spirito del Giacobinismo; stimolato dai quaranta soldi al giorno! – La Costituzione Francese ha sempre respinto sdegnosamente ogni idea delle Due Camere; eppure non vi pare che in realtà le abbia adesso le Due Camere? La Convenzione Nazionale per elezione è una; la Madre del Patriottismo, che s'elegge da sè, fa due! Le Discussioni della Madre del Patriottismo sono riportate sul <hi rend="italic">Moniteur</hi>, come atti importanti di Stato, e tali sono indiscutibilmente. Noi chiamiamo questa Società-Madre una Seconda Camera Legislativa; – o non dovremo piuttosto compararla a quell'antico Corpo Scozzese chiamato <hi rend="italic">Lords af the Articles</hi>, senza la cui provenienza e senza il cui segnale convenuto, il cosidetto Parlamento non poteva proporre alcuna Legge, compiere nessun lavoro? Lo stesso Robespierre, le cui parole sono legge, apre spesso e copiosamente le sue labbra incorruttibili nell'Aula dei Giacobini. Il più piccolo Consiglio del <hi rend="italic">Salut public</hi>, il più grande Consiglio della <hi rend="italic">Sûreté Générale</hi>; tutti i Partiti attivi vengono qui a perorare, a formulare anticipatamente le decisioni che debbono prendere, a scrutare il destino che li aspetta. E se sorgeva una questione, quale delle Due Camere, la Convenzione, o quella dei Signori degli Articoli, era la <hi rend="italic">più forte</hi>? Fortunatamente esse hanno proceduto finora tenendosi per mano.</p>
                     <p>Quanto alla Convenzione Nazionale, è divenuta davvero un Corpo dei più composti. Domata l'antica effervescenza; i Settantadue messi al sicuro, quelli che furono un tempo rumorosi Amici dei Girondini, si sono tutti sprofondati fra i silenziosi uomini della Pianura chiamati anche «Rospi del Pantano», <hi rend="italic">Crapauds du Marais!</hi> Giungono indirizzi, giunge la Rivoluzionaria preda delle Chiese; giungono le Deputazioni con prosa e strofe: tutto questo riceve la Convenzione. Ma oltre a ciò, un'altra cosa principale ha da fare la Convenzione: ascoltare ciò che il <hi rend="italic">Salut Public</hi> propone, e dire: Sì.</p>
                     <p>Bazire, seguito da Chabot, dichiarava un mattino con una certa impetuosità, che quella non era condotta degna d'una Libera Assemblea. «Vi dovrebbe essere una Opposizione, un <hi rend="italic">Côté Droit</hi>», gridò Chabot, «e se nessuno vorrà formarlo, lo formerò io. Mi si dice: Voi tutti alla vostra volta sarete ghigliottinati, prima voi e Bazire, poi Danton, poi lo stesso Robespierre»<note xml:id="ftn696" place="foot" n="696"> 
                           <hi rend="italic">Débats</hi> du 10 Novembre 1793.</note>. Così parlò lo Sfratato, a voce alta: e la settimana seguente, Bazire e [lui si trovano nell'Abbazia; si può temere] che andranno a Tinville e alla Mannaia, e il «mi si dice» pare che si avveri! Il sangue di Bazire era tutto infiammato dalla Febbre Rivoluzionaria, dal caffè e da sogni spasmodici<note xml:id="ftn697" place="foot" n="697"> 
                           <hi rend="italic">Dictionnaire des Hommes Marquans</hi>, I, 115.</note>. Quanto a Chabot, sarebbe veramente felice con la sua ricca moglie austriaca già Fraülein Frey! Ma egli è in prigione e i suoi due cognati ebrei austriaci, i banchieri Frey, sono in prigione con lui; in attesa della sentenza di condanna. Onde l'Assemblea Nazionale se l'abbia per detto e badi alla sua funzione. Che la Convenzione come un sol uomo, curvi le spalle al lavoro; senza scatti di eloquenza parlamentare e in una maniera servizievole tutt'affatto diversa!</p>
                     <p>I Commissarî della Convenzione, che dovremmo chiamare «<hi rend="italic">Représentants</hi> in missione», volano come il Messaggero Mercurio verso tutti i punti del Territorio, recando i vostri ordini dappertutto. Col loro «cappello rotondo, adorno di piume tricolori, cinto d'una fascia ondeggiante di taffetà tricolore, in giubba succinta con cintura tricolore, spada e stivaloni»: questi uomini sono più potenti di Re e d'Imperatori. Essi dicevano a chiunque incontravano: – Fate! – ed esso doveva fare: tutti i beni dei cittadini sono a loro disposizione; poichè la Francia è un'immensa Città in istato d'assedio. Colpiscono di requisizione e di prestiti forzati; hanno il potere di vita e di morte. Saint-Just e Lebas ordinano alle classi ricche di Strasburgo di togliersi le scarpe e mandarle al campo militare, ove ne occorrono qualche cosa come «diecimila paia». Ordinano altresì che nel termine di ventiquattro ore siano pronti «mille letti»<note xml:id="ftn698" place="foot" n="698"> 
                           <hi rend="italic">Moniteur</hi> du 27 Novembre 1793.</note>; avvolti nelle stuoie, e spediti. Poichè il tempo stringe! – Come rapidi dardi usciti dal fuligginoso Olimpo del <hi rend="italic">Salut Public</hi>, si slanciano questi uomini il più delle volte a coppie; spargono i vostri ordini fulminei sulla Francia; fanno della Francia tutto un nembo rivoluzionario.</p>
                  </div>
                  <div type="div4" rend="P18">
                     <head>CAPITOLO VI<lb/>FA' IL TUO DOVERE</head>
                     <p>In conseguenza, accanto a quei falò delle balaustrate delle Chiese, in mezzo al frastuono delle fucilate e agli annegamenti, sorge un'altra specie di fuoco, un'altra specie di rumore: il Fuoco delle fucine con relative Scariche di prova per la manifattura delle armi.</p>
                     <p>Tagliata fuori della Svezia e del mondo, la Repubblica deve imparare a farsi l'acciaio da sè stessa, e, con l'aiuto dei chimici, ha digià imparato. Città che conoscevano il solo ferro ora conoscono l'acciaio: dalle loro nuove prigioni di Chantilly, gli Aristocratici possono udire il fruscio dei nostri nuovi forni d'acciaio. Non si tramutano le campane in cannoni; le sbarre di ferro in arma bianca (<hi rend="italic">arme blanche</hi>) mediante gli arnesi necessarî? Le mole di Langres stridono fra lo schizzare della loro aureola di scintille; arrotando semplici spade. Le incudini di Charleville risuonano nel fare i cannoni. Che cosa dicevamo: Charleville? Duecentoquarantotto Fucine stanno negli spazi aperti della stessa Parigi; circa centoquaranta nella Spianata degli Invalidi, cinquantaquattro nel Giardino del Lussemburgo; tante Fucine vi si trovano; Fabbri dall'aspetto torvo battono e lavorano gli acciarini e le canne dei fucili. Sono venuti gli orologiai requisiti per fare i foconi, le saldature difficili e i lavori di lima. Cinque grandi Barche ondeggiano ancorate sulla Senna, e vi si perfora rumorosamente; il grande trapano, come tuono, lacera gli orecchi e il cuore di tutti. Abili Armaiuoli scalpellano e limano di continuo; tutti s'adoprano secondo la loro capacità: – col linguaggio della speranza si calcola che «circa mille moschetti completi possono essere compiuti giornalmente». I chimici della Repubblica ci hanno appresi miracoli di rapidità nell'arte di conciar pelli: il calzolaio fora e cuce; nè adopera «legno o cartone», o dovrà risponderne a Tinville! Le donne cuciono le tende e gli abiti; i fanciulli fanno filacce pei chirurgi; i vecchi stanno a sedere nei mercati; gli uomini abili sono in marcia; tutti gli uomini in requisizione: da Città a Città ondeggia agitata dai venti del Cielo questa Bandiera: IL POPOLO FRANCESE INSORTO CONTRO I TIRANNI.</p>
                     <p>Tutto sta bene; ma ora sorge la domanda: Come si farà pel salnitro? Il Commercio interrotto e la Flotta inglese ci tengono lontani dal salnitro; e senza il salnitro, punto polvere pel cannone. La Scienza repubblicana di nuovo si pone a meditare, e scopre che il salnitro esiste qua e là, quantunque in quantità esigua; che il vecchio intonaco dei muri ne contiene qualche spruzzo, – che nella terra delle Cantine di Parigi si trova misto ai rottami; scavata questa roba e depurata, si sarebbe ottenuto il salnitro. Ed ecco che d'un subito i Cittadini, coi <hi rend="italic">bonnets rouges</hi> riversi o a capo scoperto e coi capelli madidi di sudore, scavano con ardore ciascuno nella propria cantina in cerca di salnitro. Il mucchio di terra s'ammonticchia ad ogni porta, e i cittadini con truogoli e secchie la trasportano via. I Cittadini con tutta la forza dei loro muscoli lavorano di pala e di vanga: per la vita e pel salnitro. Scavate, miei bravi, scavate senza posa! La Repubblica non mancherà del salnitro necessario.</p>
                     <p>La Consumazione del Sanculottismo ha varî aspetti e varie tinte; ma la più brillante delle tinte, quella che ha la luminosità del sole o delle stelle, gli viene dagli Eserciti. Quello stesso fervore del Giacobinismo che nell'interno copre la Francia d'odii e di sospetti, che fa innalzare i patiboli e crea il culto della Ragione, si mostra sulle frontiere come un glorioso <hi rend="italic">Pro patria mori</hi>. Da che avvenne la defezione di Dumouriez, tre Rappresentanti della Convenzione assistono ciascun Generale. Il Comitato di <hi rend="italic">Salut</hi> li ha mandati, spesso con questo solo ordine laconico: «Fà il tuo dovere, <hi rend="italic">Fais ton devoir</hi>». È strano vedere sotto quali impedimenti il fuoco del Giacobinismo, come altri fuochi dello stesso genere, seguiterà a bruciare. Questi soldati hanno scarpe di legno e di cartone, o camminano calzati di trecce di fieno, nel fitto verno; si gettano una stuoia sulle spalle, e mancano di tante cose. Ma che perciò? È pei diritti del Popolo francese, dell'Umanità che essi combattono: l'inestinguibile spirito, qui come altrove, opera miracoli. «Con l'acciaio e col pane», dice il Rappresentante della Convenzione, «si può arrivare in Cina». I Generali fanno presto a salire la ghigliottina, giustamente e ingiustamente. E che si desume da ciò? Questa, fra le altre cose: Che l'insuccesso è la morte; che solo nella vittoria è la vita! Vincere o morire non è, in questo caso, una frase teatrale, ma una verità pratica, una necessità. Ogni Girondinismo, ogni Mezzo termine, ogni Compromesso è spazzato via. Avanti, o Soldati della Repubblica: avanti, Capitani e Soldati! Colpite con la vostra impetuosità gallica, colpite l'Austria, l'Inghilterra, la Prussia, la Spagna, la Sardegna; colpite Pitt e Coburg e York e il Diavolo e il Mondo! Dietro di noi non vi è che la Ghigliottina; innanzi a noi è la Vittoria, l'Apoteosi, il Millennio senza fine!</p>
                     <p>Vedete, infatti, su tutte le Frontiere, come i Figli della Notte, stupiti, dopo un breve trionfo, si raccolgono; – mentre i Figli della Repubblica volano loro incontro con un selvaggio <hi rend="italic">Ça-ira</hi> o il marsigliese<hi rend="italic">Aux armes</hi>, simili a gatti della montagna o demoni incarnati, cui non v'è Figlio della Notte che possa resistere! La Spagna che venne scrosciando a traverso i Pirenei con le bandiere dei Borboni spiegate, facendo per un po' di tempo qualche conquista qua e là, trepida per questa venuta del gatto della montagna; si ricaccia indietro; ben felice ormai che i Pirenei non siano facili a valicare. Non solo Dugommier, riconquistatore di Tolone, respinge gli Spagnuoli: egli invade la Spagna. Il Generale Dugommier la invade dalla parte dei Pirenei Orientali; il Generale Müller la dovrà invadere dalla parte dei Pirenei Occidentali. <hi rend="italic">Dovrà</hi>, questa è la parola; il Comitato di <hi rend="italic">Salut Public</hi> lo ha detto; il Rappresentante Cavaignac, in missione colà, lo farà fare. Impossibile! esclama Müller. Infallibilmente! risponde Cavaignac. Non c'è difficoltà, non c'è impossibilità che tenga. «Il Comitato non sente da quell'orecchio», risponde Cavaignac, «<hi rend="italic">n'entend pas de cette oreille là</hi>. Di quanti uomini tu hai bisogno, di quanti cavalli, di quanti cannoni? Tu li avrai. Conquistatori, conquistati o impiccati, dobbiamo avanzare»<note xml:id="ftn699" place="foot" n="699"> Vi è in <hi rend="italic">Prudhomme</hi> un'atrocità alla Capitano Kirk attribuita a questo Cavaignac; che è stata copiata nel Dizionario degli <hi rend="italic">Hommes Marquants</hi> della <hi rend="italic">Biographie Universelle</hi>, etc.; che non solo non ha fondamento di vero, ma quel che è più singolare, si può ancora provarne la falsità.</note>. E queste cose, come aveva detto il Rappresentante, furono <hi rend="italic">fatte.</hi> La primavera dell'anno nuovo vede la Spagna invasa: le ridotte, i passaggi e i monti più ripidi sono presi d'assalto. Lo Stato Maggiore Spagnolo resta attonito a tanta audacia del gatto della montagna, il cannone dimentica di far fuoco<note xml:id="ftn700" place="foot" n="700"> 
                           <hi rend="italic">Deux Amis</hi>, XIII, 205-30, Toulongeon. etc.</note>. I Pirenei sono spazzati; le Città l'una dopo l'altra spalancano le porte per impulso della paura o per opera dei petardi. Nel corso d'un altro anno, la Spagna chiederà insistentemente la Pace, riconoscendo la sua colpa e facendo atto d'omaggio alla Repubblica; in Madrid saranno in preda alla gioia come per una vittoria, per la Pace ottenuta.</p>
                     <p>Poche cose, lo ripetiamo, sono più degne di nota di questi Rappresentanti della Convenzione col loro potere più che regale. E, dopo tutto, non sono essi Re, o <hi rend="italic">Uomini abili</hi>, scelti fra i settecentoquarantanove Re di Francia con questo monito: Fa' il tuo dovere? Il Rappresentante Levasseur, di piccola statura, uomo pacifico, un semplice Chirurgo Accoucheur di professione, deve domare ammutinamenti, eserciti furiosi (furiosi per la condanna dì Custine) che mugghiano in lungo e in largo; solo in mezzo a loro, quel piccolo Rappresentante, – piccolo, ma duro come selce, che, quindi, contiene in sè <hi rend="italic">del fuoco</hi>! E così ad Hondschooten, in un tardo pomeriggio, egli dichiara che la Battaglia non è perduta; che dev'essere guadagnata; e comincia dal combattere egli medesimo con la sua mano d'ostetrico; – il suo cavallo gli è ucciso sotto; ridotto a piedi, «immerso fino alle anche nelle acque della marea», il piccolo Rappresentante in preda alla collera, colpisce e para i colpi, sfidando d'Acqua, la Terra, l'Aria e il Fuoco! Onde, come è naturale, Sua Altezza Reale di York deve retrocedere, – se occorre, a tutto galoppo, rischiando d'essere inghiottito dalla marea; e il suo assedio di Dunkerque divenne un sogno, in cui non vi fu di reale che la perdita di una bella artiglieria d'assedio e di vite generose<note xml:id="ftn701" place="foot" n="701"> Levasseur: <hi rend="italic">Mémoires,</hi> II. c. 2-7.</note>.</p>
                     <p>Il Generale Hauchard, a quel che pare, restò dietro una siepe in questo fatto di Hondschooten; ragione per cui fu poi ghigliottinato. Un nuovo Generale, Jourdan, l'antico sergente Jourdan, comanda in sua vece: egli, nelle interminabili Battaglie di Watigny, «mentre il fuoco omicida dell'artiglieria si confonde col tuono degli inni di battaglia rivoluzionarî», costringe l'Austria a ripassare la Sambre; e spera di purgarne il suolo della Libertà.</p>
                     <p>Con un'ardua lotta, con l'artiglieria e la musica del <hi rend="italic">Ça-ira</hi>, si potrà pervenire. Nel corso d'una nuova estate, Valenciennes si vedrà assediata; del pari Condé; e tutto ciò che è ancora nelle mani dell'Austria sarà assediato e bombardato. Anzi, per Decreto della Convenzione noi intimiamo loro «o di arrendersi nel termine di ventiquattro ore, o d'esser passati a fil di spada»; – parole ardimentose, che quantunque non messe in esecuzione, mostravano a quale spirito fossero informate.</p>
                     <p>Il Rappresentante Drouet, da antico Dragone, nel combattere obbediva come a una seconda natura; ma fu sfortunato. Nell'Ottobre scorso, compiendo una scorreria notturna a Maubeuge, gli Austriaci lo presero vivo, e ridottolo quasi nudo, com'egli dice, lo mostrarono come colui che aveva preso il Re a Varennes. Lo gettarono poi in un carro e lo mandarono lontano nell'interno della Cimmeria «ad una Fortezza chiamata Spitzberg», sul Danubio; quivi lo lasciarono immerso nelle sue amare riflessioni, ad un'altezza di forse centocinquanta piedi. Riflessioni, ed espedienti anche! Poichè l'indomito, antico Dragone costruisce una macchina con le ali come un Cervo Volante, sega le sbarre della finestra e delibera di volare giù, donde con un battello percorrerà il corso del fiume, approdando in un luogo qualunque, nella Tartaria, sulle coste del Mar Nero o nei pressi di Costantinopoli: <hi rend="italic">à la Sindbad! </hi>La Storia Autentica, guardando lontano nella Cimmeria, scorge un fenomeno confuso. A notte inoltrata, la sentinella dello Spitzberg, nella sua perlustrazione, è sul punto di venir meno dal terrore: – È un immenso, un vago prodigio che discende dall'alto nella notte? È un immenso Rappresentante Nazionale, è l'antico Dragone che discende su un Cervo volante; ohimè, troppo rapidamente; poichè Drouet ha preso con sè «una piccola quantità di provvigioni, circa una ventina di libbre di peso che accelera la discesa»; così egli cadde, fratturandosi una gamba; e restò a giacere, lamentandosi fino all'alba, e fin che si potè discernere chiaramente che non era un Portento, ma un Rappresentante<note xml:id="ftn702" place="foot" n="702"> Sua narrazione (in <hi rend="italic">Deux Amis,</hi> XIV, 177-86).</note>.</p>
                     <p>Vedete ora come Saint-Just, nelle File del Weissemburg, quantunque apparentemente timido e apprensivo, carica coi suoi «Contadini Alsaziani armati frettolosamente» nell'urgenza; il suo volto in cui è qualcosa di solenne, schizza fiamme; i suoi capelli neri e i nastri tricolori del cappello ondeggiano al vento! Quelle nostre linee del Weissemburg erano state forzate, e la Prussia e gli Emigrati irrompevano; ma alla nostra volta torniamo a forzarle, e la Prussia e gli Emigrati indietreggiano ancora più rapidamente, – incalzati dalle nostre baionette, dal nostro feroce <hi rend="italic">Ça-ira.</hi>
                     </p>
                     <p>Il <hi rend="italic">ci-devant </hi>sergente Pichegru, il <hi rend="italic">ci-devant</hi> sergente Hoche, elevati al grado di generali, hanno fatto miracoli in questo luogo. Il robusto Pichegru era destinato alla Chiesa; fu una volta Professore di matematiche alla scuola di Brienne, – ove il suo più notevole allievo era il Ragazzo Napoleone Bonaparte. Poi, non certo con l'umore più dolce, si arruolò, cambiando la ferula col moschetto; e aveva ottenuta l'alabarda oltre la quale non era più nulla a sperare: quando la caduta delle sbarre della Bastiglia gli aprì un nuovo sentiero, ed ora egli è qui. Hoche dette mano al completo sovvertimento della Bastiglia; egli era, come vedemmo, sergente delle <hi rend="italic">Gardes Françaises</hi>, e spendeva la sua paga in candelette da veglia e in libri dall'edizione a buon mercato. Quante Montagne sono scoppiate, quanti Enceladi sono stati sprigionati; e quanti Capitani con quattro pergamene di Nobiltà sono stati scagliati con le loro pergamene di là del Reno, nel Limbo Lunare!</p>
                     <p>Così, queste feste solenni dell'armi furono compiute in Quattordici Eserciti; e come, per l'amore della Libertà e per la speranza della Promozione, il valore d'umili natali si sia tracciato la sua via fino al Generalato; e come dal centrale Carnot nel <hi rend="italic">Salut Public</hi>, al più remoto suonatore di tamburo sulle frontiere, tutti si sforzino in pro della loro Repubblica, immagini un po' il Lettore. Le nevi dell'Inverno, i fiori dell'Estate seguitano ad esser tinti del sangue dei guerrieri. La impetuosità gaelica sale sempre più alto con la vittoria; lo spirito del Giacobinismo si sposa alla vanità nazionale; i Soldati della Repubblica divengono, come profetizzavamo, veri Figli del Fuoco. A piedi nudi, senza scorta; ma col pane e col ferro voi potete arrivare in Cina! È una sola Nazione contro il mondo intero; ma quella Nazione ha in sè qualcosa che il mondo intero non conquisterà. Cimmeria, attonita, indietreggia più celere o più lenta; tutt'intorno alla Repubblica sorge un impeto come un anello magico di fucilate e di <hi rend="italic">Ça-ira</hi>. La Maestà di Prussia e la Maestà di Spagna presto riconosceranno i loro torti e la repubblica, e faranno la Pace di Basilea.</p>
                     <p>Il Commercio estero; le Colonie, le Fabbriche nell'Oriente e nell'Occidente, sono cadute o vanno a cadere nelle mani di Pitt dominatore dei mari, nemico dell'umana natura. Frattanto, che suono è questo che noi sentiamo il primo Giugno 1794; un suono che sembra un tuono di guerra, portato anche dall'Oceano, assai penetrante? Tuono di guerra che viene di lontano dalle acque di Brest: Villaret-Joyeuse e l'Inglese Howe, dopo un lungo manovrare, si sono concentrati in quel sito; e eruttano fuoco. I nemici della natura umana sono nel proprio elemento; non possono essere conquistati; non si può loro impedire di conquistare. Dodici ore di cannonate rabbiose; e il sole si sprofonda ora all'occaso a traverso il fumo della battaglia: sei navi francesi che possono ancora salpare, pigliano il Largo! Ma come si spiega che quel Vascello chiamato <hi rend="italic">Vengeur</hi> nè si arrende, nè prende il largo? Esso è avariato, e non può prendere il largo, nè vuole arrendersi. Il fuoco dei nemici vittoriosi lo bersaglia da poppa a prua; il <hi rend="italic">Vengeur</hi> sta per affondare. Voi siete forti, Tiranni del mare; e noi anche; siamo deboli noi? Ecco, tutte le bandiere, bandierine, pennoncelli, ogni cencio tricolore che può ancora innalzarsi sui cordami, sventola in alto e fa udire il suo fruscio; tutta la ciurma s'affolla sul cassero, e con quel grido unanime, che porta un fremito di demenza, prorompe in un: <hi rend="italic">Vive la République</hi>, – e il vascello affonda, affonda; vacilla, s'abbandona, fa il suo ultimo mulinello da ebbro; l'Oceano apre il suo abisso: il <hi rend="italic">Vengeur</hi> scivola al fondo, e col grido di <hi rend="italic">Vive la République</hi> scompare, inconquistabile ormai, nell'Eternità<note xml:id="ftn703" place="foot" n="703"> Cfr. Barrère (<hi rend="italic">Choix des Rapports</hi>, XIV, 416-21); Lord Howe (<hi rend="italic">Annual Register</hi> del 1794, p. 86), etc.</note>. Sappiano i Despoti stranieri che nell'uomo v'è qualcosa d'Inconquistabile, quando egli si poggia sui suoi Diritti di Uomo: lo sappiano i Despoti, lo sappiano gli Schiavi, lo sappiano tutte le genti, e tremino tutti quelli che fondano la loro forza sul male dell'uomo – Così ha scritto la Storia, senza nessun dubbio, del <hi rend="italic">Vengeur</hi> affondato.</p>
                     <p>O Lettore! Mendez Pinto, Münchhausen, Cagliostro, Psalmanazar sono stati grandi; ma essi non sono i più grandi. O Barrère, Barrère, Anacreonte della Ghigliottina! la Storia, inquisitiva, pittoresca, in una nuova edizione, devo ridomandare: «Come va il fatto del <hi rend="italic">Vengeur</hi>» col suo glorioso sprofondamento suicida? E col pennello del risentimento deve gettare una pennellata di disonorevole nerofumo su te e su esso! Ohimè, ohimè! Il <hi rend="italic">Vengeur,</hi> dopo aver combattuto coraggiosamente, affondò proprio come ogni altro bastimento, e il suo capitano e circa duecento della sua ciurma si salvarono felicemente su battelli inglesi; e questo enorme Fatto eroico così impressionante, e l'eco d'un suono così commovente, si risolve in un’enorme eccitante Frottola, esistendo solo, da menzogna qual'è, nel cervello di Barrère! Così stanno le cose<note xml:id="ftn704" place="foot" n="704"> 
                           <hi rend="italic">Carlyle's Miscellanies</hi>, vol. IV, Sinking of the <hi rend="italic">Vengeur.</hi>
                        </note>. Fondato, come è fondato lo stesso mondo, sul Nulla, provato dal Rapporto della Convenzione, da Decreti della Convenzione e dal <hi rend="italic">Modello di legno</hi> 
                        <hi rend="italic">del</hi> Vengeur»; questo fatto creduto, pianto, cantato da tutto il Popolo Francese a suo onore, può essere considerato come il capolavoro di Barrère; la più grossa, la più impressionante bugia che siasi foggiata da più secoli da un uomo o da una nazione. E come tale, e non altrimenti, sia d'ora innanzi memorabile.</p>
                  </div>
                  <div type="div4" rend="P18">
                     <head>CAPITOLO VIII<lb/>PITTURA DI FIAMME</head>
                     <p>In questo modo, con un bagliore furioso, con una vampa di tutte le tinte immaginabili, dal rosso di Tophet allo splendore lunare, fiammeggia questa Consumazione del Sanculottismo.</p>
                     <p>Ma la centesima parte delle cose che furono fatte, e la millesima parte delle cose che si eran progettato e decretato di fare, stancherebbe la lingua della Storia. La statua del <hi rend="italic">Peuple Souverain</hi> alta quanto il campanile di Strasburgo, che getterà la sua ombra dal Pont-Neuf sul Jardin National e sull'Aula della Convenzione, – enorme, nella Testa del Pittore David; ed altre poche statue parimenti enormi, si sono realizzate sulla carta dei Decreti; poichè, veramente, anche la Statua della Libertà, sulla Place de la Révolution non è che in gesso. Poi l'Unità dei Pesi e delle misure con la divisione decimale; poi, Istituzioni di Musica e di tante altre cose; poi Istituti in genere; e Scuole d'Arti; e Scuole di Marte, <hi rend="italic">Élèves de la Patrie</hi>, e Scuole Normali: tutto questo in quel garbuglio della Costruzione delle armi, dell'Incendio degli Altari, mentre si scava il Salnitro, e l'arte della Conceria fa enormi progressi!</p>
                     <p>Per esempio, che fa l'Ingegnere Chappe nel Parco di Vincennes? Nel Parco di Vincennes, e più lontano, si dice, nel parco di Lepelletier Saint-Fargeau, il Deputato assassinato; e più lontano ancora sulle Alture di Ecouen e oltre, egli ha fatto innalzare delle impalcature, ha fatto innalzare dei pali; bracci di legno con dei gomiti tremano e s'agitano nell'aria nella maniera più rapida e più misteriosa! Accorrono sospettosi i cittadini. O Cittadini, noi stiamo segnalando: è un'invenzione, questa, un'invenzione degna della Repubblica, una cosa per cui noi possiamo scrivere lontano senza l'aiuto della posta; in greco sarà chiamato Telegrafo. – <hi rend="italic">Télégraphe sacré!</hi> rispondono i Cittadini: per corrisponder forse coi traditori e coll'Austria? – E lo abbattono. Chappe dovè fuggire, e poi ottenere un nuovo Decreto Legislativo. Senonchè, egli lo ha compiuto, l'infaticabile Chappe: questo suo <hi rend="italic">Scrivente lontano</hi> con le sue braccia di legno e le sue giunture, può intelligentemente segnalare, e delle righe sono mandate alle Frontiere del Nord e altrove. In una sera d'autunno dell'Anno Due, avendo lo Scrivente a distanza scritto che la Città di Condé s'era arresa a noi, noi mandiamo dall'Aula della Convenzione alle Tuileries questa risposta sotto forma di Decreto: «Il nome di Condé è cambiato in quello di <hi rend="italic">Nord-Libre</hi>, Nord Libero. L'Esercito del Nord non cessa di ben meritare dal paese».</p>
                     <p>Che invenzione degna d'ammirazione! Ecco che dopo una mezz'ora, mentre la Convenzione è ancora in seduta, giunge questa muova risposta: «Io t'informo, <hi rend="italic">je t'annonce</hi>, Cittadino Presidente, che il Decreto della Convenzione che ordina il cambiamento del nome Condé in quello di <hi rend="italic">Nord Libero</hi>; e l'altro dichiarante che l'Esercito del Nord non cessa di ben meritare del paese, sono stati trasmessi per Telegrafo e ne hanno accusata ricezione. Io ho ordinato al mio officiale di Lille d'inviarli per espresso a Nord-Libero. <hi rend="italic">Firmato,</hi> Chappe»<note xml:id="ftn705" place="foot" n="705"> 
                           <hi rend="color(#000000)italic">Choix des Rapports,</hi>
                           <hi rend="color(#000000)">  XV, 378, 384.</hi>
                        </note>.</p>
                     <p>E vedete ancora, vedete al disopra di Fleurus nei Paesi Bassi, ove il Generale Jourdan, avendo spazzato il suolo della Libertà ed essendosi avanzato più oltre, è sul punto di combattere, di spazzare o di essere spazzato, non pende forse nella Volta del Cielo una specie di Prodigio, che gli Austriaci scorgono ad occhio nudo e coi cannocchiali, e che può assomigliarsi a un'enorme Sacco di vento, con una rete e un'enorme Sottocoppa ad esse sospese? È questa la Bilancia di Giove, o cannocchiali austriaci? O è un piattello della bilancia di Giove, giacchè il <hi rend="italic">vostro</hi> povero piattello austriaco, avendo sgambettato troppo in alto, è fuori vista? Per Dio, rispondono i cannocchiali, è un Montgolfier; un Pallone, e si veggono i segnali! La batteria del cannone austriaco abbaia verso questo Montgolfier, innocua come i cani che abbaiano alla Luna: il Montgolfier fa i suoi segnali; scopre che genere d'imboscata austriaca può esservi, e discende con tutto comodo. – Che cosa non immaginano quei diavoli incarnati?</p>
                     <p>Dopo tutto, non è, o Lettore, una delle più strane pitture di Fiamme che mai si dipinse, che divampa sullo sfondo nero della Ghigliottina? E i Teatri notturni sono Ventitrè; e i <hi rend="italic">Salons de danse</hi> sono Sessanta pieni non d'altro che d'<hi rend="italic">Égalité, </hi>
                        <hi rend="italic">Fraternité</hi> e <hi rend="italic">Carmagnole.</hi> Le sale delle Sezioni del Comitato sono Quarantotto, impregnate dell'odore del tabacco e dell'acquavite, ringagliardite da quaranta soldi al giorno, per la coercizione dei Sospetti. E le Case d'Arresto, Dodici nella sola Parigi, sono affollate, piene zeppe anzi. Ad ogni istante avete bisogno del vostro «Certificato di Civismo», sia per andar fuori che per venir dentro; anzi, senza di esso, voi non potete, col vostro danaro, ottenere neppur le vostre oncie di pane quotidiano. I foschi berretti rossi fanno coda dai Fornai, agitandosi, non in silenzio! Poichè noi viviamo ancora sotto il Maximum in fusione. I volti degli uomini sono offuscati dal sospetto, sospettando, o essendo sospettati. Non si spazzano più le vie della città, e quelle di campagna non sono più riparate. La Legge ha chiuso i suoi Libri; parla poco, tranne che improvvisando per la bocca di Tinville. I Delitti restano impuniti quando non sono Delitti contro la Rivoluzione<note xml:id="ftn706" place="foot" n="706"> Mercier, V, 25; <hi rend="italic">Deux Amis</hi>, XII, 142-199.</note>. «Il numero degli esposti», come alcuni calcolano, «è raddoppiato».</p>
                     <p>Come se ne stanno silenziosi ormai il Realismo e tutta l'Aristocrazia; la Rispettabilità che teneva il suo Carrozzino! L'onore ormai e la sicurezza sono per la Povertà, non per la Ricchezza. Il Cittadino che vuol essere alla moda, esce a braccetto con sua moglie, in berretto di lana rossa, in <hi rend="italic">spencer</hi> nero di felpa e carmagnola completa. L'Aristocrazia si fa sempre più piccina in quei suoi ricoveri che ancora le restano; sottoponendosi a tutte le requisizioni, a tutte le vessazioni; ben fortunata d'aver salva la vita. I castelli spettrali vi guardano attoniti dai lati della via; smantellati, dalle finestre strappate; mentre il Demolitore Nazionale li spoglia del piombo e del marmo. Gli antichi proprietarî errano sconsolati, di là del Reno con Condé: che spettacolo per gli uomini! Il <hi rend="italic">Ci-devant </hi>Seigneur dal palato squisito, diverrà uno squisito Cuoco di Restaurateur ad Amburgo; la <hi rend="italic">ci-devant</hi> Madame, squisita nel vestire, diverrà con successo una <hi rend="italic">Marchande des Modes </hi>in Londra. In Newgate Street, incontrate il signor Marchese con una ruvida asse sull'omero e la scure e il cavalletto sotto il braccio; egli s'è dato al mestiere del falegname: che fare? Bisogna vivere (<hi rend="italic">il faut vivre</hi>)<note xml:id="ftn707" place="foot" n="707"> Vedi <hi rend="italic">Deux Amis</hi>, XV: 189-192; <hi rend="italic">Mémoires de Genlis</hi>; Fondatori della Repubblica Francese, etc., etc.</note>. Più d'ogni cittadino francese prospera lo speculatore sui fondi pubblici –, in questo tempo di carta-moneta. Prospera anche l'Agricoltore. «Le fattorie», dice Mercier, «sono divenute come Botteghe di pegni»; ogni specie di forniture, addobbi, vasellame d'oro e d'argento si accumula ivi: il pane è prezioso. L'Agricoltore paga il terratico in Carta-moneta, ed ei solo possiede il pane: l'Agricoltore sta meglio del Proprietario, ed egli stesso diverrà Proprietario.</p>
                     <p>E quotidianamente, come uno Spettro nero, silenzioso tra quel tumulto di Vita, passa il Carro della Rivoluzione, scrivendo sui muri i suoi MANE, MANE, <hi rend="italic">sei stato pesato e trovato mancante!</hi> Uno spettro con cui si è divenuti familiari. Gli uomini vi si sono assuefatti; non parte un lamento da quella gerla della morte. Deboli donne e <hi rend="italic">ci-devants</hi>, dalle piume e dagli ornamenti scolorati siedono in un silenzioso stupore, quasi guardassero nelle Tenebre dell'Infinito. Quelle labbra fresche un tempo hanno una contrazione d'ironia, e non pronunziamo parola; e la Gerla passa via. Essi possono esser rei o meno innanzi a Dio: son rei supponiamolo, innanzi alla Rivoluzione. Onde, non deve la Repubblica «coniar moneta» con le loro vite a colpi di mannaia? I Berretti Rossi urlano approvando; il resto di Parigi guarda, e se manda un sospiro, è anche troppo. Poveri fratelli, che un sospiro non può aiutare; poveri fratelli, che la dura Necessità e Tinville hanno preso negli artigli.</p>
                     <p>Un'altra cosa, anzi due altre cose vogliamo ancora menzionare, e poi non più: le Parrucche bionde e da Conceria di Meudon. Si fa un gran parlare di queste <hi rend="italic">Perruques blondes</hi>. O Lettore, quelle parrucche son fatte dalle Teste delle Ghigliottinate! Per tal modo i riccioli d'una Duchessa possono servire a coprire il cranio d'un Calzolaio; la bionda chioma Franco-germanica di lei coprirà la sua testa gallica, se è calva. Ma non potrebbero essere usate come reliquie, rendendo sospetto colui che le porta?<note xml:id="ftn708" place="foot" n="708"> Mercier, II, 134.</note> I cittadini le usano non senza dileggio, piuttosto da cannibali.</p>
                     <p>Ancora più in fondo al cuore penetra quella Conceria di pelli a Meudon; non menzionata fra gli altri miracoli della conceria! «A Meudon» dice Montgaillard con notevole calma «v'era una Conceria di Pelli Umane; le pelli di quei Ghigliottinati che parevano degni d'essere scorticati, erano eccellenti per farne brache e per altri usi». La pelle degli uomini, egli nota, era superiore per consistenza (<hi rend="italic">consistence</hi>) e qualità a quella del camoscio; quella delle donne non era quasi buona a nulla per la sua tessitura troppo morbida!<note xml:id="ftn709" place="foot" n="709"> Montgaillard, IV, 290.</note> – L'istoria, riandando fino ad Cannibalismo a traverso i <hi rend="italic">Pellegrini di Purchas</hi> e altre Narrazioni più recenti e più remote, non troverà forse sulla terra un Cannibalismo di tal sorta o per lo meno così repugnante. È un Cannibalismo commerciale, d'un genere delicato, gentile, tutt'affatto elegante: perfido genere!</p>
                     <p>Ma dunque, la civiltà umana è un involucro, donde la natura selvaggia dell'uomo può balzar fuori più che mai infernale? La Natura fa l'uomo, la Natura che ha in sè dell'Infernale e del Celestiale a un tempo.</p>
                  </div>
               </div>
               <div type="div3" rend="P15">
                  <head>
                     <label>Libro sesto</label>
                     <lb/>Termidoro</head>
                  <div type="div4" rend="P16">
                     <head>CAPITOLO I<lb/>GLI DEI HANNO SETE</head>
                     <p>Che è dunque mai questa Cosa chiamata <hi rend="italic">La Révolution</hi>, che, come un Angelo della Morte, si libra sulla Francia, e annega, fucila, combatte, perfora col cannone, concia le pelli umane? <hi rend="italic">La Révolution</hi> non è che un numero di Lettere Alfabetiche; una cosa che in nessun luogo si può condurre per mano, che non si può mettere sotto chiave e catenaccio: qual'è? Dov'è? È la Follia che alberga nei cuori degli uomini. È in quest'uomo, è in quell'uomo; come una rabbia o come un terrore, è in ognuno. Invisibile, impalpabile; eppure nessun nero Azrael, con le ali spiegate sulla metà nel continente, tutto spazzando con la sua spada dall'uno all'altro mare, potrebbe essere una Realtà più vera.</p>
                     <p>Spiegare, nel senso in cui va intesa la spiegazione, il cammino di questo Governo Rivoluzionario, non è nostro compito. L'uomo non può spiegarlo. Quando un paralitico, il Couthon, domanda nei Giacobini: «Che hai tu fatto per essere impiccato se verrà la Contro-Rivoluzione?», un cupo Saint-Just, non ancora ventiseienne, dichiara che «per i Rivoluzionari non vi è riposo che nella tomba»; un verdemare Robespierre diviene tutto fiele e aceto, e più ancora un Amar e un Vadier, un Collot e un Billaud; andate a investigare quali pensieri, quali predeterminazioni o previsioni potessero esservi nella testa di questi uomini! Del loro pensiero non rimane ricordo: la Morte e le Tenebre hanno tutto spazzato via. E d'altra parte, se anche possedessimo il loro pensiero, tutto quanto essi avrebbero potuto articolatamente dire, che insignificante frazione non sarebbe mai della Cosa che si realizzò, si decretò per via del segnale da loro dato! Come è stato detto più d'una volta, questo Governo Rivoluzionario non è consapevole del suo essere, ma è fatalmente cieco. Ogni uomo avviluppato nel suo ambiente atmosferico di fanatica Demenza rivoluzionaria, si slancia sospinto e sospingendo altri; divenuto, com'è, una Forza bruta; nè alcun riposo gli resta ormai, tranne che quello della tomba! L'Oscurità e il mistero della crudeltà orrida lo coprono ai nostri occhi nella Storia, come fecero della Natura. Tu non ti proverai a dimostrare come si comportò quella caotica Nuvola temporalesca, d'un nero di pece, col tumulto delle sue abbaglianti strie di fuoco in un mondo pregno d'elettricità, – non ti proverai a scrutare quali segreti fossero nel suo seno tenebroso; da quali fonti, con quali elementi, la luce che conteneva si sprigionò in un confuso bagliore terrorizzante, seminando la distruzione e distruggendo sè stessa finchè non si dissolse! Quasi che le Tenebre dell'Erebo, naturalmente, per volere della Provvidenza si fossero una volta librate nel dominio dell'Azzurro; non è questa la natura del Sanculottismo che si consuma da sè stesso? E di quelle Tenebre di quell'Erebo, ci basti osservare quelle abbaglianti saette di fuoco, quel torrente fiammeggiante, che sgorgano, meno per Facoltà volitive e più per Necessità, – succedendosi in questa e quella maniera, distruggendosi a questo e a quel modo, distruggendo sè stessi e per questa e quella via: sino alla dissoluzione.</p>
                     <p>Il Regalismo è estinto, «sprofondato», come essi dicono, «nel fango della Loira»; il Repubblicanismo domina dentro e fuori; e che cosa succede mai il 15 Marzo 1794? L'arresto, veramente subitaneo come un fulmine a ciel sereno, ha colpito strane vittime: Hébert <hi rend="italic">Père Duchesne</hi>, il Libraio Momoro, lo Scrivano Vincent, il Generale Ronsin; alti patrioti Cordeliers, Magistrati di Parigi in berretto rosso, Adoratori della Ragione, Comandanti dell'Esercito Rivoluzionario! Nient'altro che otto giorni addietro il loro Club dei Cordeliers era agitato, più che mai agitato, dalle denunzie dei Patrioti. Hébert<hi rend="italic">  Pare Duchesne</hi> «aveva rattenuto la sua lingua e il suo cuore da due mesi alla vista dei Moderati, Crypto-Aristocratici, Camilli, <hi rend="italic">Scélerats</hi> che si trovavano nella stessa Convenzione; ma non potè contenersi oltre; dovesse anche, in mancanza d'altro, invocare il sacro diritto dell'Insurrezione».</p>
                     <p>Così parlò Hébert nella Sezione dei Cordeliers, fra evviva che echeggiavano fino al tetto<note xml:id="ftn710" place="foot" n="710"> 
                           <hi rend="italic">Moniteur,</hi> du 17 Ventose (7 Marzo) 1794.</note>. Soltanto otto giorni addietro; e ora? Si stropicciano gli occhi: no, non è un sogno: si ritrovano proprio nel Luxemburg. Vi è anche l'oca Gobel, e quelli che bruciarono le Chiese! Anche quello Chaumette, potente Procureur, <hi rend="italic">Agent National</hi>, come lo chiamano adesso, che era in grado «di conoscere i Sospetti al solo guardarli in faccia». Egli sta in sospeso per tre giorni, e il terzo giorno è cacciato dentro. Assai avvilito, livido, entra l'Agente Nazionale in quel Limbo, ove egli ne ha mandati tanti. I Prigionieri gli si affollano intorno beffeggiandolo, schernendolo: «Sublime Agente Nazionale», gli dice uno, «in virtù della tua Proclamazione immortale, eccoti qua! Io sono sospetto, tu sei sospetto, egli è sospetto, noi siamo sospetti, voi siete sospetti, eglino sono sospetti!»</p>
                     <p>Che significa tutto questo? Il significato! È un Complotto; un Complotto che ha le più estese ramificazioni; di cui, come che sia, Barrère ha in mano le fila. Quelle mascherate scandalose dell'Ateismo con relativo abbruciamento delle Chiese, inteso a rendere odiosa la Rivoluzione, ove potevano avere origine se non nell'oro di Pitt? Senza dubbio Pitt, come una Intuizione Preternaturale insegna, noleggiò quella Fazione di <hi rend="italic">Enragés,</hi> perchè rappresentassero la loro fantastica gherminella, perchè urlassero nel loro Club dei Cordeliers contro il Moderatismo; perchè stampassero il loro <hi rend="italic">Père Duchesne</hi>; perchè adorassero la Ragione color cielo e dal berretto rosso; perchè derubassero tutti gli Altari, – e recassero a <hi rend="italic">noi</hi> il bottino!</p>
                     <p>La cosa più indubitabile, e visibile anche dagli occhi del corpo, è questa: che il club dei Cordeliers siede col pallore sui volti, in preda alla collera e al terrore; ed ha svelato i «Diritti dell'Uomo», – senza effetto. Parimenti i Giacobini sono in grande confusione, affrettandosi «a purgarsi, <hi rend="italic">s'épurant</hi>», come in tempo di Complotti e di pubblica Calamità hanno fatto ripetutamente. Nemmeno Camillo Desmoulins può essere senza colpa; e contro lo stesso Danton è sorto un certo mormorio, quantunque egli abbia atterrati tutti col suo muggito, e Robespierre abbia finito «con l'abbracciarlo nella Tribuna».</p>
                     <p>In chi dovranno riporre la loro fiducia la Repubblica e una gelosa Società Madre? In questi tempi di tentazione, «d'intuizione preternaturale»! Poichè vi sono Fazioni dello Straniero, «<hi rend="italic">de l'étranger</hi>», Fazioni di Moderati, Fazioni di Arrabbiati; Fazioni d'ogni genere; noi camminiamo in un Mondo di Complotti, le cui file si estendono dappertutto; di trabocchetti e di trappole creati dall'oro di Pitt! Clootz, il cosidetto Oratore del Genere Umano, con le sue <hi rend="italic">Prove della Religione Maomettana</hi> e le sue cicalate sulla Repubblica Universale, è stato eliminato dall'incorruttibile Robespierre. Il Barone Clootz e il Sarto ribelle Paine sono due mesi che giacciono nel Lussemburgo; membri della Fazione <hi rend="italic">de l'étranger</hi>. Il rappresentante Phélippeaux è eliminato; egli venne dalla Vandea con un cattivo rapporto in bocca contro quel furfante di Rossignol, e la nostra maniera di guerreggiare colà. Ritrattati, Phélippeaux, te ne supplichiamo! Ma Phélippeaux non vuol ritrattarsi, ed è eliminato. Il Rappresentante Fabre d'Églantine, famoso Nomenclatore del Calendario di Romme, è eliminato ancora; anzi è cacciato nel Lussemburgo, accusato di falsificazione di atti Legislativi «nell'interesse della compagnia delle Indie». Quivi, con i suoi Chabot e Bazire accusati dello stesso reato, Fabre attende il suo destino. Westermann amico di Danton, colui che guidò i Marsigliesi il Dieci Agosto e combattè bene nelle Vendée ma non parlò bene di quel furfante di Rossignol, è eliminato; fortunato se non tocca anche a lui il Lussemburgo. E dei vostri Proly, dei vostri Guzman della Fazione degli Stranieri è anche venuta la volta; Pereyra, quantunque sia fuggito, è stato «preso nel suo travestimento da Cuoco di Osteria». Io sono sospetto, tu sei sospetto, egli è sospetto!</p>
                     <p>Il gran cuore di Danton è stanco di tutto questo, Danton s'è recato alla nativa Arcis per respirare un po' e avere un po' di pace per un attimo. Via, o nere tele d'Aracne, via, o mondo delle Furie, del Terrore e del Sospetto: sia il benvenuto a te, Madre Sempiterna, col tuo verde primaverile, e con la bontà delle tue memorie e del tuo amore domestico; sei vera tu, e non importa se ogni altra cosa è falsa! Il gran Titano passeggia in silenzio sulle rive dell'Aube mormorante, nei primi luoghi natii che lo conobbero fanciullo; incerto del come queste cose andranno a finire.</p>
                     <p>Ma il più strano è che Camillo Desmoulins sia stato eliminato. Couthon, come un saggio in riguardo alla purgazione dei Giacobini, fece questa domanda: «che cosa hai tu fatto per essere impiccato, se sopravviene la Contro-Rivoluzione?» Eppure Camillo, che poteva così ben rispondere a questa domanda, è eliminato! La verità è che Camillo verso i primi dello scorso Dicembre cominciò a pubblicare un nuovo giornale, o una Serie di Pamphlets intitolati il <hi rend="italic">Vieux Cordelier</hi>. Camillo, che nei primi tempi non temeva di «abbracciare la Libertà su un mucchio di cadaveri», comincia a domandare, se fra tanti arresti e tanti Comitati di punizione non dovrebb'esservi un «Comitato di Grazia»! Saint-Just, egli osserva, è un giovane Repubblicano troppo solenne, che «porta la sua testa come se fosse un <hi rend="italic">Saint-Sacrement</hi>», Ostia adorabile o Vera Presenza divina! È abbastanza mordace questo <hi rend="italic">vecchio</hi> Cordelier – egli e Danton erano stati i più notevoli fra i primi Cordeliers – e scaglia i suoi dardi scintillanti fra i vostri <hi rend="italic">nuovi</hi> Cordeliers, contro i vostri Hébert, i vostri Momoro dalla brutalità schiamazzante e dal fare spregevole; proprio come il Dio del sole (poichè il povero Camillo è poeta) colpiva quel serpente Pythone uscito dal fango.</p>
                     <p>Onde, com'era naturale, il Pythone Hébertista mandò un sibilo e si contorse stranamente, minacciando «il sacro diritto dell'Insurrezione»; – poi, come vedemmo, fu gettato in prigione. Con tutto l'antico spirito, con la sua destrezza, con la sua arguzia piacente e spigliata, Camillo, traducendo «il Regno di Tiberio, di Tacito», sferza quella medesima <hi rend="italic">Legge dei Sospetti</hi>, e la rende odiosa. Due volte nella Decade, compaiono i suoi Fogli rudi, pieni di spirito, anzi d'<hi rend="italic">humour</hi>, di semplicità armoniosa, di penetrazione; – uno dei più strani fenomeni di quel tempo fosco; e colpiscono, nel loro più selvaggio sfolgorio, varie mostruosità, teste di Santi Sacramenti, e vari idoli Juggernaut, con una certa noncuranza. Tutto ciò con grande gioia di Giuseppina Beauharnais e degli altri cinquemila e più Sospetti, che riempiono le Dodici Case d'Arresto; pei quali spunta un raggio di speranza! Sul principio Robespierre approvava, poi non sapeva che pensare; poi pensò coi suoi Giacobini che Camillo doveva essere espulso. Un uomo dotato di vero spirito rivoluzionario quel Camillo; ma facile agli slanci più imprudenti; un uomo che Aristocratici e Moderati hanno l'arte di corrompere! Il Giacobinismo è nel periodo più acuto della crisi e della lotta; insidiato dai complotti, dalle corruzioni, dalle trappole e attratto dalle gherminelle di Pitt <hi rend="italic">Ennemi du Genre Humain</hi>. Il Primo Numero di Camillo comincia con le parole «<hi rend="italic">O Pitt!</hi>»; l'ultimo porta la data 15 Pluviose, Anno 2, 3 Febbraio 1794, e finisce con queste parole di Montezuma: «<hi rend="italic">Les Dieux ont soif</hi>, Gli Dei hanno sete».</p>
                     <p>Sia come si voglia, gli Hébertisti restano in prigione solo nove giorni all'incirca. Onde il 24 Marzo le Gerle della Rivoluzione trasportano a traverso quel tumulto della vita un nuovo carico: Hébert, Vincent, Momoro, Ronsin, in tutto diciannove di loro, con cui, strano a vedersi, si trova Clootz Oratore del Genere Umano. Essi sono stati ammucchiati alla rinfusa, formando una miscellanea di Non-identificati; e percorrono adesso la loro ultima via. Non v'è speranza. Anch'essi debbono «guardare a traverso il finestrino»; debbono «starnutire nel sacco», <hi rend="italic">éternuer dans le sac</hi>; quello che essi avevan fatto agli altri, ora è loro reso. La <hi rend="italic">Sainte Guillotine</hi> mi sembra che sia peggiore degli antichi Santi della Superstizione; non è essa un Santo divoratore di uomini? Clootz, ancora con un'aria di sarcasmo raffinato, cerca di scherzare, di presentare «argomenti allegri di Materialismo»; chiede d'essere giustiziato per ultimo «per istabilire certi principî», da cui finora, credo la Filosofia non ha tratto profitto. Anche il Generale Ronsin guarda innanzi a sè con una cert'aria di sfida, con uno sguardo di comando; gli altri mostrano il pallore marmoreo della disperazione. Momoro, il povero Libraio, che non ha realizzata nessuna Legge Agraria, – avrebbero ben potuto impiccarlo a Évreux venti mesi addietro, quando il Girondino Buzot vi si oppose. Hébert <hi rend="italic">Père Duchesne</hi> non sorgerà più in questo mondo a proclamare il sacro diritto dell'insurrezione; egli siede colà, abbastanza in basso, con la testa inclinata sul petto; mentre i Berretti Rossi gli urlano intorno, nella spaventevole parodia degli Articoli del suo Giornale; «Grande collera del <hi rend="italic">Père Duchesne!</hi>» Così periscono tutti, e il sacco riceve le loro teste. In qualche sezione della storia, Diciannove Spettri chimerici aleggeranno mandando guaiti e beffeggiando; fin che l'oblio non li avrà inghiottiti.</p>
                     <p>Nel corso d'una settimana, l'Esercito Rivoluzionario è a sua volta sbandato, essendo divenuto uno spettro il suo Generale. Questa Fazione di Arrabbiati ha con la sua scomparsa purgato il suolo della Repubblica; una volta ancora le insidie ordite da quel Pitt sono state sventate felicemente, e di nuovo si gioisce per la scoperta d'un complotto. Ma dunque, la Rivoluzione divora in realtà i propri figli? Ogni forma d'Anarchia, per la sua stessa natura, non solo distrugge, ma distrugge anche <hi rend="italic">sè stessa</hi>.</p>
                  </div>
                  <div type="div4" rend="P18">
                     <head>CAPITOLO II<lb/>NIENTE DEBOLEZZA, O DANTON!</head>
                     <p>Danton intanto è stato richiamato da Arcis in gran fretta; egli deve tornare immediatamente, gridava Camillo, gridavano Phélippeaux e gli amici che sentivano il pericolo nell'aria. E ve n'era pericolo! Un Danton, un Robespierre, prodotti principali d'una Rivoluzione vittoriosa, si trovano ormai di fronte, in immediato contatto l'uno dell'altro; ed è necessario di accertarsi se potranno vivere insieme, reggere insieme la Cosa pubblica. Facilmente si concepisce la profonda incompatibilità reciproca che divide questi due uomini: con qual terrore d'odio femmineo la povera Formula verdemare guarda la mostruosa, la colossale Realtà e diviene più verde nel rimirarla; – la Realtà a sua volta si sforza a non pensar male d'un prodotto principale della Rivoluzione, mentre sente in cuor suo che questo prodotto non è che un pallone gonfiato dall'aria popolare; non un uomo col cuore d'uomo, ma un povero pedante spasmodico e incorruttibile, che ha al posto del cuore una formula di logica, e la natura d'un Gesuita o d'un Parroco Metodista; tutto un impasto di linguaggio sincero e d'incorruttibilità, di virulenza e di poltroneria; arido come il vento di Levante! Due di tali prodotti sono anche troppi per una sola Rivoluzione.</p>
                     <p>Gli amici, trepidanti intorno alle conseguenze d'un diverbio fra loro, fecero sì che s'incontrassero. «È giusto», disse Danton, contenendo la sua grande indignazione, «che si reprimano i Realisti; ma noi non dobbiamo colpire che dove può giovare alla Repubblica; noi non dobbiamo confondere l'innocente col reo». – «E chi vi ha detto», replicò Robespierre con uno sguardo velenoso, «che un solo innocente sia perito?» E Danton volgendosi all'amico Pâris, soprannominato Fabricius, Giurato al Tribunale Rivoluzionario: «<hi rend="italic">Quoi</hi> non un solo innocente? Che ne dici tu, Fabricius?»<note xml:id="ftn711" place="foot" n="711"> 
                           <hi rend="italic">Biographie des Ministres</hi>, § Danton.</note> – Gli amici, Westermann, quel Pâris e altri lo incitavano a mostrarsi, ad ascendere alla Tribuna ed agire. Ma quel Danton, non era uomo proclive a far mostra di sè, ad agire, a far baccano per la propria salvezza. Uomo di carattere noncurante, grande, pieno di confidenza, uomo dalle larghe vedute che sapeva stare in riposo. Dicono che egli restasse per ore ad ascoltare Camillo mentre parlava, e niente lo dilettava tanto. Gli amici lo incitavano a fuggire, e così pure sua moglie. «Dove fuggire?», rispondeva egli; «se la Francia libera mi scaccia, non vi saranno per me che carceri altrove. Non si può mica portarsi con sè il paese attaccato alle suole delle proprie scarpe!» E il virile Danton non si mosse. Neppur l'arresto dell'amico Hérault, membro del <hi rend="italic">Salut,</hi> arrestato per opera del <hi rend="italic">Salut,</hi> potè scuotere Danton. – La notte del 30 Marzo, il Giurato Pâris venne precipitosamente, con l'ansia nello sguardo: un segretario del Comitato della Salute gli aveva detto che era stato emesso il mandato di cattura contro Danton e che egli sarebbe stato arrestato quella stessa notte! Lo pregano, lo supplicano trepidanti la povera moglie, Pâris; e gli amici. Danton resta silenzioso per un po' di tempo, poi risponde: «<hi rend="italic">Ils n'oseraient</hi>. Non oserebbero», e non volle prendere alcuna risoluzione. Mormorando poi «Non oserebbero», egli va a dormire come di solito.</p>
                     <p>Eppure il mattino seguente una strana voce circola per la città di Parigi; Danton, Camille, Phélippeaux, Lacroix sono stati arrestati nella notte! Ed è proprio così: i corridoi del Lussemburgo rigurgitano di gente: i Prigionieri si affollano per vedere quel gigante della Rivoluzione che viene in mezzo a loro. «Signori», disse Danton cortesemente, «io speravo di vedervi presto tutti fuori di qui, ed ecco che vi capito anch'io; non si sa dove s'andrà a finire». Il fatto si vocifera per tutta Parigi: la Convenzione si riunisce in gruppi, e mormora cogli occhi sbarrati: «Danton arrestato! Chi dunque può dirsi salvo?» Legendre sale alla Tribuna e proferisce, a tutto suo rischio, qualche debole parola in favore di lui, proponendo che egli sia udito a quella sbarra prima del giudizio; ma Robespierre lo atterrisce con queste parole: «Udiste voi Chabot? Udiste Bazire? Vorreste forse avere due pesi e due misure?» Legendre si fa piccino piccino; Danton, come gli altri, deve subire il suo destino.</p>
                     <p>Sarebbe interessante avere i pensieri di Danton nella prigione; ma non se ne possiede gran copia; invero pochi uomini tanto notevoli sono rimasti così oscuri per noi come questo Titano della Rivoluzione. Egli fu udito a dire con slancio: «Or sono dodici mesi, da che io stesso promossi la creazione di questo Tribunale Rivoluzionario. Ne chiedo perdono a Dio e agli uomini. Essi sono tutti Fratelli come Caino; Brissot mi avrebbe fatto ghigliottinare come fa ora Robespierre. Io lascio tutti gli affari in una spaventevole confusione (<hi rend="italic">gâchis épouvantable</hi>): nessuno di loro comprende qualche cosa di governo. Robespierre mi seguirà; io trascinerò con me Robespierre. Oh, sarebbe stato meglio essere un povero pescatore che mischiarsi del governo degli uomini». La giovane e bella moglie di Camillo, che lo aveva reso ricco non solo di danaro, si aggira intorno al Lussemburgo, come uno spirito incorporeo, giorno e notte. Le lettere che Camillo le inviava di nascosto ancora esistono, con le tracce delle lagrime di lui<note xml:id="ftn712" place="foot" n="712"> Aperçu sur Camille Desmoulins (nel <hi rend="italic">Vieux Cordelier</hi>, Paris, 1825), pp. 1-89.</note>. «Io porto la mia testa come un Saint-Sacrement?», fu udito a mormorare Saint-Just; «forse egli porterà la sua come un Saint-Denis».</p>
                     <p>Sventurato Danton, e più sventurato di te il brillante Camillo, un tempo brillante <hi rend="italic">Procureur de la Lanterne</hi>, anche voi siete dunque arrivati agli Estremi Limiti della Creazione, ove, come Ulisse Polytlas al limite e alla ultima Gades del suo viaggio, spingendo lo sguardo nel fosco Deserto di là dalla Creazione, l'uomo vede l'<hi rend="italic">Ombra di sua Madre</hi>, pallida, impalpabile; – e i giorni allorchè sua Madre lo allevava e lo vestiva fanno un contrasto ben triste con quel giorno! Danton, Camille, Hérault, Westermann e gli altri, sono stranamente confusi con Bazire, i bindoloni Chabot, Fabre d'Églantine, il Banchiere Frey; la più variopinta Infornata, «<hi rend="italic">Fournée</hi>», come è il caso di chiamarla, si trovava schierata alla Sbarra di Tinville. Siamo al 2 Aprile 1794. Danton non aveva avuti che tre giorni da passare in prigione, poichè il tempo stringe.</p>
                     <p>Qual'è il vostro nome? La vostra dimora? e così via, domanda Fouquier, secondo le formalità. «Il mio nome è Danton», egli risponde; «un nome abbastanza noto nella Rivoluzione; la mia dimora sarà presto il Nulla (<hi rend="italic">dans le Néant</hi>); ma io vivrò nel Pantheon della Storia». L'uomo cerca sempre di dire qualche cosa di efficace, per quanto più o meno conforme alla sua natura. Hérault osserva epigrammaticamente che egli «sedette in questa sala e ch'era detestato dai Parlamentari». Camillo risponde: «La mia età è quella del <hi rend="italic">bon Sansculotte Jésus</hi>: età fatale ai Rivoluzionari». O Camillo, Camillo! Eppure in quel Processo Divino, lasciate che lo diciamo, appariva, fra l'altre cose, il più fatale Rimprovero che fu mai pronunziato quaggiù contro mondana Rappresentanza politica; «il fatto più saliente», come dice il pio Novalis, «nei Diritti dell'Uomo». La vera età di Camillo era, a quel che pare, di trentaquattro anni. Danton aveva un anno di più.</p>
                     <p>Sino a cinque mesi addietro, il Processo dei Ventidue Girondini era il più grande che Fouquier avesse mai fatto. Ma adesso ve n'è uno ancor più grande, tale che occupa tutta la mentalità di Fouquier, tale che agita perfino il suo cuore. Poichè è la voce di Danton che ora risuona tra quelle volte, con parole piene di passione che penetrano nell'anima con la loro sincerità rude, col loro impeto di collera. I vostri migliori Testimoni egli li annienta d'un sol colpo; e chiede che gli stessi Uomini del Comitato vengano come Testimoni, come Accusatori; egli «vuole coprirli d'ignominia». Egli si erge in tutta la sua alta persona, scuote la sua grande testa nera, i suoi occhi mandano bagliori di fuoco, – che penetrano in tutti i cuori repubblicani: al punto che anche le Gallerie, benchè le avessimo riempite di gente ammessa con biglietto, mormorano con simpatia e pare debbano prorompere e sollevare il Popolo e liberarlo! Egli si lagna altamente d'essere stato messo a livello degli Chabot e degli Speculatori sui fondi pubblici, e che il suo Atto d'Accusa è una sequela d'insulsaggini e d'orrori. «Danton nascosto il 10 Agosto?» risuona la sua voce, come ruggito di leone preso al laccio; «dove sono gli uomini che dovettero spingere Danton a mostrarsi, quel giorno? Dove sono queste anime così sublimi da cui egli attinse energia? Che vengano questi miei Accusatori: io ho la piena coscienza del dominio di me stesso quando chiedo di vederli.» «Io voglio smascherare quei tre inetti ribaldi», <hi rend="italic">les trois plats coquins</hi> Saint-Just, Couthon, Lebas, «che adulano Robespierre e lo trascinano verso la sua distruzione. Che vengano qui; io li ricaccerò nel Nulla, donde mai avrebbero dovuto uscire». Il Presidente agita nervosamente il campanello e ingiunge la calma in una maniera veemente. «Che t'importa del modo come io mi difendo?», grida l'altro «Il diritto di condannarmi è sempre tuo. La voce d'un uomo che parla per il suo onore e la sua vita può ben superare il tintinnìo del tuo campanello!» Così parla Dauton in tono sempre più alto, fin che la sua voce leonina «non s'estingue nella sua gola»; la parola non può esprimere ciò che vi è in quest'uomo. Le Gallerie mormorano in atteggiamento sinistro. Così finisce la Seduta del primo giorno.</p>
                     <p>O Tinville, o Presidente Herman, che farete voi? Essi ne hanno ancora per due giorni, secondo la più stringata Legge Rivoluzionaria. Le Gallerie già mormorano. Se questo Danton rompesse le maglie della vostra rete! – Strano pensiero, invero. La cosa pende da un capello: che scandalo allora! La Giustizia e il Reo cambierebbero posto; e tutta la Storia di Francia sarebbe cambiata! Poichè in Francia solo questo Danton è l'uomo che potrebbe ancora governare la Francia. Egli solo, il selvaggio, l'amorfo Titano; – e quell'altro individuo, forse, dalla faccia olivastra, Ufficiale d'Artiglieria a Tolone, che abbiamo lasciato a farsi strada nel Sud!</p>
                     <p>La sera del secondo giorno, andando le cose di male in peggio, Fouquier e Herman, dall'aspetto smarrito, corrono al <hi rend="italic">Salut Public</hi>. Che bisogna fare? Il <hi rend="italic">Salut Public</hi> d'un subito macchina un nuovo Decreto; onde, se qualcuno «insulta la Giustizia», può essere «espulso dal Dibattimento». Poichè non v'è, per di più, anche un Complotto nella Prigione del Lussemburgo? Il <hi rend="italic">ci-devant</hi> Generale Dillon e altri Sospetti non complottano con la moglie di Camillo per distribuire <hi rend="italic">assegnati,</hi> forzare le prigioni e rovesciare la Repubblica? Il Cittadino Laflotte, Sospetto egli medesimo ma desideroso della libertà, ci ha rivelato questo Complotto: – una rivelazione che porterà i suoi frutti! Basta, il mattino seguente, la Convenzione obbediente approva il Decreto. Il <hi rend="italic">Salut</hi> se ne impossessa e corre in aiuto di Tinville, ormai ridotto quasi agli estremi. E allora: <hi rend="italic">Hors des Debats</hi>, Fuori del Dibattimento, insolente! Guardie, fate il vostro dovere! In questo modo, con uno sforzo sovrumano il <hi rend="italic">Salut,</hi> Tinville, Herman, Leroi <hi rend="italic">Dix-Août</hi> e tutti i fedeli giurati vi si pongono con tutto il cuore e con tutte le forze; il Giurì è «abbastanza illuminato». La sentenza è pronunziata e spedita mediante un Officiale, e lacerata e calpestata: <hi rend="italic">Morte quest'oggi</hi>. È il 5 Aprile 1794. La povera moglie di Camillo può smettere dall'aggirarsi intorno a quella Prigione; anzi dia un abbraccio ai suoi poveri figli e si prepari ad entrarvi alla sua volta e a seguire suo marito!</p>
                     <p>Danton conservava sul Carro della morte uno sguardo altero. Non così Camillo: quale scompiglio per lui in una settimana! una moglie angelica in lagrime; l'amore, le ricchezze, la fama di rivoluzionario, tutto ha lasciato alle porte della prigione; una Canaglia carnivora gli urla intorno. Palpabile eppure incredibile; come il sogno d'un folle. Camillo si dibatte, s'agita convulso; alle scosse delle spalle l'abito slacciato gli pende aggrovigliato, perchè ha le mani legate; «Calma, amico mio», gli disse Danton; «non badate a questa vile canaglia (<hi rend="italic">laissez là cette vile canaille</hi>)». A pie' del palco, si udì Danton che diceva: «O moglie mia, mia diletta, non ti rivedrò mai più!», poi s'interruppe, e rivolgendosi a sè stesso: «Niente debolezza, Danton!» Poi disse a Hérault Sechelles, che si faceva avanti per abbracciarlo: «Le nostre teste s'incontreranno là dentro», nel sacco del Carnefice. Le sue ultime parole furono rivolte al Carnefice Samson: «Tu devi mostrare la mia testa al popolo; essa è degna d'essere mostrata».</p>
                     <p>Così, come un masso gigantesco, un impasto di coraggio e di ostentazione, di furore e d'amore, dotato di una forza, d'una virilità selvaggia di rivoluzionario, questo Danton passa all'ignota dimora. Era di Arcis-sur-Aube; nato da «buoni agricoltori». Aveva molte colpe; ma la peggiore di tutte le colpe non ebbe mai: l'Ipocrisia. Non era un vacuo Formalista, ingannatore di sè stesso e degli altri, uno di quelli che sono <hi rend="italic">fantasmi</hi> per chi ha il senso della natura; ma un vero uomo: con tutte le sue scorie, egli era un Uomo, una fiera realtà uscita dal grande, dall'ardente seno della Natura. Egli salvò la Francia da Brunswick; andò diritto pel suo aspro sentiero ovunque lo menasse. Potrà vivere per parecchie        generazioni nella memoria degli uomini.</p>
                  </div>
                  <div type="div4" rend="P18">
                     <head>CAPITOLO III<lb/>I CARRI DELLA MORTE</head>
                     <p>La settimana seguente, non siamo ancora che al 10 Aprile e ne abbiamo altri Diciannove: Chaumette, Gobel, la        Vedova di Hébert, la Vedova di Camillo; anche questi fanno il loro viaggio fatale; la nera Morte li divora. La Vedova del vile Hébert piangeva, e la Vedova di Camillo cercava di dirle delle parole di conforto. O voi, teneri Cieli, azzurri, belli, eterni dietro alle vostre tempeste e alle nubi, non avete un po' di pietà per tutti? Gobel, a quel che pare, si pentì; chiese l'assoluzione di un Prete; morì come meglio poteva un Gobel. Quanto ad Anassagora Chaumette, la cui testa lucente è ormai denudata del suo <hi rend="italic">bonnet rouge</hi>, che speranza v'è per lui? A meno che la Morte non sia «un sonno eterno»! Sventurato Anassagora, Dio ti giudicherà, non io.</p>
                     <p>Così Hébert è partito, e con lui gli Hébertisti; coloro che spogliarono le chiese e adorarono la Ragione azzurra in berretto rosso. Sono pure scomparsi il gran Danton e i Dantonisti. Giù, in fondo alle catacombe, anch'essi sono divenuti silenti! Non v'è Municipalità di Parigi, nè Setta, nè Partito di questo o quel colore che possa resistere al volere di Robespierre e del <hi rend="italic">Salut.</hi> Il Maire Pache, non abbastanza pronto a denunziare i complotti di Pitt, se ne felicita adesso di gran cuore; ma non serve! Anch'egli va verso il Lussemburgo. Noi nominiamo un Fleuriot-Lescot, Maire per interim in sua vece: «un architetto venuto, dicono, dal Belgio»; uomo su cui si può contare. Il nostro nuovo Agente Nazionale è Payan ultimamente Giurato; di cui Robespierre è anche la stella polare.</p>
                     <p>Così dunque, noi scorgiamo che questa nuvola confusa, pregna d'elettricità, quest'Erebo di Governo Rivoluzionario, ha in qualche modo alterata la sua forma. Due masse o ali appartengono ad essa: una superelettrica massa di rabidi Cordeliers, e una massa meno elettrica di Dantonisti Moderati e uomini inclini alla Clemenza; – queste due masse, fulminandosi l'una l'altra, si sono annientate scambievolmente. Poichè la nuvola-Erebo, come spesso notiamo, è di natura suicida, e fatta di sinuosità irregolari, scaglia i suoi fulmini nel suo interno. Ma essendosi queste due masse discrepanti reciprocamente distrutte, si direbbe che la nuvola-Erebo abbia conseguita una sistemazione interna, e rovesci il suo fuoco infernale solo sul Mondo che giace al disotto. Più semplicemente parlando, il Terrore della Ghigliottina non fu mai così terribile finora. Sistole, diastole, sempre più rapida opera la Scure di Samson. Le accuse a grado a grado finiscono d'avere anche una parvenza di plausibilità. Fouquier sceglie nelle Dodici Case di Arresto delle Infornate, «<hi rend="italic">Fournées</hi>», com'egli suol dire, una ventina e più d'accusati a un tempo; i suoi Giurati sono incaricati di fare <hi rend="italic">feu de file</hi>, fin che il suolo sia <hi rend="italic">spazzato</hi>. Il rapporto del Cittadino Laflotte sul complotto del Lussemburgo veramente porta i suoi frutti! Se non esiste nessuna plausibile imputazione contro un uomo, o una Infornata di uomini, Fouquier ha sempre questa a sua disposizione: un Complotto nella Prigione. Rapido e sempre più rapido procede Samson; si raggiunge finalmente il numero di sessanta e più in una Sfornata. È il gran giorno della Morte: tutto ritorna, e solo i Morti non tornan più.</p>
                     <p>O fosco D'Espréménil, che giorno è mai questo, il 22 Aprile, il tuo ultimo giorno! La sala del Palais è quella stessa sala di pietra ove tu cinque anni addietro sorgesti a perorare, in mezzo al pathos senza fine d'un Parlamento ribelle, alla luce incerta del mattino; costretto a marciare con d'Agoust alle Isole di Hyères. Le pietre son quelle medesime; ma tutto il resto? Gli Uomini, la Ribellione, il Pathos, la Perorazione, mirate! tutto è scomparso come una banda di Spiriti schernitori, come i fantasmi d'un cervello morente. Con d'Espréménil nella stessa fila di carri è la più triste miscela. Vi è Chapelier, il <hi rend="italic">ci-devant</hi> Presidente popolare della Costituente, che le Menadi e Maillard incontrarono nella sua carrozza sulla Via di Versailles. Vi è Thouret, del pari <hi rend="italic">ci-devant</hi> Presidente, l'autore delle Leggi Costituzionali; colui il quale noi udimmo dire, tanto tempo addietro, a voce alta: «l'Assemblea Costituente ha compiuta la sua missione!». E il nobile e vecchio Malesherbes, che difendeva Luigi e non potè parlare, simile a una antica roccia grigia che si dissolve all'impeto dell'acque: egli viaggia adesso coi suoi congiunti; coi figli, con le figlie, coi nipoti, e i Lamoignon e gli Chateaubriand, silenzioso verso la Morte. – Solo un giovane Chateaubriand erra fra i Natchez in mezzo allo strepito delle Cascate del Niagara, al gemito delle foreste sterminate. Onore a te, o grande Natura selvaggia ma non falsa, non priva di bontà nè d'amore materno; tu non sei una formula, nè una rabida giostra d'Ipotesi e d'Eloquenza Parlamentare, nè una fabbrica di Costituzione e Ghigliottina; parlami, o Madre, canta al mio cuore infermo la tua mistica e sempiterna ninna-nanna, e che tutto il resto sia lontano da me!</p>
                     <p>Un'altra fila di Carri dobbiamo notare: quella in cui trovasi Elisabetta, la sorella di Luigi. Il suo processo fu come gli altri: Complotto e sempre Complotto. Ella era una delle donne più buone, più innocenti. Si trovava con lei, insieme ad altre ventiquattro, una Marchesa di Crussol, timida un tempo, divenuta ora coraggiosa, che le professava la più sentita fedeltà. A piè del Palco, Elisabetta, con le lagrime agli occhi, ringraziò questa Marchesa e le disse che era dolente di non poterla ricompensare.</p>
                     <p>— Ah, Madame, se vostra Altezza Reale si degnasse di abbracciarmi, i miei voti sarebbero compiuti!</p>
                     <p>— Ben volentieri, Marchesa de Crussol, e con tutto il cuore –<note xml:id="ftn713" place="foot" n="713"> Montgaillard, IV, 200.</note>. Ciò avvenne a pie' del Palco. La Famiglia Reale s'è omai ridotta a due persone: a una fanciulla e a un ragazzetto. Il ragazzo, una volta chiamato Delfino, fu tolto a sua madre mentr'ella ancora viveva, e dato a un tale Simon, di mestiere calzolaio, e allora di servizio alla Prigione del Temple, perchè lo educasse ai principi del Sanculottismo.</p>
                     <p>E Simon gl'insegnò a bere, a bestemmiare e a cantare la <hi rend="italic">Carmagnole.</hi> Simon è ora passato alla Municipalità, e il povero ragazzo nascosto in una torre del Temple, donde non vuol muoversi, in preda allo spavento, smarrito, divenuto decrepito innanzi tempo, vi sta deperendo; la «camicia non gli vien cambiata per sei mesi»; lo squallore e le tenebre lo circondano miseramente<note xml:id="ftn714" place="foot" n="714"> Duchesse d'Angoulême: <hi rend="italic">Captivité à la Tour du Temple</hi>, pagine 37-71</note>, – come non accade a nessun fanciullo, tranne ai poveri figli dei contadini e simili, destinati a perire, <hi rend="italic">senza</hi> rimpianto!</p>
                     <p>La Primavera porta le sue verdi foglie, e il tempo splendido e il Maggio luminoso, più che mai luminoso; la Morte non s'arresta. Lavoisier, il famoso chimico, non deve più vivere, deve morire. Il chimico Lavoisier fu anche il <hi rend="italic">Fermier Général Lavoisier</hi>, ed ora «tutti i Ricevitori generali sono in arresto»; tutti, e debbono dar conto del loro danaro e delle loro rendite, e morire «per aver messa l'acqua nel tabacco» che vendevano<note xml:id="ftn715" place="foot" n="715"> Tribunal Révolutionnaire, du 8 Mai 1794 (<hi rend="italic">Moniteur,</hi> n. 231).</note>. Lavoisier pregò che gli fossero accordati altri quindici giorni di vita, per finire alcuni esperimenti: ma «la Repubblica non ha bisogno di queste cose»; la mannaia deve compiere il suo lavoro. Il cinico Chamfort, nel leggere quelle iscrizioni di <hi rend="italic">Fratellanza o Morte</hi>, dice: «È una Fratellanza da Caino». Arrestato, poi rilasciato, e sul punto di essere arrestato di nuovo, questo Chamfort si taglia, si sfregia furiosamente con la sua mano inesperta, e non senza difficoltà raggiunge il soggiorno della morte. Condorcet s'è tenuto ben nascosto per molti mesi, mentre con occhi d'Argo lo si è spiato e si è andati in cerca di lui. Il suo nascondiglio è divenuto pericoloso per lui e per altri; deve fuggire di nuovo, rintanarsi attorno Parigi, rifugiandosi nelle macchie e nelle cave di pietre. Un fosco mattino di Maggio entra nel villaggio di Clamars un uomo lacero, dalla barba incolta, affamato, e chiede da mangiare all'osteria. Egli ha l'apparenza d'un sospetto! «Tu dici che sei un servo senza posto?» Il Presidente del Comitato dei Quaranta Soldi gli trova indosso un Orazio in latino; «Non sei tu uno di quei <hi rend="italic">ci-devants</hi> che erano avvezzi ad aver servi? <hi rend="italic">Sospetto!</hi>» Egli è trascinato, prima che finisse di far colazione, alla volta di Bourg la Reine, a piedi; rifinito di forze vien messo sul cavallo d'un contadino, e poi è cacciato nell'umida cella d'una prigione; la dimane, ricordandovi di lui, voi entrate: Condorcet giace morto sul pavimento. Muoiono, scompaiono presto le Notabilità della Francia, l'una dopo l'altra, come lumi in un Teatro, che voi andate spegnendo.</p>
                     <p>In queste circostanze, non vi par singolare, quasi commovente, vedere la città di Parigi tutta intenta, quelle dolci notti di Maggio, alla cerimonia civica, che essi chiamavano «<hi rend="italic">Souper fraternel</hi>, Cena fraterna?»</p>
                     <p>Nei giorni dodici, tredici e quattordici Maggio hanno avuto luogo queste cerimonie più o meno spontanee. Nella Rue Saint-Honoré e nelle principali vie e piazze, ciascun cittadino reca all'aria aperta, quel tanto di cena che lo stringato <hi rend="italic">Maximum</hi> gli permette; l'unisce alla cena del suo vicino, ad una tavola comune, allegramente illuminata da molti lumi e modestamente arredata di cristalli e d'altro vasellame, e mangiano frugalmente insieme sotto le benefiche stelle<note xml:id="ftn716" place="foot" n="716"> 
                           <hi rend="color(#000000)italic">Tableaux de la Revolution</hi>
                           <hi rend="color(#000000)">, </hi>
                           <hi rend="color(#000000)">§</hi>
                           <hi rend="color(#000000)">  Soupers Fraternels; Mercier, II, 150.</hi>
                        </note>. Mirali, o Notte! Brindano allegramente con le coppe colme e trincano ineggiando al Regno della Libertà, dell'Uguaglianza, della Fraternità, con le mogli adorne dei loro migliori nastri e i figliuoli che si rincorrono intorno alla tavola, i cittadini nella frugale Festa d'amore. La notte nel suo impero sconfinato non vede nulla di simile. O fratelli miei, perchè <hi rend="italic">non</hi> è venuto il Regno della Fraternità? È venuto, dev'essere venuto, dicono i cittadini trincando frugalmente. – Ahimè – queste stelle sempiterne guardano, «come occhi luccicanti, fissandosi con un bagliore di pietà immortale sulla sorte dell'uomo!» – Una lamentevole cosa invero è quella, che degli individui tenteranno di Assassinare i Rappresentanti del Popolo. Il Rappresentante Collot, Membro anche del <hi rend="italic">Salut,</hi> ritornando a casa, «verso l'una del mattino», probabilmente dopo aver alquanto abusato di liquori, come suol fare, sente sulle scale il grido di «<hi rend="italic">Scélérat!</hi>» ed anche lo scatto d'una pistola, che non prende fuoco e manda un guizzo, che gli fa scoprire a quel momentaneo chiarore un paio d'occhi truci e provocanti e un volto bruno e arcigno. Egli lo riconosce: è un coinquilino, il cittadino Amiral, già «commesso del Lotto!» Collot grida: <hi rend="italic">Assassino!</hi> con una tal voce da svegliare tutta la <hi rend="italic">Rue Favart</hi>; Amiral fa scattare una seconda volta la pistola, la quale per la seconda volta non prende fuoco; poi si precipita nel suo appartamento, ove, dopo di aver tirato ancora invano un colpo di moschetto contro sè stesso e un altro contro colui che voleva farlo prigioniero, è preso e menato in prigione<note xml:id="ftn717" place="foot" n="717"> 
                           <hi rend="color(#000000)">Riouffe</hi>
                           <hi rend="color(#000000)italic">, </hi>
                           <hi rend="color(#000000)">p. 73;</hi>
                           <hi rend="color(#000000)italic">  Deux Amis,</hi>
                           <hi rend="color(#000000)">  XII, 298-302.</hi>
                        </note>. Era un uomo iracondo questo piccolo Amiral, Meridionale d'indole e di aspetto, e d'una «considerevole forza muscolare». Egli non nega che intendeva «purgare la Francia d'un Tiranno», anzi confessa che aveva messo l'occhio sull'Incorruttibile in persona, ma prese poi Collot trovandolo più conveniente!</p>
                     <p>Si fa un gran parlare di questo fatto; le congratulazioni a Collot salgono fino al cielo; egli riceve abbracci fraterni, ai Giacobini e altrove. Eppure si direbbe che l'andazzo di assassinare divenga contagioso. Due giorni dopo – non è che il 23 Maggio – verso le nove di sera, Cécile Rénault, figlia d'un cartolaio, giovane dal viso dolce e fresco, si presenta dall'ebanista della Rue Saint-Honoré: desidera vedere Robespierre. Robespierre non si può vedere; ed ella brontola in maniera irriverente. Allora s'impadroniscono di lei. Ella ha lasciato un paniere in una bottega là vicino; nel paniere v'è un abito femminile di ricambio e due coltelli! La povera Cecilia, esaminata dal Comitato, dichiara che «aveva desiderio di vedere com'era fatto un tiranno»: «il vestito di ricambio mi occorreva pel luogo dove sarei andata». «Qual luogo?» «La Prigione, e poi la Ghigliottina», rispose. – Tali cose derivano da Charlotte Corday; in un popolo ligio all'imitazione e alla monomania! Uomini collerici e cupi tentano di fare come Charlotte, e la loro pistola non dà fuoco: giovanette dal viso dolce e fresco tentano alla loro volta, e risolute solo a mezzo, lasciano i loro coltelli in una bottega.</p>
                     <p>O Pitt, o Fazione degli Stranieri, mai avrà dunque riposo la Repubblica, sarà sempre tormentata da lacci, da mine, da agguati d'ogni genere? Il bruno Amiral, la bella e giovane Cécile, e tutti quelli che li conobbero e molti che non li conobbero, giacciono sotto chiave, aspettando lo scrutinio di Tinville.</p>
                  </div>
                  <div type="div4" rend="P18">
                     <head>CAPITOLO IV<lb/>MUMBO-JUMBO</head>
                     <p>Ma nel giorno che chiamano <hi rend="italic">Décadi</hi>, il Nuovo Sabato, il 20 <hi rend="italic">Prairial,</hi> l'8 Giugno del vecchio stile, che cosa è mai quell'accorrere verso il Jardin National, un tempo Giardino delle Tuileries?</p>
                     <p>Tutti si trovano colà vestiti a festa<note xml:id="ftn718" place="foot" n="718"> Vilate: <hi rend="italic">Causes Secrètes de la Révolution du 9 Thermidor.</hi>
                        </note>; la biancheria sudicia è scomparsa cogli Hébertisti; anzi Robespierre pel primo era contrario al vestire trasandato; e si presentava sempre elegante e arricciato, non senza un tantino di vanità, – ed aveva la sua camera tutta tappezzata di Ritratti e Busti verde-mare. Dicevamo dunque che innumerevoli Cittadini e Cittadine erano in abiti festivi: il tempo è in tutto il suo splendore; un'aspettativa allegra illumina i volti. Il Giurato Vilate offre una colazione a molti Deputati nel suo Appartamento officiale del Padiglione <hi rend="italic">ci-devant </hi>di Flora; egli s'allieta della gioia che illumina i volti della moltitudine, dello splendore verdeggiante di Giugno, del bene auspicato <hi rend="italic">Décadi,</hi> o nuovo Sabato. In questo giorno, se piace al Cielo, dobbiamo avere, sui principii Anti-Chaumettiani perfezionati, una Nuova Religione.</p>
                     <p>Bruciato il Cattolicismo, ghigliottinato il culto della Ragione, non v'era forse bisogno d'un'altra religione? L'Incorruttibile Robespierre, non dissimile dagli Antichi, come Legislatore d'un popolo libero, vuol ora divenir Prete e Profeta. Egli ha indosso il suo soprabito azzurro, fatto per l'occasione; un panciotto di seta bianca ricamato d'argento, pantaloni di seta nera, calze bianche, scarpe con le fibbie d'oro. Egli è il Presidente della Convenzione; ha fatto <hi rend="italic">decretare</hi> dalla Convenzione, come sogliono dire, <hi rend="italic">décréter</hi> «l'Esistenza dell'Essere Supremo», e parimenti «<hi rend="italic">ce principe consolateur</hi> dell'Immortalità dell'Anima». Questi principii consolatori, basi della razionale Religione Repubblicana, vengono decretati; ed ora, in questo benedetto <hi rend="italic">Décadi,</hi> con l'aiuto del Cielo e del Pittore David, si compirà il nostro primo atto di fede.</p>
                     <p>Vedete, dunque, come, passato il Decreto, e il così detto Discorso Profetico, – «il più meschino che mai uomo abbia pronunziato», – Maometto Robespierre, in soprabito azzurro e neri pantaloni, arricciato e incipriato in modo inappuntabile, recando in mano un mazzo di fiori e di spighe, esce in atteggiamento altero dall'Aula della Convenzione; e la Convenzione lo segue; ma si nota che lo segue a distanza. È stato innalzato un Anfiteatro o per lo meno un <hi rend="italic">Monticule</hi> o Elevazione; l'orride Statue dell'Ateismo, dell'Anarchia e simili, grazie al Cielo e al Pittore David, destano un senso d'aborrimento nel cuore. Sfortunatamente, intanto, il nostro Monticule è troppo piccolo. Sulla sommità di esso neppure la metà di noi può starvi, onde ne nasce un urtarsi indecente insieme a un mormorio irriverente, di tradimento anzi. Calma, o Bourdon de l'Oise; calma, o guai a te!</p>
                     <p>Il Pontefice verdemare prende una torcia, che egli presenta al Pittore David; declama delle parole vacue e ampollose, che per fortuna non si possono udire; poi si avanza risoluto, in vista della Francia che attende; avvicina la torcia all'Ateismo e Compagnia, che son fatti di cartone cosparso di trementina. Le fiamme salgono rapide, e dall'interno sorge «mediante un meccanismo» una Statua incombustibile della Saggezza, che, per disgrazia, è un po' annerita dal fumo; ma si erge visibile in un atteggiamento per quanto è possibile sereno.</p>
                     <p>E poi? Poi vi sono altre Processioni, altri meschini Discorsi, e – questa <hi rend="italic">è</hi> la nostra Festa dell'<hi rend="italic">Etre Suprême</hi>; la nostra nuova Religione, bene o male, è venuta! – Contemplala un istante, non più d'un istante, o Lettore. È la pagina più miserabile degli Annali Umani; o ne conosci tu una più miserabile? Mumbo-Jumbo delle selve africane sembra a me venerabile a confronto di questa nuova Deità di Robespierre; poichè questo è un Mumbo-Jumbo <hi rend="italic">cosciente,</hi> che <hi rend="italic">sa</hi> di essere una macchina. O Profeta verdemare, il più disgraziato sacco gonfio di vento presso a scoppiare, qual pazza Chimera fra la realtà stai tu dunque per divenire? Così questa semplice fiaccola di pece pei fuochi artificiali di trementina e di cartone, è forse la miracolosa Verga d'Aronne che tu stendi su una Francia in preda al terrore, in una agitazione infernale, perchè cessino i suoi mali. Via di qua, tu e la fiaccola! «<hi rend="italic">Avec ton Etre Suprême</hi>», disse Billaud, «<hi rend="italic">tu commence à m'embêter</hi>»: «Col tuo <hi rend="italic">Etre Suprême</hi>, tu cominci a seccarmi».<note xml:id="ftn719" place="foot" n="719"> Vedi Vilate:<hi rend="italic">Causes Secrètes</hi>. (Il racconto di Vilate è molto curioso; ma non è da prendersi per vero senz'averlo vagliato; essendo in fondo, malgrado il suo titolo, non una Narrazione ma una Difesa).</note>
                     </p>
                     <p>Caterina Théot, d'altro canto, «antica serva, dell'età di settantanove anni», pratica da tempo della Profezia e della Bastiglia, s'è installata in una soffitta della Rue de Contrescarpe, e, tenendo gli occhi fissi sul Libro delle Rivelazioni, esamina Robespierre; e trova che questo meraviglioso Massimiliano tre volte potente è realmente l'Uomo di cui parlano i Profeti, che ridarà la giovinezza alla Terra. Con lei si trovano delle vecchie Marchese devote, <hi rend="italic">ci-devant</hi> onorabili donne, fra cui quel Costituente vecchio e balordo, Dom Gerle, non può mancare. Essi son là nella Rue de Contrescarpe, in misteriosa adorazione: Mumbo è Mumbo, e Robespierre è il Profeta. Uomo eminente quel Robespierre; che ha le sue Guardie del Corpo volontarie; i suoi <hi rend="italic">Tapedurs,</hi> che noi potremmo dire <hi rend="italic">Picchia sodo</hi>, Patrioti accaniti dai bastoni animati; e i Giacobini che baciano l'orlo delle sue vesti. Egli gode l'ammirazione di molti, l'adorazione di alcuni, ed è ben degno della meraviglia di tutti.</p>
                     <p>Intanto, la grande domanda, la grande speranza di tutti è questa: Non sarà la grande Festa del Mumbo-Jumbo delle Tuileries un segnale dell'abbattimento della Ghigliottina? Ben lungi! Proprio due giorni dopo, Couthon, uno dei «tre scellerati», si fa innalzare alla Tribuna, ove produce un fascio di carte. Couthon propone come, visto che i Complotti ancora abbondano, la Legge dei Sospetti sia estesa, e sia dato agli Arresti maggior vigore e maggior facilità. Inoltre, poichè in tal caso il lavoro diverrà più faticoso, anche il nostro Tribunale Rivoluzionario sia ampliato, o meglio diviso in Quattro Tribunali, ciascuno col suo Presidente, ciascuno col suo Fouquier, compiendo tutti il loro lavoro contemporaneamente; onde ogni ulteriore inceppo o formalità dilatoria sia evitata e l'opera possa avere compimento. Tale è il <hi rend="italic">Decreto del Ventidue Prairial</hi> di Couthon, famoso a quel tempo. All'annunzio di un tal Decreto fin la Montagna restò senza fiato, colpita dal terrore; e un tal Ruamps osò dire che, se esso passava senza dilazione e discussione, egli, da Rappresentante qual'era, «si sarebbe fatto saltare le cervella». Vane parole! L'Incorruttibile increspa le ciglia, dice qualche parola profetica, fatale: la <hi rend="italic">Legge del Prairial</hi> è legge; Ruamps si appaga di lasciare le sue cervella avventate dove si trovano. Morte dunque, e sempre Morte! Proprio così. Fouquier estende i suoi confini, e fa una sfornata di Centocinquanta d'un colpo; – procurandosi una Ghigliottina d'una velocità perfezionata e che lavora al coperto, nell'appartamento vicino. Al punto che il <hi rend="italic">Salut</hi> è costretto a interporsi e proibire: «Vuoi tu demoralizzare la Ghigliottina», chiede Collot, in tono di rimprovero, «<hi rend="italic">démoraliser le supplice?</hi>»</p>
                     <p>Infatti v'è pericolo che ciò avvenga, e se la fede Repubblicana non fosse così grande, sarebbe già avvenuto. Vedete, per esempio, che <hi rend="italic">Sfornata</hi> il 17 Giugno: Cinquantaquattro in una volta! Vi si trova l'abbronzato Amiral, quello dalla pistola che non dette fuoco; e vi si trovano la giovane Cecilia Rénault con suo padre, la sua famiglia e i parenti e amici: la Vedova di D'Espréménil; il vecchio M. de Sembreuil, all'età di settantatrè anni, che, nel Settembre, fu salvato dalla figlia, e solo perchè ne venisse a <hi rend="italic">questo.</hi> Eravi la Fazione dello Straniero: cinquantaquattro di loro! Costoro, in camicia rossa, quali Assassini e Fazione dello Straniero, passano rapidi: malaugurata Fantasmagoria rossa, diretta al paese dei Fantasmi.</p>
                     <p>Eppure, il Popolo della Place de la Révolution, gli abitanti della Rue Saint-Honoré, a questo continuo passare di carrette, non cominciano forse a rannuvolarsi? Anche i Repubblicani hanno viscere. La Ghigliottina è cambiata di luogo e poi cambiata ancora, fin che vien drizzata all'estremità remota di Sud-Est<note xml:id="ftn720" place="foot" n="720"> Montgaillard, IV, 237.</note>: i sobborghi Sant-Antoine e Saint-Marceau, se pur hanno viscere, le hanno ben indurite, è a sperarlo.</p>
                  </div>
                  <div type="div4" rend="P18">
                     <head>CAPITOLO V<lb/>LE PRIGIONI</head>
                     <p>È tempo ormai di gettare uno sguardo nelle Prigioni. Quando Desmoulins fece una mozione pel suo Comitato di Grazia, queste Dodici Case di Arresto contenevano cinquemila persone. Poi, arrivandone altre di continuo, avevano raggiunto il numero di ventimila. Sono dei Ci-devants Royalistes, e nella più parte Repubblicani di vario colore, come Girondini, Fayettisti, e Non-Giacobini. Forse nessuna abitazione umana, nessuna Prigione mai uguagliò lo squallore, il disgusto, l'orrore di queste Dodici Case di Arresto. Esistono memorie di persone che ne fecero l'esperienza, <hi rend="italic">Mémoires sur les Prisons</hi>, che rappresentano uno dei più strani Capitoli della Biografia dell'Uomo.</p>
                     <p>Strano a guardarvi dentro: una specie di ordine s'impone in ogni condizione dell'esistenza umana; e ovunque due o tre persone si trovino riunite si costituiscono forme di vita comune, abiti, osservanze, e magari eleganza, piaceri! Il Cittadino Coittant spiegherà pienamente come il nostro magro desinare d'erbe e di carogne veniva consumato non senza garbatezza e <hi rend="italic">place-aux-dames</hi>; come il Signore e il Lustrascarpe, la Duchessa e la povera cenciosa gettate alla rinfusa in un fascio, si ponevano in riga secondo un metodo; ad una data ora, «le Cittadine prendevano il loro lavoro di cucito»; e noi, offrendo loro le sedie, cercavamo di parlar loro galantemente, restando in piedi, od anche di cantare e suonare come meglio ci poteva. Le gelosie, le inimicizie neppur fanno difetto, e la civetteria si mostra nel suo vero aspetto.</p>
                     <p>Ohimè, a grado a grado, anche il lavoro di cucito deve cessare; sorge il Complotto nella Prigione per opera del Citoyen Laflotte e del Sospetto Preternaturale. La Municipalità Sospettosa ci strappa tutti gli utensili; tutto il danaro, e quanto possediamo di oggetti e di metallo ci vien tolto crudelmente; si viene a frugare nelle tasche, nei guanciali, nei pagliericci; i Commissarî dei berretti rossi entrano in ogni cella. L'Indignazione, una disperazione temporanea, al vedersi togliere per fino il ditale, s'impossessa dei cuori gentili. Le Vecchie Suore emettono acuti gridi, e chiedono d'essere uccise immantinente, Ma non si può altro che urlare! Meglio capitò a quei due cittadini, che desiderosi di conservare qualche oggetto, fosse magari uno stecco da pipa o un ago per rimendare le calze, decisero di difendersi: col tabacco. Così, con la più grande prontezza, mentre i vostri feroci del berretto rosso si odono a frugare e a sbattere porte nel corridoio, i due Cittadini accendono le loro pipe e cominciano a fumare. Una densa oscurità li avvolge. I Berretti Rossi aprono la cella, ove non si respira; e tutti tossiscono in coro. «<hi rend="italic">Quoi, </hi>
                        <hi rend="italic">Messieurs</hi>», gridano i due Cittadini, «voi non fumate? È forse spiacevole la pipa? <hi rend="italic">Est-ce que vous ne fumez pas?</hi>» Ma i Berretti Rossi sono fuggiti, dopo una ricerca superficiale. «<hi rend="italic">Vous n'aimez pas la pipe?</hi>», gridano i Citoyens, mentre la loro porta si rinchiude<note xml:id="ftn721" place="foot" n="721"> 
                           <hi rend="italic">Maison d'Arrêt de Port-Libre</hi>, par Coittant, etc. (<hi rend="italic">Mémoires sur les Prisons</hi>, II).</note>. Miei poveri fratelli Cittadini, di certo in un Regno di Fraternità non siete voi quelli che vorrei vedere ghigliottinati!</p>
                     <p>Il rigore aumenta, diviene orrida tirannia; il Complotto in prigione diviene sempre più comune. Questo complotto in prigione, come dicevamo, è ora la formula stereotipata di Tinville; contro chiunque egli non trova colpa, ha questa colpa bella e preparata.</p>
                     <p>Il suo Tribunale è divenuto inqualificabile; una ciurmeria riconosciuta, nient'altro che la soglia varcata per andare verso la Morte. I suoi atti d'accusa sono redatti in bianco; i Nomi si appongono dopo. Egli ha i suoi <hi rend="italic">moutons,</hi> sciacalli traditori, detestabili, che fanno da accusatori e da testimoni a carico; a patto che si permetta loro di vivere – almeno temporaneamente. Le sue <hi rend="italic">Fournées,</hi> dice Collot in tono di rimprovero, «non debbono in nessun caso sorpassare il numero di sessanta»; questo è il suo <hi rend="italic">maximum</hi>. Nottetempo vengono al Luxembourg i suoi Carri pel fatale Appello: la lista della <hi rend="italic">Fournée</hi> della dimane. È un grande accorrere alla Grata per udire se v'è il proprio nome. E che sospiro profondo di sollievo, quando il nome non vi si trova: ancora un giorno di vita! Eppure una ventina, parecchie ventine di nomi sono nella lista. Immantinenti costoro si stringono al cuore i loro amati, per l'ultima volta; con breve addio, ad occhi asciutti o molli di pianto montano e si allontanano. Questa notte alla Conciergerie, domani alla Ghigliottina, passando pel Palais falsamente nomato di <hi rend="italic">Justice.</hi>
                     </p>
                     <p>L'indifferenza, una bravura inconsiderata, lo stoicismo derivante, se non dalla forza, dalla debolezza, si sono impossessati di tutti i cuori. Le deboli donne e i <hi rend="italic">Ci-devants,</hi> prima che i loro riccioli divengano delle parrucche bionde e la loro pelle sia conciata per servire da pantaloni, «sogliono, così, per passatempo, recitare la scena della Ghigliottina». Si forma una mascherata fantastica: con il capo coperto da salviette che fanno da turbanti, delle coperte di lana che fanno da ermellino; giudica un Sinedrio di Giudici da burla; un Tinville da burla fa le sue requisitorie; un colpevole è condannato e vien ghigliottinato fra due sedie capovolte. Qualche volta la cosa va più in là; Tinville in persona è condannato, e non alla sola Ghigliottina. Col viso cosparso di nero, arcigno, cornuto, un Satana velloso s'impadronisce di lui, che urla a tutto andare, e gli addita col braccio proteso e con voce terribile, il fuoco che non si spegne, il verme che non muore, le sempiterne pene dell'Inferno; e alla domanda: <hi rend="italic">Che ora è?</hi> Si risponde: <hi rend="italic">È l'Eternità</hi>
                        <note xml:id="ftn722" place="foot" n="722"> Montgaillard, IV, 213; Riouffe, p. 273.</note>.</p>
                     <p>Le prigioni intanto sempre più si riempiono; la Ghigliottina sempre più s'affretta. Su tutte le vie maestre s'avanzano i prigionieri che vengono alla volta di Parigi. Non più <hi rend="italic">Ci-devants</hi> ormai, poichè su quelli che levano la voce è passata la falce; son Repubblicani, che marciano incatenati a due a due, e nei momenti di esasperazione cantano la <hi rend="italic">Marseillaise</hi>. Centotrentadue uomini di Nantes, per esempio, marciano verso Parigi, proprio in quei giorni: Repubblicani, Giacobini addirittura, Giacobini fin nel midollo delle ossa; ma Giacobini che non avevano approvato gli <hi rend="italic">Annegamenti</hi>
                        <note xml:id="ftn723" place="foot" n="723"> Voyage de Cent Trente-deux Nantais (Prisons, II, 288-385).</note>. <hi rend="italic">Vive la République</hi> è il loro grido per tutte le vie della città. Passano la notte in caverne malsane, indescrivibili, stipati da soffocare, e il mattino se ne trova morto sempre qualcuno. Esauriti dal lungo cammino, disanimati, non hanno che la forza di gridare: <hi rend="italic">Viva la Repubblica</hi>; noi, come sotto un orrido incantesimo, moriamo per essa!</p>
                     <p>Si racconta che circa Quattrocento Preti restano ancorati «nella rada dell'Isola d'Aix», per mesi e mesi, a contemplarvi la loro miseria, il vuoto, le vaste sabbie di Oleron e il mare che geme incessante. Laceri, sudici, affamati, ridotti allo stato di ombre; tutti in circolo, dividendosi per dozzine, mangiando a bordo la loro razione poco pulita, con le mani. Stropicciano i loro abiti scandalosi a vedersi, fra due pietre; sono ammucchiati fra orribili miasmi, sotto i boccaporti; settanta di loro giacciono in una sola cabina nella notte; onde «un vecchio Prete è trovato morto il mattino nell'atto di pregare»<note xml:id="ftn724" place="foot" n="724"> Relation de ce qu'ont souffert pour la Religion des Prêtres déportés en 1794 dans la rade de l'Ile d'Aix (Prisons, II, 387-485).</note>.</p>
                     <p>— Per quant'altro tempo, Signore Iddio?</p>
                     <p>Non per sempre; no. Ogni Anarchia, ogni Male, ogni Ingiustizia è, per la sua stessa natura, come <hi rend="italic">i denti del dragone</hi>: si suicida e non può durare.</p>
                  </div>
                  <div type="div4" rend="P18">
                     <head>CAPITOLO VI<lb/>PER FINIRE IL TERRORE</head>
                     <p>Invero è molto degno di nota il fatto che fin dal tempo della Festa dell'<hi rend="italic">Etre-Suprême</hi> e delle sublimi e continuate arringhe su di essa, che Billaud temeva diverrebbero ben noiose per lui, Robespierre s'era lasciato poco vedere al Comitato, restando appartato, come per una bizza. Inoltre v'era stato un rapporto a proposito di quella vecchia Cathérine Théot e il suo Rigeneratore annunziato dai Profeti, che non era animato dalle migliori intenzioni. Questo mistero della Théot è considerato con ostentazione come un Complotto; ma evidentemente, vi si scorge una punta satirica, una celia irriverente, non contro la vecchia zitella soltanto, ma indirettamente contro il suo Rigeneratore! La penna leggera di Barrère era forse in fondo a tutte queste cose: letto a traverso degli organi solenni e tabaccosi del vecchio Vadier della <hi rend="italic">Sûreté Générale</hi>, il Rapporto di Théot ebbe i suoi effetti: il Viso Repubblicano si contrasse in una piega beffarda. Dovevano accadere queste cose?</p>
                     <p>Notiamo inoltre che fra i prigionieri raccolti nelle Dodici Case di Arresto ve n'è una che abbiamo già vista precedentemente. La Señora Fontenay, nata Cabarrus, la bella Proserpina, che il Rappresentante Tallien, come Plutone, raccolse a Bordeaux, non senza risentirne gli effetti! Tallien è a casa sua, richiamato da tempo da Bordeaux, e nella condizione più allarmante. Invano egli faceva risuonare sempre più alta la nota del Giacobinismo per cancellare i suoi precedenti: i Giacobini lo avevano espulso dal loro seno. Due volte Robespierre, dalla Tribuna della Convenzione, mormorò al suo indirizzo parole di cattivo presagio. Ed ora la sua bella Cabarrus, colpita da denunzia, trovasi in arresto, sospetta, malgrado tutto quello ch'egli potè fare! – Chiusa nell'orrido ovile della morte, la Señora fa pervenire clandestinamente al suo rosso e oscuro Tallien le istanze e le preghiere più pressanti: Salvami, salvati! Non vedi che la tua testa è condannata, perchè sei di un'audacia troppo fiera, e per di più sei un Dantonista, contro cui mormora la calunnia? E forse non siete tutti condannati, come nella caverna di Polifemo? Tutti sarete mangiati, e quello fra voi che sarà più umile, più schiavo, avrà la sola ricompensa di esser mangiato per ultimo! – Tallien riconosce rabbrividendo che ciò è vero. Tallien ha avuto cattivi presagi; così Bourdon, Fréron e Barras sono odiati: ognuno «si assicura se la propria testa è ancora attaccata alle spalle».</p>
                     <p>Intanto Robespierre, di nuovo lo notiamo, va poco alla Convenzione, non va affatto al Comitato, non parla in nessun luogo, tranne che alla sua Giacobina Camera dei Lordi, circondato dalle sue Guardie del Corpo, i <hi rend="italic">Tapedurs.</hi> In questi «quaranta giorni» – siamo ormai verso la fine di Luglio – egli non s'è lasciato vedere al Comitato; ha solo compiuto il suo lavoro mediante i suoi tre bricconi insignificanti e il terrore che emana da lui. L'«Incorruttibile» se ne sta appartato, o lo si vede camminare a lunghi passi in luoghi solitari e pei campi, con l'aria di meditazione intensa; e alcuni dicono, «con occhi iniettati di sangue»<note xml:id="ftn725" place="foot" n="725"> 
                           <hi rend="italic">Deux Amis</hi>, XII, 347-73.</note>, conseguenza d'una bile estrema: la più lamentevole Chimera verdemare che si aggirasse sulla Terra quel Luglio! O disgraziata Chimera; perchè tu pure avevi una vita, un cuore di carne; ove mai quegli Dei severi, che pareva ti sorridessero lungo tutta la vita, ti hanno ora condotto e abbandonato? Non sei tu quello stesso che pochi anni addietro era un giovane Avvocato di belle speranze, e che abbandonò la carica di Giudice, ad Arras, piuttosto che condannare a morte un uomo? Quali possono essere i suoi pensieri? I suoi progetti per finire il Terrore? Chi sa: vaghe idee frammentarie d'una Legge Agraria; un Sanculottismo vittorioso che diviene Proprietario fondiario; i vecchi soldati risedenti negli Edifizî nazionali, negli Ospedali di Chambord e Chantilly; la pace comperata con la vittoria; brecce cicatrizzate della Festa dell'<hi rend="italic">Etre Suprême</hi>; – e così a traverso mari di sangue, si arriverà all'Eguaglianza, alla Frugalità, alla Beatitudine agognata, alla Fratellanza, alla Repubblica della Virtù. Spiaggia benedetta d'un tal mare di sangue aristocratico: ma come approdarvi? Attraversando un'ultima ondata: un'ondata di sangue di Sanculotti corrotti, di traditori o di semi-traditori Convenzionali, di ribelli come Tallien e Billaud, pei quali col mio <hi rend="italic">Etre Suprême</hi> io sono divenuto insopportabile, e con la mia Apocalittica Vecchia un oggetto di riso! – Così parla questo povero Robespierre, come un fantasma verde-mare nel Luglio fiorito. Tracce di schemi ondeggiano confusamente; ma quali fossero i suoi schemi e i suoi pensieri niuno saprà mai.</p>
                     <p>Si dice che si stiano scavando nuove Catacombe per un macello immenso, simultaneo. La Convenzione deve essere massacrata fino all'estremo dal Generale Henriot e Compagnia; la Giacobina Camera dei Lordi deve prendere il dominio, e Robespierre esser fatto Dittatore<note xml:id="ftn726" place="foot" n="726"> 
                           <hi rend="italic">Deux Amis,</hi>  XII, 350-8.</note>. Vi è una Lista, pronta, forse sì, forse no; una lista cui il Parrucchiere dell'Incorruttibile ha dato un'occhiata mentre gli arriccia i capelli. Ognuno si domanda: Vi sarò anch'io?</p>
                     <p>Inoltre come la Tradizione e l'Aneddoto ci riferiscono, vi fu a quel tempo un notevole pranzo di scapoli in casa di Barrère, un giorno che faceva molto caldo. Perchè, senza dubbio, o Lettore, questo Barrère e altri della stessa specie davano dei pranzi, avevano «una casa di campagna a Clichy», eleganza, sontuosità, e i piaceri imbellettati<note xml:id="ftn727" place="foot" n="727"> Vedi Vilate.</note>. Ma, al pranzo di cui parliamo, si dice che pel gran caldo che faceva, gli ospiti s'erano tolti i loro abiti e li avevano lasciati nell'anticamera; allora Carnot sguisciò fuori, si pose a frugare nelle tasche di Robespierre, e rinvenne una lista con Quaranta nomi, compreso il suo: quel giorno egli non portò troppo frequentemente la coppa alle labbra! – Amici, voi dovete scuotervi, alfine; voi, tristi Rane del Pantano, mute da quando affondò il Girondismo, anche voi, ormai, dovete gracidare o morire! Si tengono conciliaboli, si parla, si gestisce; conciliaboli notturni, misteriosi come la morte. E se il felino Massimiliano penetrasse colà coi suoi lunghi passi, senza voce come sempre, dagli occhi verdi iniettati di sangue, col dorso curvo e i capelli irti? Il temerario Tallien dall'indole avventata e dalla lingua audace, metterà egli <hi rend="italic">il sonaglio al gatto</hi>. Si fissi il giorno, e sia presto, per tema che non sia mai!</p>
                     <p>Ed ecco che prima del giorno designato, nel giorno che chiamano Otto del Termidoro, 26 Luglio 1794, Robespierre in persona compare alla Convenzione e monta alla Tribuna! Il volto bilioso sembra offuscato da una nube nuova; figurarsi se Tallien, Bourdon e compagni lo ascoltano con interesse. È una voce presaga di vita o di morte. Strascicata, spiacevole come quella del barbagianni, risuona la profetica voce: lo spirito Repubblicano è degenerato; il Moderatismo corrompe; gli stessi Comitati della <hi rend="italic">Sûreté</hi> e del <hi rend="italic">Salut</hi> sono infetti; le apostasie sono da una parte e dall'altra: Io Massimiliano, Io solo rimango incorruttibile, pronto a morire al momento opportuno. Per tutto ciò che rimedio può esservi? La Ghigliottina; la Ghigliottina, che tutto risana, ha bisogno di nuovo vigore; morte ai traditori d'ogni colore! Così canta la profetica voce nella cassa armonica della Convenzione. È questa la vecchia canzone: ma, ahimè, la cassa armonica ha forse, oggi, cessato di funzionare? In questa Convenzione non v'e più risonanza; vi è, per così dire, un silenzio affannoso, qualcosa di discordante che non si sa che sia! Lecointre, il nostro antico merciaio di Versailles, nell'incertezza del momento, non vede niente di meglio a fare che alzarsi, «insidiosamente» o non insidiosamente, e presentare una mozione, che secondo la consuetudine invalsa, il Discorso di Robespierre sia «stampato e mandato ai Dipartimenti». Ascoltate: note aspre, anzi di dissonanza! Gli Onorevoli Membri partecipano alla dissonanza; i membri del Comitato incolpati nel Discorso la rendono più acuta, chiedendo una «dilazione per quella stampa». Sempre più alta sale la nota della dissonanza; l'Editore Fréron arriva a domandare: «Che è mai divenuta la Libertà delle Opinioni in questa Convenzione?» L'Ordine di stampare e trasmettere il discorso, già approvato, è revocato. Robespierre, più che mai verde, si ritira sopraffatto, accorgendosi che questa è una rivolta e che la rovina è prossima!</p>
                     <p>La rivolta è una cosa della natura più fatale in qualsiasi intrapresa; una cosa tanto incalcolabile, che incute un repentino timore, e non si può trattare con <hi rend="italic">paura.</hi> Ma la rivolta, sopratutto in una Convenzione di Robespierre, – è il fuoco che crepita nella Santa Barbara della nave! È affare d'un momento: vi precipitate sfidando la morte, e spegnete col piede quel fuoco; esitate un'istante – e nave e capitano e ciurma e carico son ridotti in frantumi; il viaggio della nave è terminato d'un subito tra mare e cielo. Se questa notte Robespierre può mettere in iscena il suo Henriot e Compagnia e ottenere che facciano il loro lavoro, egli e il Sanculottismo possono ancora sussistere per qualche tempo; altrimenti, no. Oliviero Cromwell distinse coi suoi occhi truculenti come stavano le cose, e strappò una pistola dalle sue fonde; e Agitatore e Agitazione furono d'un subito spazzati via. Noll era un uomo atto a tale impresa</p>
                     <p>Quanto a Robespierre, a sera, egli sguiscia nella sua Giacobina Camera dei Lordi, ove, in cambio d'una risoluzione adeguata, espone le sue disgrazie, le sue virtù non comuni, la sua incorruttibilità; poi, spiega la sua Orazione da barbagianni che è stata respinta; – la rilegge ancora una volta, e dichiara che è pronto a morire nel momento opportuno. Tu non devi morire! grida il Giacobinismo dalle sue mille gole. «Robespierre, io berrò la cicuta con te», esclama il Pittore David, «<hi rend="italic">Je boirai la ciguë avec toi</hi>», – cosa non essenziale a farsi, ma che nell'ardore del momento si può dire.</p>
                     <p>Intanto, la nostra Giacobina cassa armonica agisce! Applausi che arrivano al cielo coprono l'Orazione rigettata; gli occhi dei Giacobini gettano fuoco: la Insurrezione è un sacro dovere; la Convenzione dev'essere purgata; il Popolo Sovrano messo sotto gli ordini d'Henriot e della Municipalità; noi faremo un altro Due Giugno. Alle vostre tende, o Israele! In questa chiave suona il Giacobinismo; con un vero tumulto di rivolta. Sbrighiamoci di Tallien e di tutta l'Opposizione. Collot d'Herbois, quantunque del supremo <hi rend="italic">Salut,</hi> e da poco scampato alla morte, è spinto a gomitate e maltrattato; può dirsi ben lieto d'uscirne vivo. Entrando nelle sale del Comitato del <hi rend="italic">Salut,</hi> tutto scarmigliato, vi trova fra gli altri l'elegante e tetro Saint-Just, che alla sua maniera corretta gli domanda: «Che cosa è accaduto ai Giacobini?» – «Che cosa è accaduto?» ripetè Collot, con una forma da Cambise senza niente di istrionico; «che cosa è accaduto? – Nient'altro che rivolta e orrori. Voi volete le nostre vite; ma non le avrete». A questa oratoria da Cambise, Saint-Just balbetta, poi prende il cappello e si ritira. Quel <hi rend="italic">Report</hi> di cui aveva parlato, Rapporto sulle cose Repubblicane in genere, che si dovrà leggere alla Convenzione domani, egli non può mostrarlo in questo momento, perchè là ha un amico; egli, Saint-Just, lo richiederà e lo manderà quando sarà tornato a casa. Ma, tornato a casa, non lo manda, e risponde che non vuol mandarlo, e che dovranno udirlo alla Tribuna la dimane.</p>
                     <p>Che ognuno, quindi, segua un ben noto consiglio: «preghi il Cielo, e mantenga asciutta la sua polvere!» La dimane Parigi vedrà una cosa. Rapidi esploratori volano nell'ombra o nelle tenebre, tutta la notte, dalla <hi rend="italic">Sûreté</hi> e dal <hi rend="italic">Salut</hi>; da conclave a conclave; dalla Società-Madre al Palazzo Municipale. Possono gli occhi di Tallien, di Fréron e di Collot chiudersi al sonno? Il potente Henriot, il Maire Fleuriot, il Giudice Coffinhal, il Procuratore Payan, Robespierre e tutti i Giacobini si tengono pronti.</p>
                  </div>
                  <div type="div4" rend="P18">
                     <head>CAPITOLO VII<lb/>VERSO L'ABISSO</head>
                     <p>Gli occhi di Tallien erano raggianti il mattino del Nove Termidoro, «verso le ore nove», al vedere che la Convenzione s'era effettivamente radunata. Parigi è in agitazione; ma almeno noi siamo qui riuniti in Legale Convenzione; nessuno si è impadronito di noi involandoci a gruppi, mettendoci con una <hi rend="italic">Formale Espulsione</hi> alla porta. <hi rend="italic">«Allons,</hi> bravi uomini della Pianura», antiche Rane del Pantano! – gridò Tallien, distribuendo strette di mano, come s'avanzava. Intanto la voce sonora di Saint-Just si fa udire dalla Tribuna: la partita delle partite s'è impegnata.</p>
                     <p>Saint-Just legge effettivamente quel suo rapporto; e la Vendetta verde sotto la forma di Robespierre veglia dappresso. Ma Saint-Just non ha letto che poche frasi, ed ecco che sorgono le interruzioni con un rapido <hi rend="italic">crescendo;</hi> Tallien balza in piedi, così Billaud e tanti altri; e Tallien per la seconda volta dice: «Cittadini, iersera, ai Giacobini, io tremai per la Repubblica. Io dissi fra me: se la Convenzione non osa colpire il Tiranno, ebbene, lo oserò io; e con questo lo farò, se sarà il caso», egli aggiunse, tirando fuori un pugnale luccicante, e brandendolo: l'Acciaio di Bruto, come noi lo chiamiamo. A questo è tutto un muggire, un brandir di pugnali, un acclamare impetuoso: «Tirannia! Dittatorato! Triunvirato!» E i Membri del <hi rend="italic">Salut</hi> e tutti accusano, tumultuano, acclamano impetuosamente. Saint-Just resta immoto, pallido; Couthon esclama, guardando le sue gambe paralizzate: «Triumviro!» Robespierre fa ogni sforzo per parlare, ma il Presidente Thuriot agita contro di lui il campanello, e l'aula rumoreggia contro di lui, come se fosse la caverna di Eolo. Robespierre sale e scende dalla Tribuna; va e viene soffocato dalla rabbia, dal terrore, dalla disperazione: – e l'ammutinamento è all'ordine del giorno!<note xml:id="ftn728" place="foot" n="728"> 
                           <hi rend="italic">Moniteur,</hi> Nos. 311, 312; <hi rend="italic">Débats,</hi> IV, 421-42; <hi rend="italic">Deux</hi> 
                           <hi rend="italic">Amis,</hi> XII, 390-411.</note>
                     </p>
                     <p>O Presidente Thuriot, che fosti l'Elettore Thuriot e vedesti dai merli della Bastiglia Saint-Antoine che si sollevava come la marea dell'Oceano, e tante cose vedesti, vedesti mai alcun che di simile? Il suono del tuo campanello che tu agiti contro Robespierre è difficile udirlo nella tempesta di Bedlam, mentre gli uomini lottano per la vita. «Presidente degli Assassini», urla Robespierre, «ti domando la parola per l'ultima volta!» Ma non è possibile ottenerla. «A voi o uomini virtuosi della Pianura», grida egli, facendosi ascoltare per un momento, «a voi fo appello!» E i virtuosi della Pianura restano muti come pietre. Thuriot scampanella, l'Aula rumoreggia come l'Antro di Eolo. Le labbra schiumanti di Robespierre sono divenute «violacee»; la lingua inaridita gli si attacca al palato. «Il sangue di Danton lo soffoca», si grida. «Accusa! Decreto di Accusa!» propone Thuriot alla lesta. L'Accusa passa; l'Incorruttibile Massimiliano è posto in istato d'Accusa.</p>
                     <p>«Io chiedo di condividere la sorte di mio fratello, come ho cercato di condividere le sue virtù», grida Augustin, il più giovane dei Robespierre, e anche lui è messo sotto accusa. Così Couthon, così Saint-Just, così Lebas; tutti sono accusati e presi, non senza difficoltà, chè gli Uscieri quasi tremano nell'ubbidire. Il Triumvirato e Compagnia è cacciato nella camera del Comitato del <hi rend="italic">Salut</hi>; la loro lingua s'attacca al palato. Non c'è altro da fare che citare la Municipalità, congedare il Comandante Henriot, e spiccare contro di lui un mandato di cattura; regolare le formalità e dare nelle mani di Tinville le sue vittime. È mezzodì: l'antro di Eolo ha rotto ogni freno; spira ormai vittorioso, armonico, come un irresistibile vento.</p>
                     <p>È dunque compiuta l'opera? Alcuni lo credono; eppure non è così. Purtroppo non è finito che il primo atto: altri tre o quattro atti restano ancora; e una catastrofe incerta! Una Città immensa racchiude in sè tante confusioni: settecentomila teste umane, nessuna delle quali sa ciò che fa quella del suo vicino, anzi neppure ciò che fa essa medesima. – In conseguenza, guardate: verso le tre del pomeriggio il Comandante Henriot, invece d'essere licenziato, arrestato, galoppa lungo i Quais seguito dalle Guardie Municipali, «investendo parecchie persone»! Il Municipio siede deliberando, in aperta insurrezione; le Barriere dovranno esser chiuse; nessun carceriere dovrà ammettere prigionieri quel giorno; – e Henriot galoppa alla volta delle Tuileries, per liberare Robespierre. Sul Quai de la Ferraillerie, un giovane cittadino che passeggia con sua moglie, dice a voce alta «Guardie, quell'uomo non è vostro Comandante, perchè egli è in arresto». Le Guardie accoppano il giovane cittadino col piatto delle loro sciabole<note xml:id="ftn729" place="foot" n="729"> 
                           <hi rend="italic">Precis des evenemens du Neuf Thermidor</hi>, di C.A. Méda, ancien Gendarme, Paris, 1825.</note>.</p>
                     <p>Gli stessi Rappresentanti (come Merlin di Thionville) che si avvicinano a lui, sono dal potente Henriot gettati in caserma. Egli si lancia verso la sala del Comitato, «per parlare a Robespierre»: – con difficoltà, gli Uscieri e le Guardie delle Tuileries, perorano con ardore e mettendo fuori le sciabole, s'impadroniscono di questo Henriot; riescono a persuadere le Guardie di Henriot a non combattere, e cacciano Robespierre e Compagnia in carrozze da nolo per mandarli sotto scorta al Lussemburgo e ad altre Prigioni. È dunque la fine? Non può la esausta Convenzione aggiornarsi «alle cinque», per avere un po' di riposo e di sostentamento?</p>
                     <p>E la Convenzione esausta così fece; ed ebbe a pentirsene. La fine non era ancora venuta; quella non era altro che la fine del <hi rend="italic">secondo atto</hi>. Ascoltate: mentre i Rappresentanti rifiniti prendono i loro pasti, – la campana a stormo s'ode improvvisa da tutti i campanili; si battono i tamburi nella sera d'estate; il Giudice Coffinhal galoppa con nuovi Gendarmi, per liberare Henriot, dalla sala del Comitato alle Tuileries, e lo libera! Il potente Henriot salta a cavallo, arringa i Gendarmi delle Tuileries, li corrompe, trotta con loro alla volta del Palazzo di Città. Ohimè, e Robespierre che non è ancora in prigione! Il carceriere mostrando il suo ordine municipale, non osa, pena la vita, di ammettere alcun prigioniero; la carrozza da nolo di Robespierre, in quell'altercare confuso dei Gendarmi e in tutto quel turbinìo, s'è messa in salvo, – nel Palazzo di Città! Quivi seggono Robespierre e Compagnia fra le braccia dei Municipali e dei Giacobini, e nel sacro diritto dell'Insurrezione; redigono Proclami, suonano a stormo; corrispondendo con le Sezioni e la Società-Madre. Non è questo un grazioso terzo atto d'un vero Dramma Greco, il cui scioglimento è più che mai incerto?</p>
                     <p>La Convenzione si precipita anelante nel buio sinistro della notte: il Presidente Collot, cui spetta il seggio presidenziale, entra a grandi passi, pallido in viso, calcandosi il cappello; egli dice con tono solenne: <hi rend="italic">«Citoyens,</hi> degli scellerati in armi hanno assediate le stanze del Comitato e se ne sono impadroniti. È giunta l'ora di morire tutti al nostro posto!» «<hi rend="italic">Oui</hi>», rispondono tutti unanimi: «Noi lo giuriamo!» Non si tratta d'una rodomontata, questa volta; è un triste fatto, una necessità: conservare i nostri posti, o veramente morire. Prontamente Robespierre, Henriot, la Municipalità sono dichiarati Ribelli; messi <hi rend="italic">Hors la Loi</hi>, Fuori Legge. Meglio ancora, nominano Barras Comandante di quella forza armata che potremo avere; mandiamo dei Rappresentanti in qualità di emissarî a tutte le Sezioni, a tutti i quartieri, per perorare e raccogliere forze; soccomberemo almeno in pieno assetto.</p>
                     <p>Che confusione per la città: chi corre di qua, chi di là, a piedi e in carrozza, rapportando, spargendo voci; l'Ora evidentemente ha le doglie, – ma il fanciullo non può aver <hi rend="italic">nome</hi> fin che non sia nato! I poveri Prigionieri del Lussemburgo odono il rumore e paventano un nuovo Settembre. Essi veggono delle persone che fanno loro dei segnali dagli abbaini e dai tetti, apparentemente segnali di speranza; ma non possono comprendere di che si tratti<note xml:id="ftn730" place="foot" n="730"> 
                           <hi rend="italic">Memoires sur les Prisons,</hi>  II, 277.</note>. Osserviamo intanto alla sera, secondo il solito, i Carri della Morte che vanno a Sud-Est, traverso Saint-Antoine, in direzione della loro Barrière du Trône. Le dure viscere di Saint-Antoine si raddolciscono; Saint-Antoine circonda i carri e dice: Ciò non sarà. O Cielo, e perchè dovrebbe essere? Henriot e i Gendarmi, sgombrando le strade, agitando le sciabole, ruggiscono che ciò dev'essere. Abbandonate la speranza, o poveri condannati; i carri si mettono in moto.</p>
                     <p>Ma in questa serie di Carri v'erano due cose notevoli: una persona notevole e la mancanza d'una persona notevole. La persona notevole è il Luogotenente Generale Loiserolles, nobile di nascita e di natura, che dà la sua vita per suo figlio. Nella Prigione di Saint-Lazare la notte dell'altro ieri, precipitatosi alla Grata per sentir leggere la lista della Morte, colse il nome di suo figlio. Il figlio dormiva in quel momento: «Io sono Loiserolles», gridò il vecchio. Alla sbarra di Tinville un errore nel nome di battesimo vuol dir nulla; quindi poche obbiezioni. La mancanza della persona notevole è quella del Deputato Paine! Paine si trovava al Lussemburgo fin dal Gennaio, e pareva dimenticato; ma Fouquier lo aveva colpito alfine. Il carceriere con la Lista alla mano segna col gesso l'esterno degli usci della <hi rend="italic">Fournée</hi> del giorno seguente. La porta di Paine si trovava per caso aperta e volta contro il muro; il carceriere la marcò dal lato rimpetto a lui e partì in fretta; venne un altro carceriere e chiuse quella porta, onde il segno del gesso non fu più visibile, e la <hi rend="italic">Fournée</hi> partì senza Paine. La vita di Paine non era là.</p>
                     <p>Il nostro quinto atto di questo Dramma Greco naturale, con le sue naturali unità, si può solo dipingere alla grossa, quasi a modo di quell'antico Pittore, che ridotto alla disperazione, fece la <hi rend="italic">schiuma</hi>. Poichè in quella benedetta notte di Luglio v'era un clangore, v'era una confusione assai grande di truppe in marcia; di Sezioni che andavano di qua e di là; di Rappresentanti in missione che leggevano proclami al lume delle torcie. Il missionario Legendre, raccolte alla meglio delle forze, mette fuori i Giacobini, e getta la loro chiave sulla tavola della Convenzione: «Io ho chiusa la loro porta; la Virtù la riaprirà». Parigi, possiamo dirlo, si pone contro sè stessa, si riversa confusa, come le correnti dell'Oceano: immensa Maëlstrom che mugghia sotto la nube della notte. Di qua la Convenzione siede in permanenza; di là siede in permanenza la Municipalità. I poveri prigionieri odono la campana a stormo e il clamore, e cercano di collegarli agli apparenti segnali di speranza. Un tenue continuo Crepuscolo, che sarà l'Alba e il Mattino, ondeggia inargentando al Settentrione il confine della Notte; e il dolce chiarore s'insinua, come una profezia silente, lungo il grande Cerchio del Cielo. In maniera così quieta, eterna! E sulla Terra, ombre confuse e conflitto; la discordia, il tumulto fatto di tenebre e bagliore; e il «Destino aspetta ancora ondeggiante e scuote incerto la sua urna».</p>
                     <p>Verso le tre del mattino le Forze armate dissidenti si sono <hi rend="italic">incontrate.</hi> La Forza armata di Henriot era allineata nella Place de Grève; e ora quella di Barras, da lui reclutata, arriva in quel luogo: e si pongono di fronte coi cannoni spianati contro i cannoni. Citoyens! grida la voce della Discrezione abbastanza alto; prima di venire allo spargimento del sangue, alla guerra civile senza fine, udite il Decreto della Convenzione: «Robespierre e tutti i Ribelli sono Fuori Legge!» Fuori Legge? Il terrore è in queste parole. I Cittadini inermi scompaiono diretti alle loro case. I Cannonieri Municipali, con moto rapido, si allineano ansiosi, unanimi dalla parte della Convenzione, con uno scoppio d'applausi. A tali applausi, Henriot scende dall'alto della sua camera, abbastanza ebbro, dicono alcuni; trova vuota la sua Place de Grève e la bocca dei cannoni volta contro di lui; trova insomma – che è l'ora della catastrofe!</p>
                     <p>Rientra barcollando il disgraziato Henriot, non più briaco, e esclama: «Tutto è perduto!» «<hi rend="italic">Misérable,</hi> sei tu che hai tutto perduto!» essi gridano, e lo gettano, o meglio si getta da sè dalla finestra, abbastanza alta, andando a cadere fra i rottami e gli orrori d'una fogna, ove non trova la morte; ma qualche cosa di peggio. Augustin Robespierre lo segue; con la stessa sorte. Dicono che Saint-Just si rivolse a Lebas perchè lo uccidesse, ma questi non volle. Couthon si cacciò sotto una tavola, tentando di suicidarsi, ma non lo fece. – Entrando in quel sinedrio dell'Insurrezione, noi li troviamo tutti presso che estinti, disfatti, pronti a lasciarsi prendere. Robespierre, seduto su una sedia, s'era tirato un colpo di pistola non al cervello, ma alla mascella inferiore; la mano suicida aveva sbagliato il colpo<note xml:id="ftn731" place="foot" n="731"> Méda<hi rend="italic">, </hi>p. 384.</note>. Con una grande prontezza, e non senza incomodo, raccogliamo i disgraziati Cospiratori; anche Henriot e Augustin son pescati, tutti sanguinanti e lordi, e vengono ammucchiati con molta rudezza sui carri; sicchè prima dell'alba li avremo al sicuro sotto chiave e catenacci. Tutto in mezzo ad applausi ed abbracci.</p>
                     <p>Giace Robespierre in un'anticamera della Convenzione, intanto che la scorta sia pronta per menarlo in prigione; la sua mascella frantumata è rozzamente legata con una pezzuola sanguinante; quale spettacolo per gli uomini! Egli giace disteso su una tavola con una scatola di legno per guanciale, e stringe ancora convulsamente il fodero della pistola nella mano. Lo si provoca, lo si insulta; dai suoi occhi traspare ancora l'intelligenza, ma non dice una parola. «Indossava l'abito bleu cielo che si fece fare per la Festa dell'<hi rend="italic">Etre Suprême</hi>». O Lettore, può il tuo cuore indurirsi a un tale spettacolo? I suoi pantaloni erano di nanking; le calze gli erano ricadute sulle caviglie. Egli non pronunziò più una parola in questo mondo.</p>
                     <p>E così alle sei del mattino, la Convenzione trionfante si aggiorna. Un Rapporto vola su Parigi come sulle ali d'oro; penetra nelle Prigioni; irradia i visi di quelli che erano pronti a perire; i carcerieri e i <hi rend="italic">moutons,</hi> decaduti dal loro alto potere, divengono muti e lividi. È il 28 di Luglio, chiamato 10 di Termidoro, dell'anno 1794.</p>
                     <p>Fouquier non doveva che identificare, essendo i suoi Prigionieri già Fuori Legge. Alle quattro del pomeriggio si videro le strade di Parigi affollate come non mai. Dal Palais de Justice alla Place de la Révolution, poichè <hi rend="italic">verso quel luogo</hi> vanno questa volta i carri, è tutta una massa densa irrequieta; tutte le finestre sono piene zeppe; dai tetti, dai cornicioni pullula la Curiosità umana in preda a una gioia strana. I Carri della morte con la loro variopinta infornata di proscritti, circa ventitrè, da Massimiliano al Maire Fleuriot e Simon il calzolaio, passano via. Tutti gli occhi sono volti al carro di Robespierre, ove egli, che ha la mascella fasciata con una sudicia pezzuola, giace sfracellato insieme a suo fratello e ad Henriot mazzi morti: le loro «diciassette ore di agonia» sono presso a finire. I Gendarmi puntano le loro sciabole verso di lui per indicarlo al popolo. Una donna salta sul carro, vi si aggrappa con una mano, e agitando l'altra mano come una Sibilla, esclama: «La tua morte rallegra il mio cuore, <hi rend="italic">m'énivre de joie</hi>» Robespierre aprì gli occhi: «<hi rend="italic">Scélérat</hi>, va all'Inferno con le maledizioni di tutte le mogli e di tutte le madri!» – A piè del palco, lo distesero a terra fin che non venne il suo turno. Portato su, i suoi occhi si riaprono e scoprono la mannaia sanguinante. Samson gli toglie l'abito, strappa la pezzuola sudicia che tien legata la sua mascella, la mascella ricade inerte; allora egli dà un grido: – quale orrore per chi sente e chi vede! Samson, tu non farai mai abbastanza presto.</p>
                     <p>Compiuta l'opera di Samson, scoppiano ripetuti applausi. Applausi che si estendono su tutta Parigi, su tutta la Francia, su tutta l'Europa, e giungono fino a questa generazione. Meritati e anche immeritati. O disgraziato Avvocato di Arras, eri tu peggiore degli altri Avvocati? Mai uomo più rigido osservatore della sua Formola, del suo Credo, del suo Gergo di probità, più ligio alle benevolenze, ai piaceri della virtù e ad altro di simil genere, visse in quell'epoca. Un uomo che in un tempo più felicemente tranquillo sarebbe stato una di quelle incorruttibili aride Figure-Modello, e avrebbe avuto lapidi e necrologie. Il suo povero padrone di casa, l'Ebanista della Rue Saint-Honoré, lo amava; suo Fratello morì per lui. Che Iddio abbia pietà di lui, e di noi!</p>
                     <p>Questa è la fine del Regno del Terrore, nuova e gloriosa <hi rend="italic">Révolution</hi> detta del <hi rend="italic">Thermidor</hi>, del 9 Termidoro anno 2; che nell'antico stile della schiavitù è il 27 Luglio 1794. Il Terrore è finito, e finisce la morte nella Place de la Révolution, eseguita che sia la «<hi rend="italic">Coda</hi> di Robespierre»: al che Fouquier provvede rapidamente con grandi infornate.</p>
                  </div>
               </div>
               <div type="div3" rend="P15">
                  <head>
                     <label>Libro settimo</label>
                     <lb/>Vendemiaire</head>
                  <div type="div4" rend="P16">
                     <head>CAPITOLO I<lb/>DECADENZA</head>
                     <p>Come, intanto, si era alieni dal supporre che quella non era la fine di Robespierre soltanto, ma dello stesso Sistema della Rivoluzione! Meno di tutti poi lo supponevano i Rivoluzionarî del Comitato, che s'erano rivoltati non avendo altro scopo preciso, tranne quello di continuare la Rigenerazione Nazionale, conservando la propria testa sulle spalle. Eppure era proprio così. La pietra insignificante che avevano abbattuta, per quanto insignificante potesse essere in ogni altro luogo, si vide che era la Chiave della Volta; tutto l'edificio del Sanculottismo cominciò a dissolversi, a screpolarsi, a crollare; e rovinò pezzo a pezzo con una grande rapidità, abbattendosi a poco a poco, fin che l'Abisso non l'ebbe tutto ingoiato; e in questo mondo superiore il Sanculottismo non esiste più.</p>
                     <p>Per quanto potesse essere spregevole Robespierre in sè stesso, la morte di Robespierre fu un segnale, al quale la grande moltitudine degli uomini, resa muta dal terrore fino allora, si sollevò dai suoi nascondigli; e per così dire, gl'individui si guardarono l'un l'altro, si resero conto del loro numero e cominciarono a parlare e a lamentarsi. Si contavano a migliaia, a milioni quelli che avevano sofferto torti crudeli. Sempre più alto s'elevano i lamenti di questa moltitudine, divenendo una nota universale, un universale continuo scampanio di quella che si chiama la Pubblica Opinione. Camillo aveva chiesto un «Comitato di Grazia», e non potè ottenerlo; ma ora l'intera Nazione si muta in un Comitato di Grazia; la Nazione ha fatta la prova del Sanculottismo, e ne è stanca. La forza della Pubblica Opinione! Quale Re, quale Convenzione può resistere ad essa? Voi lottate invano: la cosa che oggi è respinta come «calunniosa», un altro giorno passerà per vera e trionferà; gli dèi e gli uomini hanno dichiarato che il Sanculottismo non può sussistere. Il Sanculottismo in quella notte del Nove Termidoro, suicidandosi, «si fratturò la sua mascella sinistra», ed ora giace agonizzante, per non più alzarsi.</p>
                     <p>Durante i prossimi quindici mesi sopravviene quella che noi potremmo dire l'agonia del Sanculottismo. Il Sanculottismo, l'Anarchia del Vangelo di Jean-Jacques, avendo ormai toccato il fondo, è sul punto di scomparire in un nuovo e singolare sistema di Culottismo e di Ordine. Poichè l'Ordine è indispensabile all'uomo: l'Ordine, foss'anche basato sull'antico e primitivo Vangelo della Forza, con lo scettro sotto forma di Martello! Venga il sistema, venga l'ordine, gridano tutti, sia anche quello del Sergente istruttore! È preferibile la Baionetta disciplinata alla indisciplinata Ghigliottina, incalcolabile come il vento. – Come il Sanculottismo si torse negli spasimi dell'agonia, tentando due o tre volte di rimettersi in piedi; e come ricadde sempre e fu steso, poco dopo, riverso, e finalmente rese l'ultimo alito di vita e restò immoto: questo noi osserveremo alla dovuta distanza e con la dovuta brevità, e poi – o Lettore – coraggio! – Io vedo la terra!</p>
                     <p>Due dei primi atti della Convenzione, ben naturali dopo questo Termidoro, debbono essere qui specificati: il primo è la rinnovazione dei Comitati Governanti. Tanto quello di <hi rend="italic">Sûreté Générale</hi> che quello di <hi rend="italic">Salut Public</hi>, diradati dalla Ghigliottina, hanno bisogno d'essere completati; naturalmente noi li riempiamo coi Tallien, coi Fréron, i Termidoriani vincitori. E più ancora, per raggiungere lo scopo, ordiniamo che essi debbano, come detta la Legge, non di nome ma di fatto, essere rinnovati e cambiati periodicamente, dovendo il quarto di essi andar via ogni mese. La Convenzione non sarà più sotto la schiavitù dei Comitati, sotto il terrore della morte; ma sarà una Convenzione libera; libera di fare il proprio volere e di seguire la Forza della Pubblica Opinione. Nè è meno naturale statuire che i Prigionieri e le Persone colpite d'accusa debbano avere il diritto di chiedere un «<hi rend="italic">Atto di Accusa</hi>», per vedere chiaramente di che sono accusati. Atti naturalissimi, precursori d'altre centinaia di atti non meno naturali.</p>
                     <p>Il mestiere di Fouquier, ormai inceppato dall'Atto d'Accusa, dalla prova legale, è bello e tramontato; ed ha effetto solo contro la Coda di Robespierre. Le Prigioni restituiscono i loro Sospetti e se ne sbarazzano sempre più e più rapidamente. I Comitati si veggono assediati dagli amici dei prigionieri, e si lagnano di essere intralciati nel loro lavoro: accade loro come a quelli che si affrettano ad uscire da un luogo affollato, e si danno ad ostruirsi l'un l'altro. Le tavole sono rovesciate; i prigionieri si rovesciano a ondate; Carcerieri, <hi rend="italic">Moutons</hi> e la Coda di Robespierre vanno ora dove essi erano soliti a mandare gli altri! – I centotrentadue Repubblicani Nantesi, che noi vedemmo marciare incatenati, sono giunti; ridotti a novantaquattro, essendo la quinta parte di loro soccombuta per via. Essi arrivano, e improvvisamente trovano che non debbono implorare per la loro vita, ma rendersi denunziatori di morte. La loro Sentenza è più che assolutoria. Come il suono di tromba, la loro testimonianza è divulgatrice delle atrocità del Regno del Terrore. Per lo spazio di diciannove giorni, con tutta la solennità e la pubblicità, il Rappresentante Carrier, la Compagnia di Marat, gli Annegamenti, i Matrimonî della Loira: tutte queste cose compiute nelle tenebre, vengono alla luce: è chiara la voce di questi poveri Nantesi redivivi; e i Giornali e i Discorsi e l'universale Comitato di Grazia se ne fanno eco in tutti gli orecchi e in tutti i cuori. Arriva una Deputazione da Arras, che denunzia le atrocità del Rappresentante Lebon. Una Convenzione mansuefatta ama la propria esistenza; ma intanto come si fa? Il Rappresentante Lebon, il Rappresentante Carrier debbono comparire innanzi al Tribunale Rivoluzionario. Lottate, indugiate fin che volete, il grido sempre crescente d'una Nazione vi perseguita. Anche questi, Tinville deve sopprimere; – fin che non sia egli stesso soppresso.</p>
                     <p>Dobbiamo inoltre notare lo stato decrepito in cui è caduta la Società-Madre, un tempo onnipotente. Legendre scagliò le sue chiavi sulla tavola della Convenzione quella notte del Termidoro; il suo Presidente fu ghigliottinato con Robespierre. Qualche tempo dopo la già potente Madre venne con un contegno sommesso a mendicare le sue chiavi: le chiavi le furono ridate, ma non si potè ridarle la forza; la forza s'era dipartita per sempre. Ohimè, essa ha fatto il suo tempo. È vano che la Tribuna sospesa in aria risuoni come un tempo: per gli orecchi di tutti essa è divenuta un oggetto d'orrore, di noia anche. A grado a grado è proibita l'Affiliazione; la potente Madre si vede d'un subito senza figliuoli, e geme, come può gemere una Rachele così rauca.</p>
                     <p>I Comitati Rivoluzionarî, privi dei Sospetti da divorare, periscono presto, per così dire, di fame. A Parigi gli antichi Quarantotto sono ridotti a Dodici; i loro <hi rend="italic">Quarante sous</hi> sono aboliti; poc'altro ancora e i Comitati Rivoluzionari non esisteranno più. Il <hi rend="italic">Maximum</hi> sarà abolito; che il Sanculottismo trovi il nutrimento dove può<note xml:id="ftn732" place="foot" n="732"> 24 Dicembre 1794 (<hi rend="italic">Moniteur</hi>, N. 97).</note>. Nè vi è più una qualunque Municipalità, un centro qualunque al Palazzo di città. Il maire Fleuriot e Compagnia perirono, e noi non abbiamo fretta di sostituirli. Il Municipio è in uno stato di abbattimento, di sommessione; non sa bene quel che diverrà; conosce solo che è divenuto debole e che deve obbedire. Se noi dividessimo Parigi, dicono, in Dodici Municipalità separate, incapaci d'accordo? In questo modo si sarebbe sicuri delle Sezioni; – o non si potrebbe addirittura abolire le Sezioni? Voi avreste allora semplicemente i vostri Dodici Comuni trattabili e pacifici, senza centro o suddivisione<note xml:id="ftn733" place="foot" n="733"> Ottobre 1795 (Delaure, VIII, 454-6).</note>; e il sacro diritto dell'Insurrezione cadrebbe nell'abbandono!</p>
                     <p>Tutto questo si va abolendo e s'invola rapido nel Nulla. Poichè la Stampa parla, e, parla la lingua umana; i Giornali gravi e leggeri si esprimono in Filippiche e stile burlesco: il rinnegato Fréron e il rinnegato Prudhomme ambedue levano la voce più alta che mai, quantunque in senso contrario. I <hi rend="italic">Ci-devants</hi> si fanno vedere, fanno quasi mostra di sè, risuscitati come dal sonno della morte; pubblicano le pene mortali che hanno sofferto. Le stesse Rane del Pantano gracidano con enfasi. I vostri Settantatrè protestanti, con uno sforzo, saranno messi fuori di prigione, e torneranno ai loro seggi; i vostri Louvet, Isnard, Lanjuinais e i naufraghi del Girondismo, richiamati dai fienili e dalle cantine della Svizzera, riprenderanno i loro posti alla Convenzione<note xml:id="ftn734" place="foot" n="734"> 
                           <hi rend="italic">Deux Amis</hi>, XIII, 3-39.</note>: naturali nemici del Terrore!</p>
                     <p>I Termidoriani Tallien, e i meri nemici del Terrore, dominano nella Convenzione e fuori. La compressa Montagna s'aggrinza sempre più silenziosa. Il Moderatismo sale sempre più alto; non come una tempesta che minaccia, ma piuttosto come l'accordo d'un organo potente, e la melodiosa e assordante Forza della Pubblica Opinione, che emana da Venticinque Milioni di canne d'una Nazione che è tutta un Comitato di Grazia: come potrebbe competere con essa un corpo isolato di individui!</p>
                  </div>
                  <div type="div4" rend="P18">
                     <head>CAPITOLO II<lb/>LA CABARRUS</head>
                     <p>Come sopratutto farà a resistere una povera Convenzione Nazionale? In questa povera Convenzione Nazionale affranta, sbalordita dal lungo terrore, da perturbazioni, da decapitazioni, non vi è un Pilota, e neppure un Danton vi è ormai, che vi possa dirigere in qualche luogo, nelle strette delle tempesta. Il più che possa fare questa Convenzione disorientata è di virare di bordo, di mantenersi in equilibrio, cercando di star ritta; e filare, senza naufragare, a seconda del vento. Inutile è lottare, dare le vele al vento, dare l'ordine dell'assalto! Una Convenzione sbalordita non naviga in contrasto del vento, ma è rapidamente respinta al largo. È così forte il vento, e così mutato, e spira sempre più e più fresco, come se venisse dal dolce Sud-Ovest; quello devastatore del Nord-Est e le Tempeste selvagge del Terrore sono spazzati lontano! Tutto ciò che era Sanculottico si va dissipando; tutto va divenendo Culottico.</p>
                     <p>Osservate, a non dir altro, il taglio degli abiti: quel <hi rend="italic">Risultato</hi> leggero e visibile è la manifestazione di tante cose che non sono così visibili. Nell'inverno del 1793 gli uomini portavano berretti rossi; gli stessi Municipali andavano in <hi rend="italic">sabots</hi>; e fin le Citoyennes dovettero fare una petizione contro un tale copricapo. Ma ora, in questo inverno del 1794, dov'è il berretto rosso? È andato a finire di là dal Fiume con altre cose. Il vostro cittadino denaroso medita in quale elegante stile dovrà vestirsi, o se non sia meglio non vestirsi affatto come i Popoli Liberi dell'Antichità. La più spregiudicata Cittadina lo ha già fatto. Ecco, miratela, la bella e spregiudicata cittadina col costume delle Antiche Greche, quale il Pittore David potè suggerire; le sue lunghe trecce sono annodate in un antico nastro rilucente; la tunica è a colori vivaci come quella delle Antiche Greche; il suo piccolo piede nudo, come nelle Antiche statue, è calzato di semplici sandali legati da nastri, – sfidando il gelo!</p>
                     <p>Vi è una grande effervescenza di lusso. Poichè i vostri Emigranti <hi rend="italic">ci-devants</hi> non portarono con sè i loro palazzi e la loro mobilia fuori del paese; ma li lasciarono qui; e, nel rapido cambiamento di proprietà – in parte col danaro coniato in piazza della Rivoluzione, in parte con le forniture dell'esercito, con le vendita dei demani degli Emigranti, dei beni della Chiesa e dei beni del Re, alfine mediante la lampade d'Aladino dell'aggio in un tempo di carta monetata – quei palazzi hanno trovato nuovi inquilini. Il vino vecchio, tratto dallo bottiglie dei <hi rend="italic">ci-devants</hi>, scende nelle nuove gole. Parigi s'è spazzata, s'è illuminata; i Saloni, le Cene non fraterne rifulgono ancora una volta del dovuto splendore, d'un colore strano. La bella Cabarrus è uscita di prigione sposa del suo Plutone rosso cupo, che, dicono, ella tratti troppo alteramente: la bella Cabarrus dà le più brillanti <hi rend="italic">soirées.</hi> Intorno a lei si raccoglie un nuovo Esercito Repubblicano, di Citoyennes in sandali, <hi rend="italic">ci-devants</hi> o altri: tutti gli avanzi dell'antica Eleganza sopravvissuta si riuniscono là. Alla sua destra, per questa causa, lavora la bella Giuseppina, Vedova Beauharnais, quantunque in difficili circostanze: entrambe sono intente a raddolcire la truce austerità Repubblicana, e rincivilire il genere umano.</p>
                     <p>Rincivilito come era civile in antico: con la malia dell'arco d'Orfeo e col ritmo d'Euterpe; con la Grazia, coi Sorrisi! I Deputati Termidoriani si trovano in quelle <hi rend="italic">soirées</hi>: l'Editore Fréron, <hi rend="italic">Orateur du Peuple</hi>; Barras, il quale ha conosciuto ben altre danze oltre la Carmagnola. Torvi Generali della Repubblica si trovano ivi; in enormi <hi rend="italic">collari di crini</hi>, buoni contro i colpi di sciabola; la loro capigliatura è raggruppata intorno a un sol nodo, «e ondeggia in basso fermata da un pettine». Fra questi ultimi, non riconosciamo una volta ancora quell'Ufficialetto d'Artiglieria di Tolone, piccolo, dalla tinta bronzina, reduce dalle Guerre d'Italia? Egli è abbastanza arcigno; d'aspetto sparuto e quasi crudele; poichè ha avuto delle sofferenze, è stato male in salute; ed è anche mal visto, poichè fu promosso, non importa se meritatamente, dai Terroristi e da Robespierre Juniore. Ma Barras non lo conosce? Non può Barras dire una parola per lui? Sì, – se una volta o un'altra Barras potrà farlo con proprio vantaggio. Quest'Ufficiale d'Artiglieria è pel momento alquanto abbandonato dalla fortuna; con quei suoi occhi tanto ardenti e profondi egli intravede un futuro desolato. Taciturno; pure, con i più strani impeti di parole, se voi lo ridestate eccitandolo nel suo intimo; parole che fanno sprizzare luce e lampi; – pericoloso, dunque, anzichè no? Di natura «poco socievole»? Insocievole addirittura; il terrore e l'orrore di tutti i Fantasmi, poichè egli è del genere Realtà! Egli si trova qui, senza un lavoro, senza uno scopo, così, abbandonato; – nondimeno, si direbbe che lanci qualche occhiata verso il dolce sguardo di Joséphine Beauharnais; e, del resto, con contegno severo, ad occhi aperti e a chiuse labbra, aspetta l'avvenire.</p>
                     <p>Che i Balli intanto hanno un nuovo aspetto quest'inverno, noi possiamo vederlo. Non più la Carmagnola, rozzo «svolazzamento di cenci», come soleva dire Mercier, «precorritrice di tempesta e distruzione»: non più, e in cambio graziose movenze ioniche, atte ai sandali leggeri e all'antica tunica greca! È sorta un'efflorescenza di lusso, poichè gli uomini hanno la ricchezza, una ricchezza di recente acquistata; sotto il Terrore non si osava danzare altrimenti che in cenci. Fra le innumerevoli specie di Balli, il Lettore che non vuol perder tempo, noti questa sola: quelli che si chiamano Balli di Vittima, <hi rend="italic">Bals à Victime</hi>. I ballerini, in costumi eleganti, hanno tutti un velo da lutto intorno al braccio sinistro; per esservi ammesso, bisogna che voi siate una <hi rend="italic">Victime</hi>, che abbiate perduto un parente sotto il Terrore. Pace ai Morti; e danziamo alla loro memoria! Poichè in tutti i modi bisogna danzare.</p>
                     <p>È molto degna di nota, secondo Mercier, la varietà delle figure che offre questo grande affare che è la danza. «Le donne», egli dice, «sono Ninfe, Sultane; qualche volta sono Minerve, Giunoni, Diane anche. Leggere, senza mettere un piede in fallo, girano in un dolce ondeggiamento, con tutto l'ardore, con tutta la serietà, in perfetto silenzio, tanto sono assorbite dai loro atti. È poi singolare», egli continua, «che gli spettatori si mescolino, per così dire, coi ballerini, formando come una specie di cornice intorno alle diverse <hi rend="italic">contre-danses</hi>, pur senza disturbarle. È raro infatti che una Sultana in tali circostanze riceva il più piccolo urto. Il suo grazioso piedino si slancia a un pollice dal mio piede; ed eccola già lontana; ella è come un baleno; ma ecco che il tempo musicale la richiama donde è partita. Come una scintillante cometa, essa compie la sua ellisse, girando su sè stessa, come per un doppio effetto di gravitazione e di attrazione<note xml:id="ftn735" place="foot" n="735"> Mercier: <hi rend="italic">Nouveau Paris</hi>, III, 138, 153.</note>». E spingendo lo sguardo un po' più innanzi, nel Tempo, lo stesso Mercier scorge le <hi rend="italic">Merveilleuses</hi> «in calzoni color di carne», con cerchi d'oro; semplici Urì danzanti d'un Paradiso artificiale di Maometto ma molto, troppo Maomettano. Montgaillard, col suo sguardo maligno, nota una cosa non meno strana: cioè che ogni Citoyenne alla moda che voi incontrate è in istato interessante. Dio buono, <hi rend="italic">tutte</hi>? Imbottitura di cuscini e batufoli! aggiunge quell'uomo acre; – questa è la moda<note xml:id="ftn736" place="foot" n="736"> Montgaillard, IV, 436-42.</note> in un tempo di spopolamento per la Ghigliottina e per la guerra. Nè è il caso di riferire altre indagini.</p>
                     <p>Guardate ancora: in luogo degli antichi e terribili <hi rend="italic">Tape</hi>-<hi rend="italic">durs</hi> di Robespierre, che son mai quei gruppi per le strade? Giovani che non indossano più lo <hi rend="italic">spencer</hi> a Carmagnola in <hi rend="italic">peluche</hi> nera, ma un finissimo <hi rend="italic">habit</hi> 
                        <hi rend="italic">carré</hi> o <hi rend="italic">spencer</hi> con una coda rettangolare pendente al di dietro, «abito a coda quadrata», con uno speciale colletto elegante <hi rend="italic">antighigliottinico</hi>; «i capelli incollati alle tempie», e annodati indietro, ondeggianti, alla foggia militare: quei giovani son chiamati <hi rend="italic">Muscadins</hi> o zerbinotti! Fréron, nella sua tenerezza, li chiama <hi rend="italic">Jeunesse Dorée</hi>, Gioventù dorata, o Gioventù d'Oro. Sono venuti fuori, questi Giovani d'Oro, come in una specie di resurrezione; portano il crespo intorno al braccio sinistro quei di loro che furono <hi rend="italic">Vittime</hi>. Inoltre portano bastoni ornati di piombo, in atto minaccioso: ogni <hi rend="italic">Tape-dur</hi> o avanzo del Giacobinismo che s'imbatte in loro avrà la peggio. Essi hanno molto sofferto: i loro amici sono stati ghigliottinati; i loro piaceri, i loro ghiribizzi, i loro finissimi collari spietatamente soppressi: lungi il vile Berretto Rosso che fece tutto questo! La bella Cabarrus e l'Esercito dei sandali greci approvano con un sorriso. Nel teatro Feydeau, il giovane Valore in abito a coda quadrata occheggia la Bellezza in sandali greci e s'accende ai suoi sguardi: Abbasso il Giacobinismo! Non più inni o dimostrazioni giacobine, ma solo ciò che è Termidoriano sarà permesso: noi abbattiamo il Giacobinismo coi bastoni contornati di piombo.</p>
                     <p>Ma chiunque ha esaminato quanto sia petulante la natura del cicisbeo, specie nello stato gregario, pensi che elemento fosse quella Gioventù d'Oro nel suo sacro diritto d'insurrezione! Risse e percosse; guerra senza tregua e senza misura! Odioso è il Sanculottismo, odioso come la Morte e la Notte. Poichè, non è forse il <hi rend="italic">culottico</hi> zerbinotto, vestito per legge d'esistenza, «un animale di stoffa, che vive, si muove e prende vita nella stoffa»?</p>
                     <p>Così si va innanzi, ballando e azzuffandosi; la bella Cabarrus, con sortilegio orfico, lotta per rincivilire il genere umano. Non senza successo, ci si dice. Qual'è l'estrema rigidezza Repubblicana che può resistere ai sandali greci nelle ioniche movenze, con le dita dei piedi, perfino, coperte d'anelli d'oro?<note xml:id="ftn737" place="foot" n="737"> Montgaillard, Mercier (<hi rend="italic">ubi sopra</hi>).</note> A grado a grado sorge la più <hi rend="italic">indisputabile raffinatezza nuova</hi>, e cresce vigorosamente. Eppure, quell'indicibile gentilezza di costumi conosciuta sotto gli antichi Re, quando il Peccato aveva «perduta la sua deformità» (con o senza vantaggio per noi), e l'aereo Nulla aveva ottenuto una così stabile dimora, come mai l'ebbe, – tornerà? O se fosse perduta per sempre?<note xml:id="ftn738" place="foot" n="738"> De Staël: <hi rend="italic">Considerations,</hi> III, c. 10, etc.</note> – In ogni modo, bisogna che il mondo seguiti a lottare.</p>
                  </div>
                  <div type="div4" rend="P18">
                     <head>CAPITOLO III<lb/>QUIBERON</head>
                     <p>Ma, a dir vero, quella lunga capigliatura ondeggiante a forma di coda della <hi rend="italic">Jeunesse Dorée</hi> in costume semi-militare, non rivela, inconsciamente, un'altra tendenza ancora più importante? La Repubblica che aborre la sua Ghigliottina, ama il suo Esercito.</p>
                     <p>E con ragione; perchè, non c'è che dire, se il saper combattere è una specie di onore, quando si combatte opportunamente; e pel comune degli uomini poi è anche il primo degli onori; in questo caso si combatte più che mai bene e opportunamente. Questi Figli della Repubblica sorsero, con un furore da dementi, per liberarla dalla Schiavitù e dall'ossessione Cimmeria. E non vi sono riusciti? A traverso le Alpi Marittime, a traverso le gole dei Pirenei, a traverso i Paesi Bassi, al Nord, lungo la vallata del Reno, Cimmeria è respinta lontana dalla sacra Terra nativa. Violenti come il fuoco, hanno innalzato il suo Tricolore in faccia a tutti i suoi nemici; – sulle alture a picco, sulle batterie dei cannoni, esso ha sventolato vittorioso, ha avuto fremiti di collera. Questa Repubblica ha «un milione e centomila combattenti in armi», e a un dato momento ne ebbe, o si suppone che ne avesse, «un milione e settecentomila»<note xml:id="ftn739" place="foot" n="739"> Toulongeon, III, c. 7; v. c., 10 (Pag. 194).</note>. Come un cerchio di folgori essi la cingono dall'una all'altra spiaggia, lanciando ondate di <hi rend="italic">ça-ira</hi> e scariche di moschetti. La Coalizione Cimmeria di Despoti indietreggia, colpita da stupore e da uno strano sbalordimento.</p>
                     <p>Tale è il fuoco che hanno in loro questi Gaelici Repubblicani; – fiammeggianti; cui non v'è Coalizione che possa resistere! Non lo Scudo con quattro gradi di nobiltà; ma dei <hi rend="italic">ci-devants</hi> Sergenti, che avevano strappato il Generalato dalla gola del cannone, un Pichegru, un Jourdan, un Hoche, li comandano. Essi hanno pane, essi hanno ferro; «e col pane e col ferro si può arrivare in Cina». – Vedete i soldati di Pichegru, in questo duro inverno, ridotti tutti cenciosi per la miseria; «con le scarpe di corde e i mantelli di stuoie, invadono l'Olanda, come un esercito di demoni, e passano traversando i ghiacci che fanno da ponti a tutte le acque; con alte grida di trionfo, di vittoria in vittoria! Delle navi nel Texel son prese dagli Ussari a cavallo; York è fuggito; è fuggito lo Stadtholder, felice di rifugiarsi in Inghilterra e di lasciare che l'Olanda fraternizzi<note xml:id="ftn740" place="foot" n="740"> 19 Gennaio 1795 (Montgaillard, IV, 287-311).</note>. Un tal Gaelico fuoco, diciamo noi, divampa in questo popolo simile all'incendio delle erbe e dei boschi secchi; cui nessun mortale può opporre resistenza – pel momento.</p>
                     <p>E proprio così brucerà e correrà, distruggendo tutto; e da Cadice ad Archangel, il furioso Sanculottismo, disciplinato ormai alla militare, condotto da qualche «Soldato armato della Democrazia» (per esempio da quel monosillabico Ufficiale d'Artiglieria), porrà crudelmente il piede sul collo dei suoi nemici; e i suoi evviva e le loro grida riempiranno il mondo! – Inconsiderati che siete, o Re coalizzati, voi avete acceso un tal fuoco, e voi medesimi mancate di fuoco; i <hi rend="italic">vostri</hi> combattenti sono animati solo dai Sergenti istruttori, dai precetti della caserma e dal suono del tamburo! Frattanto, s'è cominciato e non finirà: non finirà prima che siano passati venti anni. Per tanto tempo questo Gaelico fuoco, attraversando i suoi successivi mutamenti di colore e di carattere fiammeggerà sulla faccia dell'Europa e affliggerà e scotterà tutti gli uomini; – finchè provocherà tutti gli uomini, accenderà un'altra specie di fuoco, il fuoco che chiameremo Teutonico; e sarà ingoiato, per così dire, in un giorno. Poichè v'è un fuoco paragonabile alle fiamme dei boschi secchi e dell'erba, che divampa d'un subito levando alte le fiamme; e un altro fuoco che può assomigliarsi a quello del carbone o dell'antracite, difficile ad accendersi, ma che una volta acceso non c'è cosa che possa spegnerlo. Il rapido fuoco Gaelico, – lo notiamo non solo in Pichegru, ma in un numero infinito di uomini come Voltaire, Racine, Laplace; poichè un uomo, anche se combatte; o canta o pensa, resterà sempre la stessa unità di uomo, – è ammirevole per arrostire le uova in ogni senso concepibile. Mentre la Teutonica antracite, come vediamo nei Lutero, nei Leibnitz, negli Shakespeare, è preferibile per liquefare i metalli. Felice la nostra Europa che possiede tutti e due i generi!</p>
                     <p>Ma sia quel che si voglia, è chiaro che la Repubblica trionfa. Nella primavera di quest'anno la Città di Magonza si vede di nuovo assediata, di nuovo cambierà padrone: non disse Merlin il Thionvillese, «dalla barba ispida e dallo sguardo selvaggio», che non era per l'ultima volta che lo vedevano colà? L'Elettore di Magonza fa circolare fra i Potentati suoi fratelli quest'opportuna domanda: Non sarebbe consigliabile di trattare la Pace? Sì! risponde più d'un Elettore dal fondo del suo cuore. Ma, d'altra parte, l'Austria esita, e finalmente ricusa, essendo sorretta da Pitt. Quanto a Pitt, verso chiunque esita, egli sospende il suo <hi rend="italic">Habeas corpus</hi>, sospende i suoi pagamenti e resta inflessibile, – malgrado i rovesci esteri, malgrado gli ostacoli domestici, le Convenzioni Nazionali Scozzesi, gli Amici del Popolo inglese, che egli è obbligato di condannare, di impiccare e magari di vedere assolti con giubilo: Uomo inflessibile per quanto macilento. Sua Maestà di Spagna, come avevamo predetto, fa la Pace; così Sua Maestà di Prussia; e vi è già un Trattato di Basilea<note xml:id="ftn741" place="foot" n="741"> 6 Aprile 1795 (Montgaillard, IV, 319).</note>. Trattato cogli Anarchici neri e Regicidi! Ohimè, che fare? Voi non potete impiccarla quest'Anarchia; è come impiccar voi stessi: bisogna che veniate a trattative con essa.</p>
                     <p>Il Generale Roche è del pari riuscito a pacificare la Vandea. Il matricolato Rossignol e le sue «Colonne Infernali» si sono dileguate: con la fermezza e la giustizia, con la sagacia e l'abilità, il Generale Hoche ha ottenuto questo. Servendosi di «Colonne Mobili» non infernali; accerchiando il Paese; perdonando chi si sottometteva, abbattendo la resistenza: tutta la Rivolta, membro per membro, è ridotta alla sommessione. La Rochejacquelin, ultimo dei nostri Nobili, cade in battaglia; lo stesso Soffiet viene a patti; Georges Cadoudal ritorna in Bretagna, fra i suoi Chouans: la spaventevole cancrena della Vandea sembra veramente estirpata. Essa è costata, secondo calcoli in cifra rotonda, la vita a centomila esseri umani, con le <hi rend="italic">noyades</hi>, gl'incendi, le colonne infernali, che sfidano l'aritmetica. Tale è la Guerra della Vandea.<note xml:id="ftn742" place="foot" n="742"> 
                           <hi rend="italic">Histoire de la Guerre de la Vendée</hi>, par M. le Comte de Vauban, <hi rend="italic">Memoires de Madame de la Rochejacquelin,</hi>  etc.</note>
                     </p>
                     <p>Dopo pochi mesi, la guerra scoppia di nuovo, ma per l'ultima volta; – suscitata da Pitt, dal nostro <hi rend="italic">Ci-devant</hi> Puisaye del Calvados e da altri. Nel mese di Luglio del 1795 i Bastimenti Inglesi saranno ancorati nella baia di Quiberon. Sbarcheranno ivi cavallereschi <hi rend="italic">Ci-devants</hi>, volontari Prigionieri di guerra – entusiasti di disertare; Armi da fuoco, Proclami, casse d'abiti, Realisti e danaro. Anche i Repubblicani prendono di repente le armi e marciano per un'imboscata sulla spiaggia presso Quiberon, a mezzanotte; prendono d'assalto il forte Penthièvre; il tuonare della guerra si mescola al ruggito notturno del mare; e la luce mattinale illumina cose raramente illuminate; gli sbarcati, spinti indietro nelle loro barche o tra i flutti divoratori, si sommergono gemendo; – insomma al <hi rend="italic">Ci-devant</hi> Puisaye è totalmente fallita l'impresa, qui come nel Calvados, allorchè partì dal Castello di Vernon senza scarpe<note xml:id="ftn743" place="foot" n="743"> 
                           <hi rend="italic">Deux Amis,</hi> XIV, 94-106; Puisaye, <hi rend="italic">Mémoires</hi>, III-VII.</note>.</p>
                     <p>Anche questa volta n'è andata di mezzo la vita di tanti bravi uomini, tra cui il mondo intero rimpiange il bravo Figlio di Sombreuil. Disgraziata famiglia! il padre e il figlio più giovane andarono alla ghigliottina; l'eroica figlia languisce ridotta alla miseria, e nasconde i propri mali alla Storia; il figlio maggiore perisce qui, fucilato dal Tribunale militare come Emigrato; nè lo stesso Hoche può salvarlo. Se tutte le guerre, quelle civili e le altre, sono dei malintesi, che dev'esser mai una giusta interpretazione!</p>
                  </div>
                  <div type="div4" rend="P18">
                     <head>CAPITOLO IV<lb/>IL LEONE NON È MORTO</head>
                     <p>La Convenzione, portata dalla corrente della Fortuna verso la Vittoria straniera, e spinta dal forte vento della Pubblica Opinione verso la Clemenza e il Lusso, fila rapidamente; ma si richiede tutta l'abilità del pilota, sopratutto con una tale velocità.</p>
                     <p>Curioso a vedere come noi viriamo e volteggiamo, e pure dobbiamo sempre tornare a volteggiare e precipitare la manovra sotto vento. Se da un lato riammettiamo i Settantatrè Protestanti, dall'altro lato consentiamo a consumare l'Apoteosi di Marat, esumando il suo Corpo dalla Chiesa dei Cordeliers e trasportandolo al Pantheon dei Grandi Uomini, – donde si mette fuori Mirabeau per fargli posto. Cosa inutile: tanto è forte il vento della Pubblica Opinione! Una Gioventù Dorata, dai capelli intrecciati strappa i suoi Busti dal Théatre Feydeau, e li calpesta sotto i piedi, gettandoli con vociferazioni, nella Fogna di Montmartre<note xml:id="ftn744" place="foot" n="744"> 
                           <hi rend="italic">Moniteur,</hi> du 25 Septembre 1794, du 4 Février 1795.</note>. La sua Cappella della Place du Carrousel è rasa al suolo; la Fogna di Montmartre riceverà finanche la sua polvere. Nessun uomo divinizzato ebbe una più breve divinità. Circa quattro mesi in questo Pantheon, Tempio di Tutti gl'Immortali; poi nella Fogna, grande <hi rend="italic">Cloaca</hi> di Parigi e del Mondo! «I suoi Busti un tempo ammontavano a quattromila». Fra il Tempio di Tutti gl'Immortali e la Cloaca del Mondo, come sono sballottate le povere creature umane!</p>
                     <p>Inoltre, sorge la questione: quando la Costituzione del <hi rend="italic">Novantatrè,</hi> del 1793, entrerà in vigore? Delle teste equilibrate pensano, con tutta riservatezza, che la Costituzione del Novantatrè mai entrerà in vigore. Che si diano da fare essi medesimi per prepararne una migliore.</p>
                     <p>Ora, tornando ai Giacobini, ove sono essi in questo momento? Senza figliuoli, nella più avanzata decrepitezza, come vedemmo, sedeva la potente Madre; digrignando, non i denti, ma le vuote gengive, contro una traditrice Convenzione Termidoriana e il corso delle cose. Due volte Billaud, Collot e Compagnia furono accusati nella Convenzione, da un Lecointre, da un Legendre, e la seconda volta, dalla votazione, l'accusa non risultò calunniosa. Billaud dalla tribuna dei Giacobini dice: «Il Leone non è morto, esso dorme soltanto». Gli domandano alla Convenzione, che cosa egli intenda pel risveglio del leone. Litigi che si accentuano sempre più sorgono nel Palais-Egalité fra i <hi rend="italic">Tape-durs</hi> e la Gioventù Dorata; grida di «Abbasso i Giacobini, i <hi rend="italic">Jacoquins</hi>», poichè <hi rend="italic">coquin</hi> significa ribaldo! La Tribuna librata in aria faceva udire suoni di battaglia, cui si rispondeva solo col silenzio e con un bisbiglio incerto. Si parlava, nei Comitati Governativi, di «sospendere» le sedute dei Giacobini. Ascoltate! È il giorno d'Ognissanti o la vigilia, nel mese <hi rend="italic">ci-devant</hi> di Novembre, dell'anno una volta detto di Grazia 1794, triste vigilia pel Giacobinismo: – una scarica di pietre attraversa le nostre finestre tra un immenso frastuono e infinite maledizioni! Le donne giacobine, le famose <hi rend="italic">Tricoteuses</hi> coi ferri da calze, si danno alla fuga; ma incontrate all'uscita dalla Gioventù Dorata e da «una folla di quattromila persone», sono fischiate, schernite, sballottate e alfine frustate in una maniera scandalosa, <hi rend="italic">cotillons retroussés</hi>; – esse scompaiono prese da convulsioni isteriche. Venite fuori, o Giacobini maschi! I Giacobini maschi escono, ma solo per andare incontro alla battaglia, al disastro, alla confusione. Onde, deve intervenire l'Autorità armata, e sospendere le Sedute dei Giacobini per oggi e per sempre<note xml:id="ftn745" place="foot" n="745"> 
                           <hi rend="italic">Monitour,</hi> Séance du 10-12 Novembre 1794; <hi rend="italic">Deux Amis,</hi> XIII, 43-49.</note>. – I Giacobini sono scomparsi; nel regno dell'invisibile, in una tempesta di risa e di urli. Il loro locale diviene una Scuola Normale, la prima di questo genere; si perde poi in un «Mercato del Nove Termidoro»; poi in un Mercato di Saint-Honoré, ove si contrattano ora pacificamente pollami e verdure. I templi solenni, lo stesso gran globo, non sono che edifizi senza base! E noi e questo nostro mondo, non siamo noi di quella stessa stoffa, di cui son fatti i sogni?</p>
                     <p>Abrogato il Maximum, il Commercio riprendeva il suo libero corso. Ohimè il Commercio, inceppato, tutto in iscompiglio nella maniera che vedemmo, ed ora d'un subito rimesso in gambe, non può avere pel momento alcun corso, ma solo procedere stentatamente, barcollando. Non vi è, per così dire, nessun Commercio possibile pel tempo che corre. Gli Assegnati, dopo essere stati lungamente in ribasso, per la quantità dell'emissione, vanno giù adesso con una alacrità senza pari. «<hi rend="italic">Combien?</hi>», domandò una persona ad un cocchiere da nolo: «Quanto la corsa?». «Seimila lire», disse il cocchiere, trecento sterline, in Carta-moneta<note xml:id="ftn746" place="foot" n="746"> Mercier, II, 94 (Primo Febbraio 1796; alla Borsa di Parigi, il luigi d’oro di venti franchi in argento «costa 5300 franchi in assegnati». Montgaillard, IV, 419).</note>. Venuta meno la pressione del Maximum, le cose che esso comprimeva, del pari scomparvero. «Due once di pane al giorno» è la razione assegnata. Sono lunghe, agitate e tristi code alle porte dei forni; le case degli agricoltori sono divenute agenzie di pegni.</p>
                     <p>Si può immaginare, in tali circostanze, con che umore il Sanculottismo mormorava nella strozza contro «la Cabarrus»; e guardava i <hi rend="italic">Ci-devants</hi> che tornavano dalle danze, lo splendore della tornata civiltà di Termidoro, i Balli con le mutande color di carne. Vediamo tuniche greche e sandali; legioni di <hi rend="italic">Muscadins</hi> che fanno bella mostra coi loro bastoni piombati; – e noi stiamo qui, scacciati, aborriti, «raccogliendo gli avanzi delle strade»<note xml:id="ftn747" place="foot" n="747"> Fantin Desodoards: <hi rend="italic">Histoire de la Révolution</hi>, VII, c. 4.</note>; facendo coda presso i fornai per le nostre due once di pane! Il Leone Giacobino, che si riunisce, dicono, segretamente, «all'Archevêché in <hi rend="italic">bonnet rouge</hi>, con le pistole cariche», si sveglierà dunque? Sembra di no. I nostri Collot, Billaud, Barrère, Vadier, in questi ultimi giorni di Marzo 1795, trovati degni di <hi rend="italic">Déportation,</hi> sono deportati di là dal mare, e debbono pel momento andar lontano fino al Castello di Ham. Il Leone è morto; – o si torce negli spasimi dell'agonia!</p>
                     <p>E osservate ancora, nel giorno che essi chiamano Dodici del Germinale (che è anche detto Primo Aprile, giorno non fausto), come sono agitate ancora una volta queste vie di Parigi! Torrenti di donne e d'uomini squallidi e affamati, che gridano: «Pane, Pane e la Costituzione del Novantatrè!» Parigi è di nuovo in sollevazione come la marea dell'oceano, e affluisce alle Tuileries per aver Pane e una Costituzione. Le Sentinelle delle Tuileries fanno del loro meglio; ma a nulla vale; la marea dell'Oceano le spazza via, inonda fin la Sala della Convenzione, urlando: «Pane e una Costituzione!»</p>
                     <p>Disgraziati Senatori, disgraziato Popolo! Dopo tante pene e tanto tumulto non vi è ancora nè Pane nè Costituzione. «<hi rend="italic">Du pain, pas tant de longs discours</hi>, Pane, e non tanti scatti d'eloquenza parlamentare!» gemevano le Menadi di Maillard, cinque e più anni addietro; così gemete voi in quest'ora. La Convenzione, con un contegno imperturbabile, e non si sa con quale idea, resta al suo posto in quell'immenso caos di urli; suona la sua campana d'allarme dal Padiglione dell'Unità. La Sezione Lepelletier, l'antica <hi rend="italic">Filles Saint-Thomas</hi>, che è formata da banchieri, insieme alla Gioventù Dorata vola alla riscossa e spazza via il Caos con le baionette inastate. Parigi è dichiarata «in istato d'assedio». Pichegru, Conquistatore dell'Olanda, che vi si trovava per caso, è nominato Comandante fin che cessino i torbidi. Egli, per così dire, li fa finire in un giorno: attua il trasporto di Billaud, Collot e Compagnia; dissipa ogni opposizione «con due colpi di cannone», senza palle, e col terrore del suo nome; poi annunzia, con un laconismo che vorrebbe essere imitato: «Rappresentanti, i vostri ordini sono eseguiti»<note xml:id="ftn748" place="foot" n="748"> 
                           <hi rend="italic">Moniteur</hi>, Séance du 13 Germinal (2 Aprile), 1795.</note>, e depone il Comando.</p>
                     <p>Questa Rivolta di Germinale è dunque passata come un grido vano. I Prigionieri sono al sicuro ad Ham, in attesa dei bastimenti; circa novecento «capi terroristi di Parigi» sono disarmati. Il Sanculottismo, spazzato via dalle baionette, è scomparso, ricacciandosi con la sua miseria al fondo di Saint-Antoine e Saint-Marceau. – Vi fu un tempo in cui l'Usciere Maillard con le Menadi potè cambiare il corso della Legislazione; ma è ormai passato quel tempo. A quel che pare, la Legislazione s’è munita di baionette; la Sezione Lepelletier prende il suo fucile, e non per noi! Noi ci ritiriamo nelle nostre oscure tane; il nostro grido della fame è chiamato un Complotto di Pitt; i Saloni rifulgono, le Mutande color di carne danzano come prima. È stato dunque per la Cabarrus, i suoi <hi rend="italic">Muscadins</hi> e i banchieri che abbiamo combattuto? È stato pei Balli in mutande color di carne che noi prendemmo per la barba il Feudalismo e tutto osammo spargendo il nostro sangue come acqua? O Silenzio espressivo, medita tu la loro lode!</p>
                  </div>
                  <div type="div4" rend="P18">
                     <head>CAPITOLO V<lb/>GLI ULTIMI ANELITI DEL LEONE</head>
                     <p>Il Rappresentante Carrier andò alla Ghigliottina nel decorso Dicembre, protestando che egli aveva agito secondo gli ordini ricevuti. Il Tribunale Rivoluzionario, dopo aver tutto divorato, ora non ha che da divorare sè stesso, come suol fare l'Anarchia in genere. Nei primi di Maggio, gli uomini veggono una cosa notevole: Fouquier-Tinville che una buona volta perora alla Sbarra in suo favore. Egli e i suoi Giudici principali, Leroi <hi rend="italic">Dieci Agosto</hi>, e Vilate, una Infornata di Sedici, si difendono ardentemente, protestando che agirono conformemente agli ordini; ma tutto è vano. Così, gli uomini spezzano la scure con cui hanno compiuto cose orrende, perchè quella scure medesima è divenuta odiosa. Dopo tutto, Fouquier morì abbastanza intrepidamente. «Dove sono le tue Infornate!», gli gridò il popolo. – «<hi rend="italic">Canaille</hi> Affamata», replicò Fouquier, «è il tuo Pane più a buon mercato giacchè ne risenti la mancanza?»</p>
                     <p>Il celebre Fouquier, un tempo semplice Procuratore, uno di quei bracchi della Legge, che avidamente vanno a caccia su questa Terra, ben nota fase dell'umana natura: ora tu sei e rimani il più notevole Procuratore che abbia mai vissuto e cacciato nell'Etere! Poichè in questo terrestre Corso del Tempo vi doveva essere un <hi rend="italic">Avatar</hi> del Procuratorato; il Cielo aveva detto: Sia una Incarnazione, non divina, del venatorio spirito di Procuratore che ferma il suo sguardo solo sul documento legale; – ed ohibò! così fu fatto; ed ora davano la caccia a lui, alla sua volta. Scomparisci, dunque, o Incarnazione del Procuratorato dall'occhio di topo, che in sfondo non fosti diverso dagli altri Procuratori, figli di Adamo troppo affamati! Il Giurato Vilate s'era contesa con tutte le sue forze la vita e aveva pubblicato, dalla Prigione, un Libro ingegnoso, che non ci è sconosciuto; ma senza giovamento: anch'egli dovè svanire, e questo suo Libro delle <hi rend="italic">Cause Segrete del Termidoro</hi>, pieno di bugie con qualche particella di verità, d'altronde impossibile a scoprire, è tutto quanto ci resta di lui.</p>
                     <p>Il Tribunale Rivoluzionario è finito; ma la vendetta non è ancora finita. Il Rappresentante Lebon, dopo un lungo lottare, è rinviato dinanzi alle Corti di Giustizia ordinarie e da esse è ghigliottinato. Anzi, a Lione e altrove, il Moderatismo risuscitato non vuole attendere la lenta procedura della Legge per la sua vendetta, e si slancia nelle Prigioni, appiccandovi il fuoco; brucia una sessantina di Giacobini prigionieri, che muoiono di una morte orrenda o li soffoca «col fumo della paglia». Sopravvengono in quei luoghi le truci e vendicative «Compagnie di Gesù», e «le Compagnie del Sole», che sgozzano i Giacobini ovunque li trovino, e li buttano nella corrente del Rodano, il quale ancora una volta reca al mare un orrido carico<note xml:id="ftn749" place="foot" n="749"> 
                           <hi rend="italic">Moniteur</hi> del 27 Giugno, del 31 Agosto 1795; <hi rend="italic">Deux Amis</hi>, XIII, 121-9.</note>. Onde, a Tolone, il Giacobinismo si solleva in rivolta, ed è sul punto d'impiccare i Rappresentanti Nazionali. – Con tale azione e reazione, una povera Convenzione Nazionale non si trova forse a mal partito? È come chi volesse dare assetto ai venti e alle acque dei mari da lungo tempo tormentati dalla tempesta, e procedesse facendo e disfacendo, senza venirne a capo. Ora spinto in alto, ora sprofondando giù nel mare, il vostro Vascello della Repubblica ha bisogno di tutto il pilotaggio e d'altro ancora.</p>
                     <p>Qual Parlamento che sedette mai sotto la Luna ebbe una tal serie di destini come questa Convenzione Nazionale della Francia? Essa fu messa insieme per far la Costituzione; e, in cambio di questa, non dovè compiere che distruzione e confusione: ridurre in cenere il Cattolicismo e l'Aristocrazia, adorare la Ragione e scavare il Salnitro, combattere titanicamente con sè stesso o col mondo intero. Una Convenzione decimata dalla Ghigliottina, poichè più della decima parte di essa ha piegato il collo sotto la mannaia. Una Convenzione che ha visto danzare la Carmagnola sotto i suoi occhi e ha sentito cantare le strofe patriottiche fra il saccheggio delle Chiese; che ha assistito alla sfilata dei feriti del Dieci Agosto nelle barelle; e ha ancor visto nella Mezzanotte da Pandemonio le signore di Égalité in tricolore a bere la limonata, e lo spettro di Sieyès che montava alla Tribuna dicendo: <hi rend="italic">la morte senza frase</hi>. Una Convenzione che ha avuto la sua effervescenza e che s'è poi congelata; che è divenuta rossa di rabbia e pallida anche di rabbia, che ha seduto con le pistole in saccoccia e ha tirata fuori la spada (in un momento di effervescenza); ora spargendo ai quattro venti la tempesta a traverso il grido di Danton: «Destati, o Francia, e colpisci i tiranni», ora cadendo in un mutismo glaciale sotto il suo Robespierre, e rispondendo alla sua voce funerea con un bisbiglio incerto. Assassinata, decimata pugnalata, sparata, nel bagno, per le vie, sulle scalinate, è stata il nucleo del Caos. Non ha essa udito le campane a mezzanotte? Ha preso le sue deliberazioni assediata da centomila uomini armati con i pezzi dell'Artiglieria e i carri delle provvigioni. Ha inteso sonare per sè le campane a stormo, e ha udito brontolare il tumulto; è stata inondata dai diluvi neri del Sanculottiamo; ha udito l'acuto grido di: <hi rend="italic">Pane e Sapone</hi>. Poichè, come dicevamo, era il nucleo del Caos; sedeva come il centro del Sanculottismo, e aveva spiegato il suo padiglione sul desolante Abisso, ove non v'è nè sentiero, nè limite, nè fondo, nè riva. Come valore intrinseco, intelligenza, fedeltà, nella forza in genere e nella bravura, essa forse non ha sorpassato la media dei Parlamenti; ma nella franchezza dei propositi, nella singolarità della posizione, non può avere uguali. Un'altra sommersione Sanculottica, o al più due, e questo stanco vascello della Convenzione prenderà terra.</p>
                     <p>La Rivolta del Dodici Germinale finì come un grido vano; il moribondo Sanculottismo fu ricacciato indietro nell'invisibile. Quivi esso è giaciuto lamentandosi per sei settimane, lamentandosi, ma facendo anche dei progetti. I Giacobini, disarmati, buttati giù dalla loro Tribuna sospesa, hanno bisogno di tentare il loro salvataggio, riunendosi in segreto conclave, nei sotterranei. Ed ecco perchè il Primo del Mese <hi rend="italic">Prairial</hi>, 20 Maggio, 1795, si torna a udire il suono della <hi rend="italic">Générale, </hi>che batte a colpi distinti, <hi rend="italic">ran-tan</hi>, All'Armi, All'Armi!</p>
                     <p>Il Sanculottismo s'è di nuovo levato dal suo nascondiglio di morte, con furia selvaggia, come il Mare infecondo. Saint-Antoine è all'erta: «Pane e la Costituzione del Novantatrè», eccheggia il suo grido; così è scritto col gesso sui cappelli degli uomini. Hanno le loro picche, i loro moschetti, i loro Fogli di Doglianze, gli stendardi, i Proclami stampati, redatti in una maniera tutt'affatto ufficiale; considerato questo e considerato che esso, un Popolo Sovrano che ha tanto sofferto, è in istato d'Insurrezione, vuol avere il Pane e la Costituzione del Novantatrè. E così son prese le Barriere e si batte la <hi rend="italic">Générale,</hi> mentre le campane a stormo suonano discordi. Neri diluvi inondano le Tuileries, e ad onta delle sentinelle, lo stesso Santuario è invaso: entra, al nostro Ordine del Giorno, un torrente di donne scarmigliate che dicono piagnucolando: «Pane! Pane!» Il Presidente può ben coprirsi e far suonare l'allarmi nel «Padiglione dell'Unità»; il bastimento dello Stato si muove a fatica e fa acqua, presso ad affondare, sopraffatto dal mare infecondo.</p>
                     <p>Che giornata, ancora una volta! Le donne sono messe fuori, gli uomini si precipitano con furia, irresistibili, all'interno, riempiendo tutti i corridoi, tonando ad ogni porta. I Deputati, sporgendo fuori la testa, supplicano, scongiurano; Saint-Antoine grida fremente: «Pane e Costituzione». S’è sparsa la voce che la «Convenzione sta assassinando le donne»: pigia pigia, clangore e furore! Le porte di quercia sono divenute tamburi di quercia che risuonano sotto le scure di Saint-Antoine; scricchiola l'intonaco, il legname si fende rumorosamente: le porte saltano per aria: – Saint-Antoine si riversa nell'interno con frenesia e clamore, cogli Stendardi di cenci, col Proclama stampato, a suon di tamburo; a stupefazione dell'occhio e dell'orecchio. Gendarmi, legali componenti delle Sezioni, caricano dall'altra porta e sono ricaricati; si sparano i moschetti; Saint-Antoine non può essere espulso. Deputati supplicanti supplicano invano: Rispettate il Presidente; non vi avvicinate al Presidente! Il Deputato Féraud protende le mani, si scopre il petto per mostrare le cicatrici delle guerre di Spagna; supplica vanamente, vanamente minaccia e fa resistenza. Deputato ribelle al Sovrano, se tu hai combattuto, non abbiamo combattuto anche noi? Noi non abbiamo pane, non abbiamo Costituzione! S'impadroniscono del povero Féraud; lo rovesciano a terra, lo calpestano, cresce la collera a misura che compie l'opera sua: lo trascinano nel corridoio; morto o semivivo, gli troncano il capo e l'infilano ad una picca. Anche di questa varietà di destini aveva dunque bisogno una Convenzione senza esempi? La testa sanguinante di Féraud è messa sulla punta d'una picca. Un tal giuoco è cominciato: Parigi e la Terra staranno a vedere come andrà a finire.</p>
                     <p>Fluttuano liberamente i marosi in tutti i Corridoi; dentro e fuori fin dove penetra l'occhio, nient'altro che Bedlam e il grande Abisso scatenato! Il Presidente Boissy d'Anglas sta simile ad una roccia: il resto della Convenzione è risalito ai «banchi superiori»; i Membri delle Sezioni e i Gendarmi sono ancora allineati colà formando una specie di muro per difenderli. L'Insurrezione infuria, batte i tamburi, vuol leggere il suo Foglio di Doglianze, vuole ottenere questo o quel decreto. Il Presidente Boissy s'è coperto, e resta immobile come una roccia battuta dall'onda. Lo minacciano, gli puntano contro i moschetti, egli continua nella sua immobilità; gli mostrano la testa sanguinante di Féraud alla quale s'inchina con aria grave e severa, ma non si muove.</p>
                     <p>E il Foglio delle Doglianze non può esser letto pel gran chiasso; si batte il tamburo, le gole urlano; l'Insurrezione, come la mitologica musica delle sfere non si può udire per via del suo stesso rumore: Decretateci questo, Decretateci quello. Scorgiamo un uomo che per «lo spazio di un'ora, a intervalli», grida: «<hi rend="italic">Je demande l'arrestation des coquins et des lâches</hi>». È invero una delle Petizioni più concise che fosse mai stata presentata, che, dopo tutto, in questo momento, include quanto si può ragionevolmente chiedere alla Costituzione dell'Anno Uno, ai Collegi Elettorali corrotti, alle Urne o ad altre miracolose Arche di Alleanza, di fare per voi sino alla fine del mondo! Io a mia volta chiedo che si <hi rend="italic">arrestino i Furfanti e i vili</hi>, e nient'altro. – La Rappresentanza Nazionale, sopraffatta dal fosco Sanculottismo, sguiscia fuori, in cerca d'aiuto, di sicurezza; qui non è a sperare in nulla.</p>
                     <p>Alle quattro circa del pomeriggio, difficilmente rimangono più di sessanta Membri: degli amici o anche dei capi segreti; dei residui della cresta della Montagna, ridotti al silenzio della schiavitù Termidoriana. Ora è venuto il loro tempo; ora o mai più possono discendere e parlare! E discendono quei Sessanta, invitati dal Sanculottismo: Romme del Nuovo Calendario, Ruhl della Sacra Ampolla, Goujon, Duquesnoy, Soubrany e il resto. Il Sanculottismo pieno di gioia forma un circolo intorno a loro; Romme occupa la sedia del Presidente, e cominciano a deliberare e a far decreti. Rapidamente un Decreto segue l'altro, con alternati e brevi accenti come strofe e antistrofe – ciò che renderà il pane a buon mercato, ciò che desterà il leone dormente. Ad ogni nuovo Decreto il Sanculottismo grida plaudendo: «Decretato, decretato!» e batte i suoi tamburi.</p>
                     <p>Si fa presto; il lavoro di mesi si compie in poche ore, – quando, vedete, entra una Figura, che al lume delle lampade noi riconosciamo: è Legendre; egli pronunzia delle parole atte a provocare i fischi! Ed ecco che la Sezione Lepelletier o altra Sezione di Muscadins entra, entra la Gioventù Dorata, con le baionette calate, risoluta a tutto! E s'avanza, s'avanza con le baionette che luccicano al lume delle lampade: che fare, quando si è rifiniti dalla lunga contesa, scoraggiati, affamati, nell'oscurità, se non retrocedere, precipitarsi, a chi primo si salva? Perfino le finestre vengono strappate, perchè il Sanculottismo possa fuggire più presto. Le Sezioni dei Banchieri e la Gioventù Dorata li spazzano via con scope d'acciaio, ricacciandoli lontano nel fondo di Saint-Antoine. Un altro trionfo! I Decreti di quei Sessanta sono senz'altro rescissi: sono dichiarati nulli e non esistenti. Romme, Ruhl, Goujon e i Capi della sedizione, in tutto tredici, sono dichiarati Accusati. La Seduta permanente termina alle 3 del mattino<note xml:id="ftn750" place="foot" n="750"> 
                           <hi rend="italic">Deux Amis,</hi>  XIII, 129-46.</note>. Il Sanculottismo una volta ancora cade riverso e si contorce: sono gli ultimi spasimi dell'agonia.</p>
                     <p>Tal fu il Primo <hi rend="italic">Prairial</hi>, 20 Maggio 1795. Il Secondo e il Terzo di Pratile, mentre il Sanculottismo ancora si torceva, inaspettatamente si suonò a stormo, si presero le armi, ma con nessun giovamento pel Sanculottiamo. A che vale se coi nostri Romme e Ruhl accusati, ma non ancora arrestati, noi facciamo una nuova «Vera Convenzione Nazionale», coi nostri, nell'Est, mettendo gli altri fuori Legge? A che vale prendere le armi e marciare? La Forza Armata e le Sezioni dei Muscadins, circa trentamila uomini, circondano questa Vecchia Falsa Convenzione. Noi non possiamo far altro che insultarci a vicenda, scambiandoci nomignoli: «<hi rend="italic">Muscadins</hi>» contro «Bevitori di Sangue», <hi rend="italic">Buveurs de sang</hi>. L'assassino di Féraud, preso con la mano ancora rossa di sangue, e condannato, doveva essere ghigliottinato nella Place de Grève, ma reso libero, è rimandato in Saint-Antoine: – invano però. I Membri delle Sezioni che difendono la Convenzione, e la Gioventù Dorata vengono, a seguito d'un Decreto, a cercarlo, anzi a disarmare Saint-Antoine! E riescono a disarmarlo, trasportandovi i cannoni, lanciandosi sui cannoni del nemico, con l'audacia militare, col terrore della Legge. Saint-Antoine rende le armi; come consiglia lo stesso Santerre, inquieto per la vita e per la birreria. L'assassino di Féraud si getta da un alto tetto, e tutto è perduto.<note xml:id="ftn751" place="foot" n="751"> 
                           <hi rend="italic">Toulongeon, </hi>v. 297; <hi rend="italic">Moniteur</hi>, Nos. 244, 5, 6.</note>
                     </p>
                     <p>Vedendo a che punto sono le cose, il vecchio Ruhl si tirò un colpo di pistola alla bianca testa, riducendo in pezzi la sua vita, come aveva fatto con la sacra Ampolla di Reims. Romme, Goujon e gli altri erano schierati innanzi a un Tribunale Militare improvvisato, e, all'udire la sentenza, Goujon tirò fuori un coltello che s'immerse nel petto, e lo passò a Romme che gli stava vicino; poi cadde morto. Romme fece lo stesso; e un altro stava per farlo; la Morte romana fa il giro come una corrente elettrica, prima che i vostri Birri intervengano! La Ghigliottina ebbe il resto.</p>
                     <p>Essi furono gli <hi rend="italic">Ultimi Romanorum</hi>. Billaud, Collot e Compagnia debbono ora essere giudicati in causa capitale; ma essi sono già lontano, avendo fatto vela per Sinamarri e i fanghi caldi di Surinam. Là Billaud si circonderà d'una quantità di pappagalli addomesticati; Collot s'ammalerà di febbre gialla, e, bevendo tutta una bottiglia d'acquavite, si brucerà gli intestini<note xml:id="ftn752" place="foot" n="752"> 
                           <hi rend="italic">Dictionnaire des Hommes Marquans</hi>, §§ Billaud, Collot.</note>. Il Sanculottismo ha cessato di vivere. Il Leone dormente è morto; e ora, come vediamo, ogni zampa può colpirlo.</p>
                  </div>
                  <div type="div4" rend="P18">
                     <head>CAPITOLO VI<lb/>ARINGHE ALLA GRATELLA</head>
                     <p>Così muore il Sanculottismo, il <hi rend="italic">corpo</hi> del Sanculottismo; o muta di forma. La sua Pitica e cenciosa danza della Carmagnola si trasforma in una danza Pirrica, nei Balli della Cabarrus. Il Sanculottismo è morto, estinto da nuovi <hi rend="italic">ismi</hi> di quel genere che erano la sua naturale progenie; ed è seppellito, possiamo dirlo, con un tal giubilo fragoroso e con tal disarmonia di nenie funebri da parte loro, che solo circa mezzo secolo dopo si può cominciare ad apprendere chiaramente perchè esso esistette.</p>
                     <p>Eppure esso aveva un significato: il Sanculottismo realmente ebbe vita e fu un Neonato del TEMPO; anzi ancora vive, perchè non è morto, ma cambiato. La sua <hi rend="italic">anima</hi> vive ancora; e opera dappertutto, passando da una forma corporea in un'altra meno amorfa, come suol fare l'abile Tempo con la sua Nuova-Progenie: – fin che in qualche forma perfetta essa non abbracci l'intero circuito del mondo! Poichè l'uomo savio può discernere ora e ovunque che egli deve contare sulla sua natura di uomo, e non sugli accessori di essa. Colui il quale in quest'Epoca della nostra Europa si basa sugli accessori, sulle formule, sul Culottismo di qualunque specie, si basa su vecchio panno e pelle di pecora, e non può andare innanzi. Ma quanto al corpo del Sanculottismo, è morto e seppellito, – e si spera che non ricomparirà nella prima figura amorfa prima che passino mille anni.</p>
                     <p>Fu esso la cosa più spaventevole nata dal Tempo? Una delle più spaventevoli. Questa Convenzione, divenuta ora Antigiacobina, pubblicava, con l'intento di giustificarsi e fortificarsi, le Liste di quanto aveva perpetrato il Regno del Terrore: le Liste delle Persone Ghigliottinate. Le Liste, grida lo stizzoso Abbé Montgaillard, non erano complete. Esse contengono i nomi – di quante persone crede il Lettore? – di Duemila presso a poco. Ve ne furono più di Quattromila, grida Montgaillard: tanti ne furono ghigliottinati, fucilati, annegati, condannati a morte atroce; e tra essi Novecento Donne<note xml:id="ftn753" place="foot" n="753"> Montgaillard, IV, 241.</note>. È un'orribile somma di vite umane. Monsieur l'Abbé, – prendetene dieci volte tante regolarmente sparate in un campo di battaglia, e avrete una Vittoria gloriosa con relativo <hi rend="italic">Te-Deum</hi>. È presso a poco la duecentesima parte di quelli che perirono durante tutta la Guerra dei Sette Anni. In quella Guerra dei Sette Anni non riuscì il gran Federico a strappare la Slesia alla grande Teresa; e una Pompadour, punta dagli epigrammi, non dovè convincersi che non poteva essere un'Agnese Sorel? La Testa dell'uomo è una strana conchiglia vuota, M. l'Abbé, e lo studio lo serve poco.</p>
                     <p>Ma che dire, se la Storia in qualche punto di questo Pianeta sentisse parlare d'una nazione, la terza parte della quale non avesse per trenta settimane all'anno il terzo della razione di patate occorrente a sostentarla?<note xml:id="ftn754" place="foot" n="754"> Rapporto della Commissione incaricata di riferire sulla Legge dei Poveri in Irlanda, 1836.</note>. La Storia in quel caso sentirebbe il dovere di considerare che la fame è la fame; e la fame che perdura per secoli e secoli presuppone tante cose; la Storia si arrischia ad asserire che il Sanculotto francese del Novantatrè, il quale, ridestatosi da un lungo sonno di morte, potè correre immediatamente alle frontiere e combattere o morire per una Speranza immortale, per una Fede nella Liberazione sua e dei suoi simili, non era il più miserabile degli uomini!</p>
                     <p>L'Irlandese senza patate non aveva egli i sensi, e anche un'anima? Nella sua oscurità glaciale, era triste per lui morire di fame, triste il vedere i suoi figliuoli affamati; triste l'essere un mendico, un bugiardo, un mariuolo. E se quello sterile vento della Groenlandia, cioè il Bisogno tenebroso, che si propaga di generazione in generazione, lo aveva agghiacciato, ridotto in una specie di torpore, d'insensibilità, al punto che non vedeva, non sentiva più, – era questo per una creatura dotata d'un'anima un certo sollievo, o la più crudele delle disgrazie?</p>
                     <p>Queste cose furono; queste cose sono e procedono in silenzio, pacificamente: – e il Sanculottismo le segue. Guardando addietro a questa Francia dei tempi passati, fino al tempo di Turgot, per esempio, quando la Schiavitù muta s'avvicinò tremante al Palazzo del suo Re, mostrando i suoi volti ingialliti, il suo squallore, i suoi cenci, e presentò in Geroglifici la sua Petizione di Doglianze; e per tutta risposta fu impiccata ad una «nuova forca alta quaranta piedi», – la Storia confessa malinconicamente che non vi fu periodo in cui i Venticinque Milioni di Francesi soffrirono meno di quanto soffrirono in quel periodo che chiamano Regno del Terrore! Ma non furono i Muti Milioni quei che soffrirono, bensì le Migliaia, le Centinaia, le Unità di Parlanti; che gridavano e pubblicavano, e facevano echeggiare il mondo dei loro lamenti, come potevano o dovevano: questa è la grande singolarità. Le più spaventevoli Geniture del Tempo non sono quelle che levano alto la voce, poichè quelle subito muoiono; ma quelle silenziose, che possono vivere per secoli e secoli! L'Anarchia, odiosa come la Morte, ripugna alla natura dell'uomo; onde deve presto morire.</p>
                     <p>Che tutti gli uomini sappiano quali abissi e quali altezze si rivelano sempre nell'uomo; e con timore e meraviglia, con una giusta simpatia e una giusta antipatia, con occhio sereno e cuore aperto li contemplino e se ne appropriino; e ne tirino innumerevoli illazioni. Questa illazione, per esempio, fra le prime: Che «se gli Dei di questo basso mondo vogliono assidersi sui loro troni brillanti, indolenti come gli Dei d'Epicuro, col Caos vivente dell'Ignoranza e della Fame che si dimena ai loro piedi abbandonato a sè stesso, e cogli sdolcinati parassiti che predicano Pace, Pace, quando la Pace non esiste», il Caos tenebroso si leverà – s'è levato anzi, e, oh Cielo! non s'è esso servito della loro pelle per farsene pantaloni? E perchè non vi sia un secondo Sanculottismo su questa Terra per un migliaio d'anni, cerchiamo di comprendere che cosa fu il primo; che i Ricchi e i Poveri della nostra generazione procedano e facciano altrimenti. – Ma torniamo al nostro racconto.</p>
                     <p>Le Sezioni dei Muscadins son piene di gioia, i Balli della Cabarrus seguitano nei loro vortici: il problema quasi insolubile della <hi rend="italic">Repubblica senza Anarchia</hi>, non lo abbiamo risoluto? – La Legge della <hi rend="italic">Fraternità</hi> o <hi rend="italic">Morte</hi> non esiste più; la chimerica massima <hi rend="italic">Ottenga chi ha bisogno</hi>, è divenuta praticamente <hi rend="italic">Conservi chi ha</hi>. Alla Repubblica Anarchica delle Povertà è successa la Repubblica ordinata degli Sfarzi; che durerà quanto potrà.</p>
                     <p>Sul Pont au Change, sulla Place de Grève, vide Mercier nelle sere d'estate i lavoratori che desinavano nelle lunghe baracche. La porzione giornaliera di pane spettante ad ogni individuo s'è ridotta a un'oncia e mezza. «I piatti contengono ciascuno tre aringhe arrostite contornate da cipolle triturate e bagnate con un po' di aceto; a queste aggiungete qualche boccone di susine bollite e delle lenti che nuotano in una salsa chiara: presso a queste tavole frugali stride la gratella del cuoco, e la pentola messa tra due pietre, grilla sul fuoco. Io li ho visti allineati a centinaia, che consumavano senza pane le loro scarse vivande, troppo moderate, pel loro appetito acuto e pel loro stomaco ampio»<note xml:id="ftn755" place="foot" n="755"> 
                           <hi rend="italic">Nouveau Paris</hi>, IV, 118.</note>. L'acqua della Senna che scorre abbondante là presso, supplirà alla deficienza.</p>
                     <p>O Uomo di Fatica, tutta la tua lotta, tutto quello che hai osato nei sei lunghi anni d'Insurrezione, di tribolazione, non ti hanno dunque fruttato niente? Il tuo pranzo consiste d'aringhe e d'acqua nelle benedette sere aureo-rosate. Oh perchè è così bella questa Terra, così rosea all'alba e al tramonto, se i rapporti d'uomo e uomo debbono renderla una valle di miseria e di lagrime, lagrime non sempre dolci? La distruzione delle Bastiglie, la sconfitta dei Brunswick, l'assalto dei Principati e delle Potenze, della Terra e dell'Inferno, tutto quello che tu hai osato, tutto quello che hai sopportato – è stato dunque per una Repubblica dei Saloni di Cabarrus? Pazienza; tu devi avere pazienza: questa non è ancora la fine.</p>
                  </div>
                  <div type="div4" rend="P18">
                     <head>CAPITOLO VII<lb/>IL SOFFIO DELLA MITRAGLIA</head>
                     <p>Infatti che cosa può essere più naturale, anzi, si può dire, più inevitabile d'uno Stato Post-Sanculottico, transitorio, come questo? I resti confusi d'una Repubblica della Povertà finita nel Regno del Terrore, si riuniscono in una compagine come meglio possono. Divenendo incredibili l'Evangelo di Jean-Jacques e molti altri Vangeli, che cosa le resta a fare se non tornare all'antico Evangelo di Mammone? Il <hi rend="italic">Contrat social</hi> è vero o falso; la Fratellanza è Fratellanza o Morte; ma la moneta comprerà sempre l'equivalente della moneta; nel naufragio dei dubbi umani resta indubitabile che il Piacere è piacevole. L'Aristocrazia della Pergamena Feudale è passata via travolta dall'impeto delle onde; ed ora per un corso naturale delle cose, arriviamo all'Aristocrazia del Danaro. È il corso che attraversano ormai tutte le Società Europee nel loro viaggio. Un'Aristocrazia, a quanto pare, più bassa? Infinitamente più bassa; la più bassa finora conosciuta.</p>
                     <p>Senonchè, essa ha questo vantaggio che, al pari della stessa Anarchia, non può continuare. Hai tu considerato come il pensiero è più forte dei parchi d'Artiglieria e (foss'anche cinquant'anni, duemila anni dopo la morte e il martirio) scrive e cancella gli Atti del Parlamento, rimuove montagne, plasma il Mondo come morbida creta? Hai considerato ancora come il principio d'ogni pensiero, degno di questo nome, è l'Amore; e vi fu mai una testa savia senza un cuore generoso? Il Cielo non esaurisce la sua bontà, e in ogni generazione ci manda sempre cuori generosi. Ora, qual cuore generoso può far le viste di credere o essere così cieco da credere che la Fedeltà alla Borsa è una nobile Fedeltà? Mammone, grida il cuore generoso di tutte le età e di tutti i paesi, è il più basso degli Dei conosciuti, ed anche dei Diavoli conosciuti. Qual gloria è in esso, che voi dobbiate adorarlo? Nessuna gloria visibile, e neppur terrore, solo il detestabile male accoppiato allo spregevole! – I cuori generosi, vedendo da un lato il Dilagare della Miseria, oscura all'esterno e all'interno, che bagna di lagrime la sua oncia e mezza di pane; e da un altro lato nient'altro che Balli in mutande color carne, e un fasto vano, disgustoso, di tal sorta – non può a meno di gridare, non può a meno di annunziare: Basta, divino Mammone; è un po' troppo! La voce di costoro, allorchè si fa intendere, reca il <hi rend="italic">fiat</hi> e il <hi rend="italic">pereat</hi> per tutte le cose di quaggiù.</p>
                     <p>Intanto noi detesteremo l'Anarchia come la Morte, perchè essa è la morte; e le cose peggiori dell'Anarchia saranno odiate ancor <hi rend="italic">più</hi>. Non v'ha dubbio, solo la Pace è fruttifera. L'Anarchia è la distruzione: un incendio che distrugge il Falso o l'Intollerabile, ma che lascia il vuoto dietro di sè. Sappiate anche, che da un mondo d'Insensatezza non si può cavarne che Follia. Riorganizzatelo, edificate nel caso una Costituzione, vagliatela a traverso le urne come volete, essa è e rimane Insensatezza – nuova preda di nuovi impostori, che si presta ad ogni cosa losca, e non finisce meglio di come è cominciata. Chi potrebbe ottenere da uomini folli un'azione saggia? Nessuno. E così il vuoto, la Distruzione generale sono piombati su questa Francia. Che poteva fare di più l'Anarchia? Si ristabilisca l'Ordine, foss'anche per via della Spada del Soldato; venga la Pace e che i doni del Cielo non siano dispersi, e la Saggezza che il Cielo ci manda, porti i suoi frutti nel tempo opportuno! – Resta a vedere come i domatori del Sanculottismo furono essi medesimi domati, e il sacro diritto dell'Insurrezione fu spazzato via dalla polvere del cannone; con ciò finirà questa singolare Storia piena d'eventi chiamata <hi rend="italic">Rivoluzione Francese.</hi>
                     </p>
                     <p>La Convenzione, spinta su quella via da un vento impetuoso, da un'impetuosa corrente, con e senza timone, per tre anni, è divenuta stanca della propria esistenza, e vede tutti gli uomini stanca di essa; e desidera con tutto il cuore di finirla. Fino all'ultimo momento deve lottare con contraddizioni; ora avrà subito pronta una Costituzione, eppure non può aver pace.</p>
                     <p>Sieyès, noi diciamo, sta facendo la Costituzione, ancora una volta, e si può dire che l'ha finita. Ammaestrato dall'esperienza, il grande Architetto modifica tante cose e ne aggiunge tante altre. Distinzioni di Cittadini in Attivi e Passivi, cioè la qualificazione di Elettori in base al loro Avere: poi, due Camere, «il Consiglio degli Anziani» come «il Consiglio dei Cinquecento»; a questa conclusione siamo arrivati! Nello stesso proposito, evitando quella fatale disposizione degli antichi Costituenti che rinnegava sè stessa, noi stabiliamo che non solo gli attuali Membri della Convenzione siano rieleggibili, ma che i Due Terzi debbano essere rieletti. I Cittadini Elettori Attivi avranno questa volta libera scelta d'una Terza parte soltanto della loro Assemblea Nazionale. Questo decreto della rielezione dei Due Terzi noi l'aggiungiamo alla nostra Costituzione; noi sottoponiamo la nostra Costituzione ai Comuni della Francia, e diciamo: Accettate <hi rend="italic">l'una e l'altro </hi>o rigettateli entrambi. Per quanto sgradevole possa essere quest'appendice, i Comuni con una maggioranza schiacciante, accettano e ratificano. Con un Direttorio di Cinque; con Due buone Camere, la doppia maggioranza delle quali è nominata da noi stessi, si può sperare che questa Costituzione sia definitiva. Essa <hi rend="italic">marcerà</hi>, perchè le sue gambe, cioè i Due Terzi rieletti, sono già pronti a marciare. Sieyès guarda il suo edifizio di carta con un giusto orgoglio.</p>
                     <p>Ma vedete ora come le Sezioni contumaci, quella di Lepelletier in prima linea, si ribellano al freno! Non è una manifesta infrazione del diritto elettorale, dei Diritti dell'Uomo, della Sovranità del Popolo, quest'Appendice della rielezione dei <hi rend="italic">vostri</hi> Due Terzi? Ingordi tiranni, che volete rendervi perpetui! – Poichè il vero è che la vittoria riportata su Saint-Antoine e il lungo diritto dell'Insurrezione, hanno guastato questi uomini. Anzi, hanno guastato tutti gli uomini. Considerate anche come ogni uomo era libero di sperare ciò che gli talentava; ma ora non vi è più da sperare, bisogna raccogliere i frutti, i frutti di <hi rend="italic">questo.</hi>
                     </p>
                     <p>Negli uomini guastati dal lungo esercizio al diritto dell'Insurrezione, qual confuso fermento si svilupperà, appena le lingue cominceranno a sciogliersi! I giornalisti, come i vostri Lacretelle, Laharpe, declamano; gli oratori versano la loro eloquenza. E dappertutto vi sono le tracce del Realismo e del Giacobinismo. Sulle Frontiere occidentali, con segreto profondo, Pichegru, che osa fidarsi del suo Esercito, è in trattative con Condé; in queste Sezioni parlano lupi in veste di pecore, si celano Emigrati e Realisti<note xml:id="ftn756" place="foot" n="756"> Napoléon, Las Cases (in <hi rend="italic">Choix des Rapports</hi>, XVII, 398-411).</note>. Ognuno, come diciamo, aveva sperato che l'Elezione farebbe qualche cosa pel suo partito; ed ecco che ora non v'è Elezione, o soltanto la terza parte dell'elezione. Il nero si unisce al bianco contro quella clausola dei Due Terzi: tutti i Turbolenti della Francia, che veggono, per questa ragione, il loro commercio presso alla fine.</p>
                     <p>La Sezione Lepelletier, dopo parecchi Indirizzi, trova che quella clausola è una manifesta infrazione; che essa, cioè Lepelletier, non vi si conformerà; e invita tutte le altre Sezioni libere a unirsi ad essa, «in Comitato Centrale», per resistere all'oppressione<note xml:id="ftn757" place="foot" n="757"> 
                           <hi rend="italic">Deux Amis</hi>, XIII, 375-406.</note>. Le Sezioni vi si uniscono, quasi tutte, forti dei loro Quarantamila combattenti. Onde la Convenzione deve pensare ai casi suoi. Lepelletier nel 12 Vendémiaire, 4 Ottobre 1794, siede in contravvenzione aperta, nel suo Convento delle Filles Saint-Thomas, nella Rue Vivienne, coi fucili pronti. La Convenzione ha circa cinquemila sondati regolari a sua disposizione; Generali in abbondanza; e una miscellanea di millecinquecento ultra-Giacobini perseguitati, che in questa crisi s'erano affrettati a riunirsi e ad armarsi sotto il titolo di <hi rend="italic">Patrioti dell'Ottantantove</hi>. Forte della Legge, essa invia il suo Generale Menou per disarmare Lepelletier.</p>
                     <p>Il Generale Menou marcia, quindi, con le debite intimazioni e le debite dimostrazioni, senza risultamento. Il Generale Menou, circa alle otto di sera, trova che esso è allineato nella Rue Vivienne, facendo vane intimazioni; mentre fucili carichi sono puntati contro di lui da ogni finestra, ed egli non può disarmare Lepelletier. Egli è costretto a ritirarsi con la pelle intatta, ma senza aver nulla ottenuto; e vien tratto in arresto come «un traditore». Allora tutti i Quarantamila si uniscono a Lepelletier che non può esser vinto: a qual parte si volgerà ora la tremante Convenzione? La nostra povera Convenzione, dopo un tal viaggio, proprio all'entrata del porto, per così dire, è venuta a battere <hi rend="italic">contro lo scoglio</hi>; e deve sostenere una fatica spaventevole contro l'urto delle onde che la circondano mugghiando; sono Quarantamila e stanno per sommergerla, con tutto il suo carico di Sieyès e tutto il futuro della Francia! Pure, essa lotta per l'ultima volta, pronta a perire.</p>
                     <p>Alcuni chiedono che Barras sia fatto Comandante; egli trionfò in Termidoro. Altri, più a proposito, pensano al Cittadino Bonaparte, quell'Ufficiale d'Artiglieria, ora senza impiego, che prese Tolone: Uomo di testa e d'azione. Barras è nominato Comandante di nome; questo giovane Ufficiale d'Artiglieria è Comandante di fatto. In quel momento egli si trovava nella Galleria e sentì questa cosa: si ritirò per una mezz'ora per riflettere; dopo mezz'ora di raccoglimento, di meditazione intensa sull'essere o non essere, risponde: <hi rend="italic">Sì</hi>.</p>
                     <p>E ora che un uomo di testa si ritrova al centro, tutte le cose prendono vita. Presto, al Campo di Sablons per assicurarsi l'Artiglieria; non vi sono venti uomini a guardarla! Un Aiutante svelto, di nome Murat, parte di galoppo, e giunge colà ancora in tempo per pochi minuti; perchè Lepelletier era anche in marcia a quella volta: i Cannoni son nostri. Ed ora, prendete questo posto, prendete quell'altro, occorrono rapidità e fermezza: alla porta del Louvre, nel Cul-de-Sac Dauphin, nella Rue Saint-Honoré, dal Pont-Neuf lungo i Quais del Nord, al Sud verso Pont <hi rend="italic">ci-devant</hi> Royal – formate intorno al Santuario delle Tuileries un anello di disciplina d'acciaio: ogni cannoniere abbia la sua miccia accesa, e tutti gli uomini abbiano pronte le armi!</p>
                     <p>Così vi è Seduta Permanente tutta la notte, e all'alba della dimane si rivede la Sacra Insurrezione, e il vascello dello Stato a lavorare sulla secca; e il mare tumultuoso tutt'intorno. Si batte la <hi rend="italic">Générale</hi>, e dovunque echeggia strepito di armi e di suoni – non il suono della campana a martello, poichè non ci è rimasta che la nostra, quella del Padiglione dell'Unità. È un naufragio imminente che merita d'essere guardato dal mondo intero. Travaglia spaventevolmente la povera nave a distanza d'una gomena dal porto, con immenso pericolo. Eppure essa ha un uomo al timone. I Messaggeri insorti sono ricevuti e non sono ricevuti; alcuni sono ammessi con gli occhi bendati; seguono consigli e controconsigli; il povero vascello travaglia! – Il 13 Vendémiaire dell'anno 4, curioso giorno fra tutti gli altri, è il cinque Ottobre, anniversario di quella marcia delle Menadi, sei anni addietro; pel sacro diritto d'Insurrezione siamo giunti a tal punto.</p>
                     <p>Lepelletier ha presa la Chiesa di Saint-Roch; ha preso il Pont-Neuf, e il nostro picchetto si ritira di là senza far fuoco. Delle palle sviate di Lepelletier vengono a cadere sulle Scale delle Tuileries. Da un'altra parte s'avanzano le donne coi capelli sciolti, gridando: Pace!; e Lepelletier dietro di loro agita il cappello in segno che dovremo fraternizzare. Fermo! L'Ufficiale d'Artiglieria è immobile come un bronzo; mentre saprebbe al caso esser ratto come il lampo. Egli manda ottocento moschetti con cartucce a palla alla Convenzione stessa: perchè gli Onorevoli Membri se ne servano in casi estremi: cosa che li preoccupa abbastanza. Sono suonate le quattro pomeridiane<note xml:id="ftn758" place="foot" n="758"> 
                           <hi rend="italic">Moniteur</hi>, Séance du 5 Ottobre 1795.</note>. Lepelletier, non ottenendo nulla coi messaggeri, con la fraternità, coll'agitare del cappello, si scaglia lungo il Meridionale Quai Voltaire, percorrendo strade e vicoli con triplicata velocità, per dare un colossale assalto! E tu, Ufficiale d'Artiglieria di bronzo? – «Fuoco!», dicono le labbra di bronzo. Allora muggito e tuono, muggito e sempre muggito, continuo, come quello d'un vulcano; lavora il suo cannone nel Cul-de-Sac Dauphin contro la Chiesa di Saint-Roch; lavorano i suoi cannoni sul Pont-Royal; tutti i suoi cannoni sono in attività, mandando per aria circa duecento uomini, specialmente intorno alla Chiesa di Saint-Roch! Lepelletier non può resistere a questa specie di trastullo, nessun Membro di Sezione può resistervi; i Quarantamila cedono da tutti i lati, si sparpagliano verso i ripari. «Un centinaio circa si riuniscono intorno al Théâtre de la République; ma,» egli dice, «alcune bombe li fecero sgombrare. Alle sei tutto era finito».</p>
                     <p>Il Vascello ha <hi rend="italic">superato</hi> lo scoglio, e, libero alfine, si slancia verso la riva, – fra applausi e evviva! Il Cittadino Bonaparte è «nominato Generale dell'Interno per acclamazione»; le Sezioni sedate debbono disarmare, rassegnandosi come meglio possono; il sacro diritto dell'Insurrezione è tramontato per sempre! La Costituzione di Sieyès può sbarcare e cominciare il suo cammino. Il miracoloso Vascello della Convenzione ha preso terra; ed è là, diremo con linguaggio figurato, cambiato, come i Vascelli Epici, in una specie di <hi rend="italic">Ninfa del Mare</hi>, che mai più salperà; per vagare nell'Azzurro deserto: un Miracolo nella Storia!</p>
                     <p>«È falso», dice Napoleone, «che noi tirammo prima senza palle; sarebbe stato un inutile spreco di vite». Falsissimo: il fuoco fu sempre più attivo: a tutti fu ben chiaro che non si faceva per trastullo; le scanalature e i plinti della Chiesa di Saint-Roch ne sono tuttora scheggiati. – Strano: nell'antico tempo di Broglie, sei anni sono, fu promessa questa scarica di mitraglia; ma non potè effettuarsi allora: non avrebbe potuto giovare. Ed ecco che ora è giunto il tempo per essa ed è giunto l'uomo, e voi l'avete avuta; e quella che noi specificatamente chiamiamo <hi rend="italic">Rivoluzione Francese</hi> è con ciò lanciata via nello spazio, e diviene una cosa che fu!</p>
                  </div>
                  <div type="div4" rend="P18">
                     <head>CAPITOLO VIII<lb/>FINIS</head>
                     <p>L'Epos di Omero, si è notato, è come un Bassorilievo di scultura: esso non finisce, ma semplicemente cessa. Proprio così è l'Epos della Storia Universale. Direttorio, Consolato, Impero, Restaurazione, Regno della Borghesia, tutti questi Fatti si succedono nelle debite serie, con la debita genesi, nascendo l'uno dall'altro. Pure, la Prima-genitrice di tutti questi si può dire andata per aria nel modo che abbiamo visto. Un'Insurrezione di Baboeuf l'anno seguente, morrà in sul nascere, soffocata dalla Soldatesca. Un Senato, se ha una tinta di Realismo, può essere purgato dalla Soldatesca; e un Diciotto Fruttidoro trattato con la semplice vista delle baionette<note xml:id="ftn759" place="foot" n="759"> 
                           <hi rend="italic">Moniteur</hi> del 4 Settembre 1797.</note>. Anzi, le baionette dei Soldati possono essere usate <hi rend="italic">a posteriori</hi> contro un Senato, costringendolo a saltare dalle finestre – sempre senza sangue, e produrre un Diciotto Brumaio<note xml:id="ftn760" place="foot" n="760"> 9 Novembre 1799 (<hi rend="italic">Choix des Rapports</hi>, XVII, 1, 96).</note>. Tali mutamenti debbono accadere, ma sono manipolati da intrighi, cabale e poi dalla parola d'ordine del comando; quasi come semplici cambiamenti di Ministeri. Non in genere dal sacro diritto dell'Insurrezione, ma da metodi più miti, la cui mitezza va sempre crescendo, gli eventi della Storia di Francia saranno d'ora innanzi condotti a termine.</p>
                     <p>È ammesso che questo Direttorio, che possedeva, al suo cominciare, queste tre cose: «una vecchia tavola, un foglio di carta e una bottiglia d'inchiostro», ma niente danaro visibile e niente ordinamento<note xml:id="ftn761" place="foot" n="761"> Bailleul: <hi rend="italic">Examen critique des Considérations de Madame de Staël</hi>, II, 275.</note>, fece cose meravigliose; che la Francia sin da che il Regno del Terrore ha taciuto, è divenuta una nuova Francia, destatasi come un gigante dal suo torpore; ed è andata innanzi nella sua Vita Interiore con un continuo progresso. Quanto alla forma esterna e alle forme di Vita, – che possiamo dire se non che da chi mangia viene la Forza; che dalla Follia <hi rend="italic">non</hi> viene la Saggezza? Le Falsità sono ridotte in cenere; anzi, ciò che è una singolarità della Francia, anche il loro Gergo è scomparso. Le nuove Realtà non sono ancora venute; ah no, abbiamo solo dei Fantasmi, dei modelli di carta, dei tentativi di anticiparne le Figure, e simili! In Francia vi sono ormai Quattro Milioni di Proprietarî della Terra; il vero prodigio d'una Legge Agraria è, per così dire <hi rend="italic">realizzato.</hi> Ciò che è più strano, noi comprendiamo che ogni Francese abbia il «diritto del duello»: il Cocchiere da nolo col Nobile, quando vi è corso un insulto: tale è la Legge della Pubblica Opinione. L'Uguaglianza almeno nella morte! La Forma di governo è rappresentata da un Re Cittadino frequentemente preso di mira, ma non ancora colpito.</p>
                     <p>In complesso, non è stato forse compiuto ciò che fu profetizzato <hi rend="italic">ex-postfacto</hi> dall'Arciciarlatano Cagliostro, o da un altro? Egli, mentre in uno stato di visione e di stupore guardava tali cose, così parlò<note xml:id="ftn762" place="foot" n="762"> Carlyle, <hi rend="italic">Diamond Necklace</hi>, p. 35.</note>: «Ah! che cosa è <hi rend="italic">questo</hi>? Angeli, Uriele, Anachiele e voialtri Cinque, Pentagoni che ridate la gioventù; Potere che distruggesti il Peccato Originale; Terra, Cielo; e tu, Limbo esteriore, che gli uomini chiamano Inferno! Vacilla forse l'IMPERO DELL'IMPOSTURA? Là scoppiano, con la lucentezza di Stelle, raggi di Luce dalle <hi rend="italic">sue</hi> oscure fondamenta, mentre esso s'agita e sussulta, non pei dolori del parto, ma pei dolori della morte. Sì, son Raggi di Luce penetranti, chiari, che salutano il Cielo, – ma ecco, essi l'<hi rend="italic">infiammano</hi>; il loro splendore di Stelle, diviene rosso come un fuoco d'Inferno!</p>
                     <p>«L'IMPOSTURA è in fiamme, l'Impostura è bruciata; un mare rosso di Fuoco, che mugghia in maniera selvaggia, avvolge il Mondo; con la sua lingua di fuoco lambisce le Stelle. I Troni vi sono scagliati dentro; le Mitre di Dubois, gli Stalli dei prebendarî che gocciolano grasso, e – oh! che vedo mai? – tutti i Carri della Creazione; tutti, tutti! Povero me! Mai, dai Carri di Faraone nel Mar Rosso, vi fu un tal naufragio di veicoli a ruote come questo del Mare di Fuoco. Desolati, fatti cenere e gas, erreranno in balìa del vento.</p>
                     <p>«Più alto, più alto ancora fiammeggia il Mare di Fuoco, crepitando nello scompaginarsi del legno, e sibilando quando attacca il cuoio e la stoffa. Le Immagini di metallo si fondono; le Immagini di marmo divengono calce: le Montagne di pietra esplodono fragorosamente. LA RISPETTABILITÀ con tutti i suoi Cocchi riuniti nel formare una pira funeraria, fra i lamenti, lascia la Terra; per non tornare più, tranne che sotto un nuovo Avatar. Come brucia l'Impostura a traverso generazioni intere; come è bruciata, per qualche tempo! Il Mondo è tutto coperto di nere ceneri; – le quali, ah, quando diverranno verdi? Le Immagini divengono un amorfo bronzo Corintio; tutte le Abitazioni degli uomini sono distrutte; fin le Montagne sono scorticate e spaccate, le Valli sono nere, morte: il Mondo è vuoto! Guai a coloro che saranno nati allora! – Un Re, una Regina (orribile!) sono scagliati là dentro; s'ode un fruscìo; poi tornano a galla, crepitano come rotoli di carta. L'Iscariota Egalité vi è precipitato; anche tu fosco De Launay, con la tua torva Bastiglia; intere famiglie, interi popoli: Cinque Milioni d'Uomini che si distruggono a vicenda. Poichè questa è la Fine del dominio dell'IMPOSTURA (che è Tenebra e densa fumea); è la combustione, con un fuoco inestinguibile, di tutti i Cocchi che sono sulla Terra.» Questa profezia, diciamo noi, non s'è dunque avverata, non si sta avverando?</p>
                     <p>E a questo punto, o Lettore, è giunto il tempo di separarci. È stato penoso il viaggio che abbiamo fatto insieme, e non privo di dolore; ma è compiuto. Per me, tu fosti come un'ombra amata; lo spirito d'un Fratello divenuto incorporeo o non ancora incorporato. Per te, io non fui che una Voce. Eppure i nostri rapporti furono quasi sacri; non dubitarne! Benchè qualunque cosa sacra finisca col divenire un verbo vieto, pure, quando la Voce dell'Uomo parla all'Uomo, non hai tu quella fonte di vita da cui sgorgano tutte 1e cose sacre e sempre sgorgheranno? L'Uomo, per la sua natura, si può definire una Parola incarnata». E mi colga disgrazia se ho parlato falsamente: debito tuo era anche d'udire sinceramente. Addio.</p>
                     <p rend="center">FINE</p>
                  </div>
               </div>
            </div>
            <div type="div2" rend="P69">
               <head>Questo e-book è stato realizzato anche grazie al sostegno di:</head>
               <p>E-text</p>
               <p>Web design, Editoria, Multimedia</p>
               <p>(pubblica il tuo libro, o crea il tuo sito con E-text!)</p>
               <p>
                  <ptr target="http://www.e-text.it/"/>
               </p>
               <p>QUESTO E-BOOK:</p>
               <p>TITOLO: <hi rend="bold">La Rivoluzione francese – Volume primo</hi>
               </p>
               <p>AUTORE: Carlyle, Thomas</p>
               <p>TRADUTTORE: D’Errico Ciccotti, Ernestina</p>
               <p>CURATORE: </p>
               <p>NOTE: </p>
               <p>CODICE ISBN E-BOOK: n. d.</p>
               <p>DIRITTI D'AUTORE: no</p>
               <p>LICENZA: questo testo è distribuito con la licenza specificata al seguente indirizzo Internet: http://www.liberliber.it/online/opere/libri/licenze/</p>
               <p>COPERTINA: n. d.</p>
               <p>TRATTO DA: <hi rend="bold">La rivoluzione francese / Carlyle ; traduzione di Ernestina Ciccotti-D'Errico ; precede un saggio di Vittore Cherbuliez. - Milano : Bietti, 1951. - 3 voll. p. 366. 19 cm.</hi>
               </p>
               <p>CODICE ISBN FONTE: n. d.</p>
               <p>la EDIZIONE ELETTRONICA DEL: 3 aprile 2018</p>
               <p>INDICE DI AFFIDABILITÀ: 1</p>
               <p>0: affidabilità bassa</p>
               <p>1: affidabilità standard</p>
               <p>2: affidabilità buona</p>
               <p>3: affidabilità ottima</p>
               <p>SOGGETTO:</p>
               <p>HIS013000 STORIA / Europa / Francia</p>
               <p>DIGITALIZZAZIONE:</p>
               <p>Paolo Alberti, paoloalberti@iol.it</p>
               <p>REVISIONE:</p>
               <p>Catia Righi, catia_righi@tin.it</p>
               <p>Claudio Paganelli, paganelli@mclink.it</p>
               <p>IMPAGINAZIONE:</p>
               <p>Paolo Alberti, paoloalberti@iol.it</p>
               <p>PUBBLICAZIONE:</p>
               <p>Catia Righi, catia_righi@tin.it</p>
               <div type="div3">
                  <div type="div4">
                     <div type="div5" rend="P72">
                        <head>Liber Liber</head>
                        <p>Se questo libro ti è piaciuto, aiutaci a realizzarne altri. Fai una donazione: <ptr target="http://www.liberliber.it/online/aiuta/"/>.</p>
                        <p rend="center">Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ptr target="http://www.liberliber.it/"/>.</p>
                     </div>
                  </div>
               </div>
            </div>
         </div>
      </body>
   </text>
</TEI>
