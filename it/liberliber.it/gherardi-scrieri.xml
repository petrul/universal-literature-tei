<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>I figli del marchese Lucera</title>
            <author>Gherardo Gherardi</author>
         </titleStmt>
         <editionStmt>
            <edition>
               <date>2009-04-23T11:48:03</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
      </profileDesc>
      <revisionDesc>
         <listChange>
            <change>
               <name/>
               <date>2022-11-16T09:13:16.395039398</date>
            </change>
         </listChange>
      </revisionDesc>
   </teiHeader>
   <text>                          
      <body>
         <author>
            <hi rend="bold">Gherardo Gherardi</hi>
         </author>
         <head>I figli del marchese Lucera</head>
         <div type="div1">
            <head>I figli del marchese Lucera</head>
            <p rend="center bold">I FIGLI<lb/>DEL MARCHESE LUCERA</p>
            <p rend="center">Commedia in tre atti di<lb/>
               <hi rend="bold">GHERARDO GHERARDI</hi>
            </p>
            <p rend="start italic">rappresentata la prima volta<lb/>dalla compagnia<lb/>De Sica – Rissone-Tófano nel 1935</p>
            <p rend="center bold">PERSONAGGI</p>
            <p rend="italic">IL marchese LUCERA (anni 55-60)</p>
            <p rend="italic">ERMANNO (anni 30)</p>
            <p rend="italic">SALVATORE (anni 29)</p>
            <p rend="italic">SALVATORE VENTURA (anni 31)</p>
            <p rend="italic">VIGNA (anni 55)</p>
            <p rend="italic">MATTEO TORTORELLI (anni 60)</p>
            <p rend="italic">ZELINDA TORTORELLI (anni 50)</p>
            <p rend="italic">GIANNINA (anni 25)</p>
            <p rend="italic">SOAVE, cameriera (anni 25)</p>
            <p rend="italic">Un cameriere che non parla</p>
            <p rend="italic">In una città qualunque, ai giorni nostri.</p>
            <div type="div2">
               <head>
                  <anchor type="bookmark-start" xml:id="id___RefHeading__10073_439654954"/>Atto primo<ptr type="bookmark-end" target="#id___RefHeading__10073_439654954"/>
               </head>
               <p rend="italic">Appare una camera da pranzo moderna e sobriamente elegante, ma comoda, ricca, soffice e allegramente intima. La finestra che è a sinistra lascia entrare la luce del sole, gialla, tremula, leggera. Al fondo una porta che serve di comune e un'altra porta a destra dello spettatore, V'è una tavola nel mezzo, di stile moderno, sedie con imbottitura di cuoio ed alta spalliera, un telefono, poltrone, nel rialzo della cristalliera uno specchio che aumenta la luminosità dell'ambiente.</p>
               <p rend="italic">(Quando si alza il sipario il marchese Cristoforo Lucera, di cinquantacinque anni, alto, elegantissimo nel suo «tout-de-même» grigio, sta prendendo la sua colazione mattutina sotto gli occhi inquisitori della cameriera, Soave, che va e viene per faccende. Il marchese è avvolto al collo da un ampio tovagliolo bianco, come si fa coi bambini perché non s'imbrattino coi cibi, legato alla nuca da un grosso nodo.)</p>
               <p rend="center smallcaps">CRISTOFORO</p>
               <p rend="justify">(<hi rend="italic">Alla cameriera Soave, che sta preparando un'altra colazione</hi>) Soave. (<hi rend="italic">Più forte</hi>) Soave. (<hi rend="italic">Più forte</hi>) Soave! (<hi rend="italic">Soave si volta verso di lui</hi>) Non fatemi urlare il vostro nome, cara, che è fatto per essere sussurrato. Datemi un'altra focaccina.</p>
               <p rend="center smallcaps">SOAVE</p>
               <p>Non ce n'è più.</p>
               <p rend="center smallcaps">CRISTOFORO</p>
               <p>Le hanno mangiate tutte i miei figlioli?</p>
               <p rend="center smallcaps">SOAVE</p>
               <p>Signor marchese, non posso dargliene, ecco. Perché le fanno male. Due sole. Ho questi ordini.</p>
               <p rend="center smallcaps">CRISTOFORO</p>
               <p>Ma io sto benissimo.</p>
               <p rend="center smallcaps">SOAVE</p>
               <p>Non è una buona ragione per guastarsi la salute.</p>
               <p rend="center smallcaps">CRISTOFORO</p>
               <p>(<hi rend="italic">Soffiando tenta di levarsi il tovagliolo ma non riesce a slacciarselo dietro la nuca</hi>) Ma come si fa qui?</p>
               <p rend="center smallcaps">SOAVE</p>
               <p>Un momento... Ecco fatto. Si dice!</p>
               <p rend="center smallcaps">CRISTOFORO</p>
               <p>Vorrei sapere che bisogno c'era di questa organizzazione difensiva con quel tovagliolo... Ho mangiato per tanti anni così… genuino...</p>
               <p rend="center smallcaps">SOAVE</p>
               <p>Ma aveva sempre le macchie all'occhiello della giubba. Perché si tocca la fronte?...</p>
               <p rend="center smallcaps">CRISTOFORO</p>
               <p>Io?</p>
               <p rend="center smallcaps">SOAVE</p>
               <p>Lei non si sente bene.</p>
               <p rend="center smallcaps">CRISTOFORO</p>
               <p>Io mi sento benissimo, vi ripeto, non mi seccate. Del resto avrei tutte le ragioni per ammalarmi, con tutta l'igiene che mi si mette addosso. E poi non posso, non posso abituarmi a questa vita... Io non posso dormire di notte e fare colazione... Tutta questa luce... Chiudete le finestre, fatemi il piacere... Che almeno mi goda un po' di luce elettrica...</p>
               <p rend="center smallcaps">SOAVE</p>
               <p>Non posso. Il marchesino Salvatore ha detto che lei ha bisogno di raggi ultravioletti.</p>
               <p rend="center smallcaps">CRISTOFORO</p>
               <p>Ma che? Come fa a saperlo? Credevo che fosse un mio segreto. (<hi rend="italic">Accende una sigaretta</hi>).</p>
               <p rend="center smallcaps">SOAVE</p>
               <p>E fuma! È già la seconda questa mattina...</p>
               <p rend="center smallcaps">CRISTOFORO</p>
               <p>È la prima. Del resto, non è il caso di andare a far la spia.</p>
               <p rend="center smallcaps">SOAVE</p>
               <p>Ma il marchesino Salvatore...</p>
               <p rend="center smallcaps">CRISTOFORO</p>
               <p>Lascialo stare. È uscito?</p>
               <p rend="center smallcaps">SOAVE</p>
               <p>È domenica oggi... È andato a nuotare alla piscina.</p>
               <p rend="center smallcaps">CRISTOFORO</p>
               <p>Già, Per chi è quella colazione?</p>
               <p rend="center smallcaps">SOAVE</p>
               <p>Il marchesino Ermanno... Eccolo.</p>
               <p rend="center smallcaps">ERMANNO</p>
               <p>(<hi rend="italic">Entrando</hi>) Buon giorno, papà, come ti senti?</p>
               <p rend="center smallcaps">SOAVE</p>
               <p>Si toccava la fronte.</p>
               <p rend="center smallcaps">ERMANNO</p>
               <p>(<hi rend="italic">Impressionato</hi>) Ti toccavi la fronte? Perché ti toccavi la fronte? Chiamiamo il medico subito...</p>
               <p rend="center smallcaps">CRISTOFORO</p>
               <p>Per carità, non complichiamo le malattie...</p>
               <p rend="center smallcaps">ERMANNO</p>
               <p>Fa vedere la lingua. Non c'è male. (<hi rend="italic">A Soave</hi>) No, grazie, troppa roba, Non ho fame. Un po' di latte basta.</p>
               <p rend="center smallcaps">CRISTOFORO</p>
               <p>Fai male a rinunciare alle focaccine. Sono squisite.</p>
               <p rend="center smallcaps">ERMANNO</p>
               <p>(<hi rend="italic">Porgendo il vassoio al padre</hi>) Prendine.</p>
               <p rend="center smallcaps">SOAVE</p>
               <p>Ne ha già mangiate due.</p>
               <p rend="center smallcaps">ERMANNO</p>
               <p>(<hi rend="italic">Ritirando il piatto prima che il padre abbia avuto il tempo di prenderne</hi>) Allora basta. Soave, è rientrato Coso?</p>
               <p rend="center smallcaps">SOAVE</p>
               <p>Il signorino Salvatore? Non ancora, ma non può tardare. (<hi rend="italic">Esce</hi>).</p>
               <p rend="center smallcaps">CRISTOFORO</p>
               <p>Bel modo di parlare. Coso. Ma è tuo fratello...</p>
               <p>ERMANNO</p>
               <p>Sì, va bene. Ma avevo la testa altrove e non mi veniva il nome. Salvatore... Salvatore...</p>
               <p rend="center smallcaps">CRISTOFORO</p>
               <p>Sei di cattivo umore? Hai delle preoccupazioni.</p>
               <p rend="center smallcaps">ERMANNO</p>
               <p>Credo di sì.</p>
               <p rend="center smallcaps">CRISTOFORO</p>
               <p>Confidati.</p>
               <p rend="center smallcaps">ERMANNO</p>
               <p>Con chi?</p>
               <p rend="center smallcaps">CRISTOFORO</p>
               <p>Ma con me! Non sono tuo padre? Tante cose può insegnare ai giovani l'esperienza dei vecchi.</p>
               <p rend="center smallcaps">ERMANNO</p>
               <p>Lascia andare. Ogni epoca ha la sua esperienza, la sua tecnica.</p>
               <p rend="center smallcaps">CRISTOFORO</p>
               <p>Tuttavia...</p>
               <p rend="center smallcaps">ERMANNO</p>
               <p>No. Non mi farai mai credere che un conduttore di tram a cavalli abbia qualche cosa da insegnare ai piloti degli autobus.</p>
               <p rend="center smallcaps">CRISTOFORO</p>
               <p>Ma io non sono un conduttore di tram a cavalli.</p>
               <p rend="center smallcaps">ERMANNO</p>
               <p>Comunque scusami se francamente ti dico che in fatto di consigli non ho molta fiducia in te. Prima di trovarmi.... anzi di trovarci... hai fatto una vita...</p>
               <p rend="center smallcaps">CRISTOFORO</p>
               <p>Io non voglio difendere la vita che ho fatto, per quanto la dissipazione e il disordine fossero la conseguenza dei miei affanni. Ma fino a partecipare alle tue preoccupazioni credo di poterci arrivare. Che cos'è, il negozio che va male?</p>
               <p rend="center smallcaps">ERMANNO</p>
               <p>Sicuro.</p>
               <p rend="center smallcaps">CRISTOFORO</p>
               <p>Strano. Eppure le scarpe sono un oggetto di prima necessità.</p>
               <p rend="center smallcaps">ERMANNO</p>
               <p>Scarpe... Che modi di parlare! Calzature...</p>
               <p rend="center smallcaps">CRISTOFORO</p>
               <p>Hai ragione, scusa. Infatti ieri nella vetrina di destra ho veduto due capolavori del genere. Giusti per la mia misura. Dovresti regalarmeli per il mio giorno...</p>
               <p rend="center smallcaps">ERMANNO</p>
               <p>(<hi rend="italic">Eludendo la stoccata)</hi> Quando sei passato dal mio negozio?</p>
               <p rend="center smallcaps">CRISTOFORO</p>
               <p>Ieri, verso le sei.</p>
               <p rend="center smallcaps">ERMANNO</p>
               <p>Verso le sei? Ma, dico, scherzi? Tu giri da solo per la città a quelle ore, con tutto quel frastuono, quel traffico... Ma se vuoi finire sotto una automobile, dillo.</p>
               <p rend="center smallcaps">CRISTOFORO</p>
               <p>No, io non voglio finire sotto un'automobile. Tanto è vero che, prima di attraversare la strada, faccio l'occhietto al vigile.</p>
               <p rend="center smallcaps">ERMANNO</p>
               <p>E si può sapere perché non sei entrato a salutarmi? Con una scusa o con l'altra, tu non sei mai entrato nel mio negozio. Ti vergogni forse? Credevi di trovare tuo figlio principe? Non lo sapevo io, che ero marchese di Lucera. Se l'avessi saputo, avrei, nell'attesa, rinunciato volentieri a mangiare...</p>
               <p rend="center smallcaps">CRISTOFORO</p>
               <p>Che discorsi... Io non sono entrato mai nel tuo negozio per timore di disturbarti. Hai da fare. Ma se ci tieni...</p>
               <p rend="center smallcaps">ERMANNO</p>
               <p>Dunque, fuori i consigli... Sentiamo. Non mi dovevi dare dei consigli?</p>
               <p rend="center smallcaps">CRISTOFORO</p>
               <p>Ma io credo che questa crisi passerà... L'importante poi non è tanto che passi la crisi, ma la tua crisi, un poco di pazienza e di attenzione e troverai anche tu l'articolo della fortuna che salva tutto. C'è chi ha trovato una limonata fortunata, chi un'acqua minerale felice, chi un bottone, chi un ago... Pensaci. Se fossi in te, così, per scaramanzia, toglierei anche la scritta che si legge sull'ingresso del negozio. Folchi. Che cosa significa Folchi? Niente. Folchi è un povero trovatello, che ha avuto la fortuna di trovare suo padre. Folchi è morto.</p>
               <p rend="center smallcaps">ERMANNO</p>
               <p>E credi che dovrei mettere sull'insegna le parole: «Marchese Lucera»? Starebbero bene, di sera, illuminate al neon. Ma via, papà... Non scherzare. Prima di tutto, quando una ditta si è imposta col nome di Folchi...</p>
               <p rend="center smallcaps">CRISTOFORO</p>
               <p>Imposta? Allora va bene?</p>
               <p rend="center smallcaps">ERMANNO</p>
               <p>Insomma, papà, non fare il dispettoso. Folchi è come un'impresa, una bandiera, per la mia ditta. Lucera che significherebbe?...</p>
               <p rend="center smallcaps">CRISTOFORO</p>
               <p>Lucera è il nome di una famiglia assai più gloriosa di qualsiasi ditta. Fin dal mille...</p>
               <p rend="center smallcaps">ERMANNO</p>
               <p>Lo so, fin dal milleduecentoquaranta, il capostipite della Casa Aldobrandino di Lucera, detto Boccadoro perché aveva una parola sola, tagliò la testa a nove longobardi messi in fila. Ma questo che impressione può fare a uno che viene a comperare delle scarpe? Fossero stati nove marocchini, pazienza... E poi scusami se esprimo un sentimento che avresti dovuto avere tu prima di me: io non abbasserò mai il nome della mia famiglia al livello di una ragione commerciale. Ci mancherebbe altro! Non ne ho abbastanza delle ironie, dei sorrisi, con questo marchesato... Come se fosse una colpa essere marchese...</p>
               <p rend="center smallcaps">CRISTOFORO</p>
               <p>Come? C'è qualcuno che osa irridere alla mia famiglia?</p>
               <p rend="center smallcaps">ERMANNO</p>
               <p>Non ti riscaldare... Già ti confesso che mi ci vedo poco io stesso, dietro il banco di un negozio...</p>
               <p rend="center smallcaps">CRISTOFORO</p>
               <p>Figlio mio, non esagerare...</p>
               <p rend="center smallcaps">ERMANNO</p>
               <p>Ma via! Che lo capisci benissimo anche tu! Ma tutto il nostro albero genealogico rabbrividisce quando mi metto a difendere i miei prezzi fissi dagli assalti delle mie clienti... (<hi rend="italic">Rifacendo la scena del negozio</hi>) «Prego, non posso, meno di trenta è impossibile. Ventisette? Oh, signora, lei non mi farà l'offesa... facciamo ventinove e cinquanta...». Là. È ridicolo e turpe...</p>
               <p rend="center smallcaps">CRISTOFORO</p>
               <p>Brutta giornata.</p>
               <p rend="center smallcaps">ERMANNO</p>
               <p>Oh, non è da oggi che ho questi pensieri e sopra tutto non è da oggi che il mio carattere si altera al pensiero che l'umorismo della mia situazione non sfugge nemmeno ai servitori. «Mi dà quell'involto, marchese, ché lo porto alla mia padrona? Quanto, marchese?».</p>
               <p rend="center smallcaps">CRISTOFORO</p>
               <p>Ma non ti lasciare prendere dalla fantasia! Tu devi pensare al pratico... Pensa che il tuo lavoro è quello, che il tuo pane e quello di tuo padre è lì…</p>
               <p rend="center smallcaps">ERMANNO</p>
               <p>Oh... a proposito; Dimenticavo che oggi è la fine del mese (<hi rend="italic">estrae il portafogli</hi>). A te, guarda se va bene.</p>
               <p rend="center smallcaps">CRISTOFORO</p>
               <p>(<hi rend="italic">Prendendo a volo il denaro che il giovane gli porge</hi>)</p>
               <p>Alla cieca. Io non conto mai. Ma su, figlio mio, stai allegro. Non voglio vederti con questo carattere. Sei giovane, innamorato...</p>
               <p rend="center smallcaps">ERMANNO</p>
               <p>Oh, faresti meglio a non parlarne, tu...</p>
               <p rend="center smallcaps">CRISTOFORO</p>
               <p>Perché?</p>
               <p rend="center smallcaps">ERMANNO</p>
               <p>Perché per causa tua anche questa, che dovrebbe essere una gioia, diventa un pensiero, un'angoscia...</p>
               <p rend="center smallcaps">CRISTOFORO</p>
               <p>Il fatto che io non approvi il tuo matrimonio non ti impedisce di essere innamorato...</p>
               <p rend="center smallcaps">ERMANNO</p>
               <p>In dieci mesi, non sono riuscito a persuaderti che è tuo dovere fare visita alla famiglia della mia fidanzata... per conoscere i suoi genitori e anche lei... Dovere, capisci? Perché quando tu sei venuto al mondo io ero già fidanzato….</p>
               <p rend="center smallcaps">CRISTOFORO</p>
               <p>Ma se non si trattasse che della fidanzata, pazienza. Quella te la tieni tu. Ma i parenti chi se li gode? Quelli me li dovrei godere io. Ora quel signor Tortorelli, pare sia un maniaco, un pazzo. No, no, io sono contrario a questo matrimonio. Voglio essere odiato dalla famiglia della tua fidanzata, per non dovere allargare il cerchio delle mie relazioni. Accetterò il fatto compiuto e questo ti deve bastare.</p>
               <p rend="center smallcaps">ERMANNO</p>
               <p>Ma tu metti in pericolo anche il mio amore. Non capisci che in quella casa si stanno domandando se questo assenteismo del marchese Lucera significa ostilità o disprezzo?</p>
               <p rend="center smallcaps">CRISTOFORO</p>
               <p>Va là, va là, che non ti mollano. Quando si trova un individuo disposto a fidanzarsi... Uh... E poi, ti autorizzo a dire che io sono anche più matto del signor Tortorelli se ti pare...</p>
               <p rend="center smallcaps">ERMANNO</p>
               <p>Tu mi guasti tutto.</p>
               <p rend="center smallcaps">CRISTOFORO</p>
               <p>Senti, figlio mio, da quando ci conosciamo ho fatto tutto quello che hai voluto. Lasciami in pace. Sei perfino riuscito a farmi leggere un romanzo educativo di Giulio Verne...</p>
               <p rend="center smallcaps">ERMANNO</p>
               <p>Per quanto posso, cerco di ammobiliare il tuo cervello...</p>
               <p rend="center smallcaps">CRISTOFORO</p>
               <p>Sono un ignorante?...</p>
               <p rend="center smallcaps">ERMANNO</p>
               <p>No, sei un vergine, come tutti gli scapestrati. Hai cominciato il libro della Genesi?</p>
               <p rend="center smallcaps">CRISTOFORO</p>
               <p>No... Sì! Ma dovresti farmi il piacere di dire a tuo fratello che la finisca con la ginnastica da camera...</p>
               <p rend="center smallcaps">ERMANNO</p>
               <p>Nemmeno per sogno. Bastelli ha ragione...</p>
               <p rend="center smallcaps">CRISTOFORO</p>
               <p>Perché lo chiami Bastelli? Mi fai male. Bastelli non c'è più... Bastelli, come Folchi, non esiste più…</p>
               <p rend="center smallcaps">SALVATORE</p>
               <p>(<hi rend="italic">Entrando</hi>) Chi è che si permette di nominarmi a quel modo? (<hi rend="italic">A Ermanno</hi>) Tu, al solito, vero?</p>
               <p rend="center smallcaps">ERMANNO</p>
               <p>Perdonami. Ma ti ho sempre conosciuto con quel nome fin da quando si andava a scuola insieme ed ora non so abituarmi all'idea che ti chiami in un altro modo...</p>
               <p rend="center smallcaps">SALVATORE</p>
               <p>Pero ti sei abituato all'idea che anche tu non ti chiami più come prima... Se mai, dovrei essere io a trovare delle difficoltà a tuo riguardo, dato che sono il primogenito...</p>
               <p rend="center smallcaps">ERMANNO</p>
               <p>E dalli! Ma se hai un anno e mezzo meno di me.</p>
               <p rend="center smallcaps">SALVATORE</p>
               <p>Ma sono stato riconosciuto prima io. Dunque...</p>
               <p rend="center smallcaps">ERMANNO</p>
               <p>Oh, vorrei vedere se avevi obblighi di leva.</p>
               <p rend="center smallcaps">SALVATORE</p>
               <p>Che c'entra? Il Ministero della guerra può ignorare quello che è accaduto in questa casa, tu no.</p>
               <p rend="center smallcaps">CRISTOFORO</p>
               <p>Ma insomma! Perché bisticciate sempre così?</p>
               <p rend="center smallcaps">ERMANNO</p>
               <p>No, papà, no... Guarda, ci abbracciamo. (<hi rend="italic">Si abbracciano, infatti, dopo di che Ermanno batte amichevolmente sulla spalla di Salvatore</hi>) Caro Bastelli... Scusa... Salvatore... Vedi papà? Sono bisticci di affiatamento. Anche i figli legittimi che crescono insieme in una stessa casa debbono superarli... Noi abbiamo incominciato un po' tardi... e senza vie di fatto, finora...</p>
               <p rend="center smallcaps">SALVATORE</p>
               <p>Se credi che le vie di fatto siano utili, ti posso consacrare tutti i pomeriggi domenicali. Papà, come va? Hai fatto il tredicesimo esercizio ginnastico? Davvero? Proprio? Non dici bugie? Bene. Domani mattina verrò in persona ad assistere...</p>
               <p rend="center smallcaps">CRISTOFORO</p>
               <p>No, senti... Te ne prego. Mi sento male a tutte le giunture...</p>
               <p rend="center smallcaps">SALVATORE</p>
               <p>Benissimo... Quello che ci vuole... I muscoli si muovono, si sgranchiscono. Tu hai bisogno di svelenarti il corpo...</p>
               <p rend="center smallcaps">ERMANNO</p>
               <p>E anche l'anima, gliel'ho detto. Sto anzi pensando di presentarti un mio caro amico, un conferenziere dottissimo, un filosofo... Don Malusardi... Un caro amico, lo conosci? Ecco l'uomo che può indirizzarti...</p>
               <p rend="center smallcaps">CRISTOFORO</p>
               <p>Ma dico, figlio mio... Non penserai, spero, che io abbia bisogno di un precettore...</p>
               <p rend="center smallcaps">ERMANNO</p>
               <p>Precettore non è la parola... Ma, insomma, non devi dimenticare che tre dei nostri progenitori morirono alle Crociate.</p>
               <p rend="center smallcaps">CRISTOFORO</p>
               <p>Oh... Senti... È meglio che vada in camera mia... (<hi rend="italic">Esce</hi>).</p>
               <p rend="center smallcaps">ERMANNO</p>
               <p>Fa le bizze... Eh, ce ne darà dei pensieri quello lì...</p>
               <p rend="center smallcaps">SALVATORE</p>
               <p>Ma tu lo ossessioni con la tua anima...</p>
               <p rend="center smallcaps">ERMANNO</p>
               <p>E tu? Che lo ammazzi a forza di ginnastica!..</p>
               <p rend="center smallcaps">SALVATORE</p>
               <p>Ma se sapessi come gli fa bene! Che caro... Vero?</p>
               <p rend="center smallcaps">ERMANNO</p>
               <p>Simpatico. Poi intelligentissimo... Naturalmente io lo tengo un po' a freno per via del carattere... Ma è un amore...</p>
               <p rend="center smallcaps">SALVATORE</p>
               <p>E forte come un leone. Sai che ha un torace così?... Diventerà un atleta... Non vedo l'ora di non avere pensieri d'altro genere, per non pensare che a lui...</p>
               <p rend="center smallcaps">ERMANNO</p>
               <p>Eh, sì... Quando non ci sono si sente un gran vuoto. Questa è la verità. E allora che importa se dànno qualche preoccupazione?</p>
               <p rend="center smallcaps">SALVATORE</p>
               <p>Di chi parli?</p>
               <p rend="center smallcaps">ERMANNO</p>
               <p>Dei genitori.</p>
               <p rend="center smallcaps">SALVATORE</p>
               <p>A proposito di preoccupazioni, niente di nuovo per te?</p>
               <p rend="center smallcaps">ERMANNO</p>
               <p>Niente. La notizia che cedo il negozio è già corsa, ma nessuno si è presentato ancora. Il tuo amico l'hai visto?</p>
               <p rend="center smallcaps">SALVATORE</p>
               <p>Sì, poco fa sono passato da casa sua. Niente da fare. Trova che il tuo negozio non vale il prezzo che chiedi.</p>
               <p rend="center smallcaps">ERMANNO</p>
               <p>Non vale centomila lire? Oh, allora! No, senti, digli che non se ne parla più. Quello cerca di tirare, ma io non posso svendere. In fondo non sono ancora alla fame…</p>
               <p rend="center smallcaps">SALVATORE</p>
               <p>Beato te. Io la vedo che si avvicina, si avvicina...</p>
               <p rend="center smallcaps">ERMANNO</p>
               <p>Non ti hanno pagato la liquidazione di licenziamento dalla banca?</p>
               <p rend="center smallcaps">SALVATORE</p>
               <p>Sì, ma che vuoi che siano ventimilasettecentocinquanta lire e trentacinque centesimi?</p>
               <p rend="center smallcaps">ERMANNO</p>
               <p>Ma non potevi aspettare un momento? Se aspettavi che superassi la crisi io, dopo si sarebbe risolta più facilmente la mia.</p>
               <p rend="center smallcaps">SALVATORE</p>
               <p>Bel discorso! Se credi che il direttore della banca mi abbia interpellato sulla data del mio licenziamento, ti sbagli. E ringraziare il destino, che il pugno che ho dato al capo ufficio non ha avuto conseguenze legali. Guaribile in tre giorni.</p>
               <p rend="center smallcaps">ERMANNO</p>
               <p>Ma taci col babbo. Si preoccuperebbe e poi vorrebbe sapere tante cose!</p>
               <p rend="center smallcaps">SALVATORE</p>
               <p>Figurati! Finchè avrò la possibilità di dargli la sua mesata non saprà mai quello che faccio o non faccio. A proposito, l'ho qui pronta. Vado a dargliela perché ha sempre bisogno di soldi.</p>
               <p rend="center smallcaps">ERMANNO</p>
               <p>Aspetta. Gliela darai domani. Non è bene lasciargli troppo danaro in tasca. Si abitua male.</p>
               <p rend="center smallcaps">SALVATORE</p>
               <p>Hai ragione, tanto più che non si sa mai che cosa ne faccia. E, dimmi, che cosa dice la tua fidanzata della tua decisione?</p>
               <p rend="center smallcaps">ERMANNO</p>
               <p>Oh, Giannina è un angelo. È con me, per la fortuna e per la sventura. Si è incaricata di persuadere i suoi, e non sarà facile perché quel signor Tortorelli ha un carattere... Ma ci riuscirà, credo...</p>
               <p rend="center smallcaps">SALVATORE</p>
               <p>Tuttavia, in questo momento sarebbe stato meglio per te non avere impegni di questo genere.</p>
               <p rend="center smallcaps">ERMANNO</p>
               <p>Perché? Ma se è lei la mia consolazione, il mio coraggio... Ma fammi il piacere!... Tanto cara, tanto bella... No? non è bella forse?</p>
               <p rend="center smallcaps">SALVATORE</p>
               <p>Oh, io l'ho veduta di sfuggita una volta o due... È bella, sì, ma ce n'è tante...</p>
               <p rend="center smallcaps">ERMANNO</p>
               <p>Non farmi la storia del papà, sai! Di Giannina ce n'è una sola... E poi non ci rinuncio. Troppe cose mi legano a lei... Troppe. A cominciare da certe affinità di nascita...</p>
               <p rend="center smallcaps">SALVATORE</p>
               <p>Che c'entra? Mi hai detto che sua madre l'ha conosciuta...</p>
               <p rend="center smallcaps">ERMANNO</p>
               <p>Sì, ma per poco... Ma anche lei ha dovuto riscaldarsi a un altro focolare... Hai mai notato che quelli che sono come noi, o quasi come noi, si sentono nella vita, si chiamano, come gente della stessa razza che cerca di riunirsi per difendersi e incoraggiarsi?...</p>
               <p rend="center smallcaps">SALVATORE</p>
               <p>Infatti. Tu mi sei sempre stato antipatico fino al giorno che ho saputo che anche tu eri come me...</p>
               <p rend="center smallcaps">ERMANNO</p>
               <p>Perché poi ti ero antipatico?</p>
               <p rend="center smallcaps">SALVATORE</p>
               <p>Perché eri bello...</p>
               <p rend="center smallcaps">ERMANNO</p>
               <p>Come ero...</p>
               <p rend="center smallcaps">SALVATORE</p>
               <p>Lascia andare. È un fatto che noi dovremmo organizzarci in una grande società nazionale...</p>
               <p rend="center smallcaps">ERMANNO</p>
               <p>Incominciamo noi due intanto...</p>
               <p rend="center smallcaps">SALVATORE</p>
               <p>Noi tre...</p>
               <p rend="center smallcaps">ERMANNO</p>
               <p>No, lei non è proprio... Ma insomma... Vedrai che se risolvo la mia posizione brillantemente, sarai contento anche tu... Ma non insistere troppo con quel sofisma della primogenitura...</p>
               <p rend="center smallcaps">SALVATORE</p>
               <p>Mi offri forse il piatto di lenticchie?... (<hi rend="italic">ride</hi>).</p>
               <p rend="center smallcaps">SOAVE</p>
               <p>(<hi rend="italic">Entrando</hi>) C'è una signorina. Credo che sia la sua fidanzata, signorino Ermanno.</p>
               <p rend="center smallcaps">ERMANNO</p>
               <p>Giannina? Giannina qui? Oh, mio Dio!</p>
               <p rend="center smallcaps">SALVATORE</p>
               <p>Perché ti agiti cosi?</p>
               <p rend="center smallcaps">ERMANNO</p>
               <p>Ma perché Giannina osi venire qui, bisogna... Falla entrare. (<hi rend="italic">Via Soave</hi>) Mio Dio... Resta, per piacere... Mi darai un consiglio... Giannina... (<hi rend="italic">Giannina entra</hi>) Giannina... come mai?...</p>
               <p rend="center smallcaps">GIANNINA</p>
               <p>Siamo in un imbroglio... È questo tuo padre?</p>
               <p rend="center smallcaps">SALVATORE</p>
               <p>Non è gentile.</p>
               <p rend="center smallcaps">ERMANNO</p>
               <p>No... È mio fratello...</p>
               <p rend="center smallcaps">GIANNINA</p>
               <p>Piacere... Come somigliate...</p>
               <p rend="center smallcaps">ERMANNO</p>
               <p>Via!... Dimmi...</p>
               <p rend="center smallcaps">GIANNINA</p>
               <p>Ma se arriva tuo padre...</p>
               <p rend="center smallcaps">ERMANNO</p>
               <p>Usciamo.</p>
               <p rend="center smallcaps">GIANNINA</p>
               <p>Non possiamo farci vedere fuori per istrada...</p>
               <p rend="center smallcaps">ERMANNO</p>
               <p>Come si fa allora?...</p>
               <p rend="center smallcaps">SALVATORE</p>
               <p>Aspetta... (<hi rend="italic">Suona il campanello</hi>) Ho un'idea...</p>
               <p rend="center smallcaps">ERMANNO</p>
               <p>Giannina, siediti.</p>
               <p rend="center smallcaps">GIANNINA</p>
               <p>Grazie.</p>
               <p rend="center smallcaps">SOAVE</p>
               <p>(<hi rend="italic">Compare</hi>)</p>
               <p rend="center smallcaps">SALVATORE</p>
               <p>Senti, Soave, sali dal marchese e avvertilo che c'è qui quell'amico di Ermanno, don Malusardi... Se vuole conoscerlo... (<hi rend="italic">Via Soave</hi>) Vedrai che non scende fino a stasera...</p>
               <p rend="center smallcaps">GIANNINA</p>
               <p>Caro... I miei genitori non approvano la tua decisione di andare alla miseria...</p>
               <p rend="center smallcaps">ERMANNO</p>
               <p>Ma perché? È una cosa tanto semplice... Hai spiegato bene come stanno le cose? Sei stata abile?</p>
               <p rend="center smallcaps">GIANNINA</p>
               <p>Abile, non so. Ma quando sono arrivata a casa ieri sera mi sono decisa. Erano due settimane che tentennavo... Ci si stanca anche di tentennare... Alla fine del pranzo ho detto a mio padre che tu avevi deciso di cambiare lavoro... Ma poi non ho saputo rispondere quando mi ha chiesto che cosa ti saresti messo a fare. Avevi dimenticato di dirmelo.</p>
               <p rend="center smallcaps">ERMANNO</p>
               <p>Ma che dimenticato. Non lo so. Non si possono mica fare dieci cose in una volta...</p>
               <p rend="center smallcaps">GIANNINA</p>
               <p>Va bene. A questo punto mio padre ha cominciato col gettare via il tovagliolo e ha continuato gridando come una aquila...</p>
               <p rend="center smallcaps">ERMANNO</p>
               <p>Che cosa diceva?</p>
               <p rend="center smallcaps">GIANNINA</p>
               <p>Chi lo sa? Quando uno grida forte, lo fa apposta perché nessuno capisca niente... Ma mi pare di avere intuito che egli accusa tuo padre di avere ordito questa manovra per stancare la pazienza della mia famiglia, già troppo trascurata...</p>
               <p rend="center smallcaps">ERMANNO</p>
               <p>Ma che c'entra mio padre?...</p>
               <p rend="center smallcaps">GIANNINA</p>
               <p>Caro mio... Vai a ragionare con un uomo che ha la mania di persecuzione... Ma insomma, pare che papà si sia deciso ad affrontare a viso aperto tuo padre e di bastonarlo con una canna d'India...</p>
               <p rend="center smallcaps">SALVATORE</p>
               <p>Con una canna d'India? Ma è flessibile. Gli consigli la malacca.</p>
               <p rend="center smallcaps">GIANNINA</p>
               <p>Non l'ha...</p>
               <p rend="center smallcaps">ERMANNO</p>
               <p>Non hai saputo fare, non hai saputo fare...</p>
               <p rend="center smallcaps">GIANNINA</p>
               <p>Ma che cosa avrei dovuto dire secondo te?</p>
               <p rend="center smallcaps">ERMANNO</p>
               <p>Una parola oggi, una domani... Fare in modo insomma che il consiglio di liquidare il mio negozio e di cambiare mestiere venisse da loro.</p>
               <p rend="center smallcaps">GIANNINA</p>
               <p>Impresa inutile. Papà ha detto che un uomo che ha in mano un pane sicuro e lo butta via, o è un cretino, o è un criminale... In ambo i casi è un uomo col quale una ragazza che si rispetti non deve avere rapporti di sorta, nemmeno scritti... Ecco perché, con la scusa della Messa, io ho dovuto decidermi a venire qui... Tuo padre dirà certo che non è di stile...</p>
               <p rend="center smallcaps">ERMANNO</p>
               <p>Per niente... Adesso vengo io da tuo padre e...</p>
               <p rend="center smallcaps">GIANNINA</p>
               <p>Per carità... Cerca di evitare l'irreparabile... Se tu mi rapisci si può riparare, ma se rompi la testa a mio padre o lui ti schiaccia un occhio, tutto è irrimediabilmente finito...</p>
               <p rend="center smallcaps">ERMANNO</p>
               <p>E come si fa? Io non rinuncio a te, intendiamoci bene... Puoi tu rinunciare a me?...</p>
               <p rend="center smallcaps">GIANNINA</p>
               <p>Oh!... Caro... Mai!...</p>
               <p rend="center smallcaps">ERMANNO</p>
               <p>Amore... Tutte le difficoltà di questo mondo non la vinceranno sul mio cuore... (<hi rend="italic">Si baciano</hi>) Cara...</p>
               <p rend="center smallcaps">SALVATORE</p>
               <p>(<hi rend="italic">Si alza e se ne va</hi>).</p>
               <p rend="center smallcaps">ERMANNO</p>
               <p>Dove vai? Ci lasci qui nei pasticci….</p>
               <p rend="center smallcaps">SALVATORE</p>
               <p>Ma... non mi parevano pasticci...</p>
               <p rend="center smallcaps">ERMANNO</p>
               <p>Bisognerà consolarsi un poco, no?</p>
               <p rend="center smallcaps">GIANNINA</p>
               <p>Allora?...</p>
               <p rend="center smallcaps">SALVATORE</p>
               <p>Qui bisogna ricorrere a papà... Se papà si decidesse oggi a fare quella famosa visita ai suoi genitori, credo che tutto si appianerebbe...</p>
               <p rend="center smallcaps">GIANNINA</p>
               <p>No, per carità... Mia padre è furibondo...</p>
               <p rend="center smallcaps">SALVATORE</p>
               <p>Vado col babbo io stesso. Vedrà che se è matto, scusi, mette giudizio... Non sarà mica il gigante Golia... In due...</p>
               <p rend="center smallcaps">ERMANNO</p>
               <p>E poi, in questi frangenti papà non conta nulla. Papà è per le cose piane, tranquille... Che ne sa lui della vita? Sempre in mezzo alle bische, ai circoli notturni... È un ingenuo...</p>
               <p rend="center smallcaps">GIANNINA</p>
               <p>E poi non bisogna usare la violenza... Bisogna perdonare a papà... Ha tanto sofferto e il suo carattere va compatito. Piuttosto io ho due progetti. Il primo è questo: tu mi rapisci... restiamo nascosti una settimana. In una settimana il carattere di mio padre cambia. I nostri parenti si avvicinano per confondere le loro preoccupazioni, imparano a conoscersi, ad amarsi... Poi noi ritorniamo e troviamo una gran pace fra le famiglie, gioia di rivederci, necessità di riparare. Tutti felici...</p>
               <p rend="center smallcaps">ERMANNO</p>
               <p>Eh? (<hi rend="italic">A Salvatore</hi>) Mica male...</p>
               <p rend="center smallcaps">SALVATORE</p>
               <p>Sentiamo l'altro.</p>
               <p rend="center smallcaps">GIANNINA</p>
               <p>Io affronto oggi stesso tuo padre, gli dò due ceffoni.</p>
               <p rend="center smallcaps">SALVATORE</p>
               <p>Ma ce l'hanno proprio con lui...</p>
               <p rend="center smallcaps">GIANNINA</p>
               <p>Aspetta... Due ceffoni. Egli mi scaccia. Vado a casa, racconto a mio padre l'accaduto. Egli si sente sollevato e mi abbraccia e dice: «Hai fatto bene. E per far dispetto, al signor marchese, tu sposerai Ermanno a tutti i costi».</p>
               <p rend="center smallcaps">ERMANNO</p>
               <p>Eh? Anche questo...</p>
               <p rend="center smallcaps">SALVATORE</p>
               <p>Sono due soggetti, non due progetti…</p>
               <p rend="center smallcaps">GIANNINA</p>
               <p>E allora non c'è che da seguire il metodo comune detto del «come ti pare». Io vado a casa e non dico niente. Tu domattina mi fai avere una lettera nella quale mi dichiari che hai cambiato parere, che quando uno ha un pane sicuro non se lo fa scappare, se no è un delinquente o un cretino, e che me ne avverti perché io non faccia parola di una stupida sciocchezza che ti era stata suggerita da tuo padre...</p>
               <p rend="center smallcaps">ERMANNO</p>
               <p>Ma perché mettere in mezzo papà?...</p>
               <p rend="center smallcaps">GIANNINA</p>
               <p>Perché è necessario. Poi tu vai avanti per la tua strada come se niente fosse. Il solo modo di persuadere la gente a lasciarci fare quello che vogliamo è di fare quello che vogliamo prima che la gente lo sappia... È doloroso, ma è così...</p>
               <p rend="center smallcaps">ERMANNO</p>
               <p>Ma senti...</p>
               <p rend="italic">(Entra Soave)</p>
               <p rend="center smallcaps">SOAVE</p>
               <p>C'è il signor Vigna per il marchese...</p>
               <p rend="center smallcaps">ERMANNO</p>
               <p>Ci mancava anche questo. Non voglio vederlo...</p>
               <p rend="center smallcaps">SALVATORE</p>
               <p>Perché? Un uomo che ha delle qualità... Senza di lui non avremmo avuto la gioia...</p>
               <p rend="center smallcaps">ERMANNO</p>
               <p>Ma adesso non ho tempo. Fallo passare in salotto.</p>
               <p rend="center smallcaps">SOAVE</p>
               <p>Ci sono i palchi dei muratori per i restauri.</p>
               <p rend="center smallcaps">ERMANNO</p>
               <p>Nostro padre restaura sempre. Allora vieni, Giannina, andiamo in giardino... Fileremo dopo... Ma non toccare le gardenie, se no papà... (<hi rend="italic">Escono in fretta tutti e tre</hi>).</p>
               <p rend="center smallcaps">VIGNA</p>
               <p>(<hi rend="italic">Entra con Soave</hi>) Sentite, angelica visione mattutina, credo che il vostro padrone abbia intenzione di offrirmi qualche cosa da ingurgitare...</p>
               <p rend="center smallcaps">SOAVE</p>
               <p>Cosa?...</p>
               <p rend="center smallcaps">VIGNA</p>
               <p>Oh, io direi che avrebbe molto piacere che io prendessi un bel latte caldo corretto con un poco di cognac, molto zucchero e una squadriglia di sommergibili ovverossia focaccine da imbibere.</p>
               <p rend="center smallcaps">SOAVE</p>
               <p>(<hi rend="italic">Andando via</hi>) Va bene, signore...</p>
               <p rend="center smallcaps">CRISTOFORO</p>
               <p>(<hi rend="italic">Fa capolino</hi>) C'è per caso don Malusardi?</p>
               <p rend="center smallcaps">VIGNA</p>
               <p>Buon giorno, vecchia talpa.</p>
               <p rend="center smallcaps">CRISTOFORO</p>
               <p>Respiro. Credevo che fosse uno scherzo... Ci doveva essere qui don Malusardi.</p>
               <p rend="center smallcaps">VIGNA</p>
               <p>Chi è?</p>
               <p rend="center smallcaps">CRISTOFORO</p>
               <p>Non lo so e voglio essere impiccato se lo saprò mai!</p>
               <p rend="center smallcaps">VIGNA</p>
               <p>Oh, dico, sei di cattivo umore, mi pare. Che cosa hai?</p>
               <p rend="center smallcaps">CRISTOFORO</p>
               <p>Ho due figli e mi domandi che cosa ho?</p>
               <p rend="center smallcaps">VIGNA</p>
               <p>Allora è vero che la famiglia agita i centri nervosi. Mi siedo, se non ti dispiace. Sono stanco morto. Figurati che ho giuocato dieci ore di seguito all'«écarté».</p>
               <p rend="center smallcaps">CRISTOFORO</p>
               <p>(<hi rend="italic">Commosso</hi>) Come è andata?</p>
               <p rend="center smallcaps">VIGNA</p>
               <p>Che vuoi? Da pollo. Hai un bel cinquecento da darmi?</p>
               <p rend="center smallcaps">CRISTOFORO</p>
               <p>(<hi rend="italic">Va alla tasca e gli dà un biglietto di banca</hi>) A te.</p>
               <p rend="center smallcaps">VIGNA</p>
               <p>Ti vorrei più scorrevole. Sei cigolante come una bicicletta da nolo.</p>
               <p rend="center smallcaps">CRISTOFORO</p>
               <p>Lasciami stare, non mi irritare...</p>
               <p rend="center smallcaps">VIGNA</p>
               <p>Ma che c'è? Sarebbe forse vero che...</p>
               <p rend="center smallcaps">CRISTOFORO</p>
               <p>Che cosa? (<hi rend="italic">Soave entra con un vassoio. Durante la scena, mentre Vigna mangia, Cristoforo farà la corte alle focaccine finché non si decide a prenderne e a mangiarne facendo presto piazza pulita</hi>).</p>
               <p rend="center smallcaps">CRISTOFORO</p>
               <p>(<hi rend="italic">Uscita Soave</hi>) Vero che...?</p>
               <p rend="center smallcaps">VIGNA</p>
               <p>Ma... chiacchiere... Sai, al circolo si impara tutto, specialmente ciò che non è vero affatto. (<hi rend="italic">Mangia</hi>).</p>
               <p rend="center smallcaps">CRISTOFORO</p>
               <p>(<hi rend="italic">Ingoiando una focaccina con irritazione</hi>) Ma spiegati!</p>
               <p rend="center smallcaps">VIGNA</p>
               <p>Hai fame?</p>
               <p rend="center smallcaps">CRISTOFORO</p>
               <p>No, mangio per spirito di vendetta.</p>
               <p rend="center smallcaps">VIGNA</p>
               <p>Fai bene, fin che ci sei.</p>
               <p rend="center smallcaps">CRISTOFORO</p>
               <p>Ma dunque, mi vuoi dire?</p>
               <p rend="center smallcaps">VIGNA</p>
               <p>Ecco qua. Pare che Ermanno abbia deciso di cedere il negozio e che Salvatore sia stato licenziato dalla banca...</p>
               <p rend="center smallcaps">CRISTOFORO</p>
               <p>Cosa?</p>
               <p rend="center smallcaps">VIGNA</p>
               <p>Voci, Voci fioche... Pare che uno si sia troppo persuaso di essere un nobiluomo e l'altro abbia percosso con violenza il vice direttore perché rideva chiamandolo marchese....</p>
               <p rend="center smallcaps">CRISTOFORO</p>
               <p>Non è possibile... Senza dirmi nulla...</p>
               <p rend="center smallcaps">VIGNA</p>
               <p>Appunto. Perciò credo che siano fandonie. Non ne parliamo più. Se vuoi facciamo un «écarté»... Tengo banco di cinquecento e se la va la va... Ecco le carte. (p<hi rend="italic">one le carte sulla tavola</hi>).</p>
               <p rend="center smallcaps">CRISTOFORO</p>
               <p>Ma dico. Lascia stare l'«écarté»! un momento... Chi ti ha detto?...</p>
               <p rend="center smallcaps">VIGNA</p>
               <p>Un amico... Non so più chi... M'è parso, almeno. Perché giuocavo e perdevo. Sai, in questi casi si sentono le voci come in sogno.</p>
               <p rend="center smallcaps">CRISTOFORO</p>
               <p>Vigna, ho paura che sia vero...</p>
               <p rend="center smallcaps">VIGNA</p>
               <p>In tal caso hai ragione di avere un umore bituminoso. Perché è come se avessi rubato un pollo da mettere nella pentola e poi ti accorgi che è impagliato...</p>
               <p rend="center smallcaps">CRISTOFORO</p>
               <p>Ma lascia andare. Tu non pensi che a delle volgarità... Oh, poveri ragazzi... Li ho rovinati, capisci?</p>
               <p rend="center smallcaps">VIGNA</p>
               <p>Ah, pensi a loro... Eh, già, un padre...</p>
               <p rend="center smallcaps">CRISTOFORO</p>
               <p>Oh, via, non fare dell'ironia, sai? Ma alla fine non solo li ho ingannati col tuo aiuto, ma ho anche spezzato la loro vita.</p>
               <p rend="center smallcaps">VIGNA</p>
               <p>Quando te li garantii per ragazzi pieni di buon senso non potevo prevedere... Ma vedrai che tutto si accomoda...</p>
               <p rend="center smallcaps">CRISTOFORO</p>
               <p>Oh, tu, tutto facile, tutto semplice... E queste sono le tue belle idee, le tue belle iniziative...</p>
               <p rend="center smallcaps">VIGNA</p>
               <p>Mie? Ohè, vecchio, ti prego di racimolare i resti della tua memoria frantumata... Fosti tu...</p>
               <p rend="center smallcaps">CRISTOFORO</p>
               <p>Tu...</p>
               <p rend="center smallcaps">VIGNA</p>
               <p>Erano le cinque del mattino e uscivamo insieme dal circolo dopo aver perduto tutto quello che avevamo in tasca... Tu incominciasti...</p>
               <p rend="center smallcaps">CRISTOFORO</p>
               <p>Ma sì... Si hanno i nervi a fior di pelle a quell'ora, e ci si sente soli e spregevoli... E poi la memoria diventa come una allucinazione...</p>
               <p rend="center smallcaps">VIGNA</p>
               <p>Vero, vero... E lo dici bene anche... Ma poesia a parte, tu tirasti in ballo non so che donna ti pareva di avere amato...</p>
               <p rend="center smallcaps">CRISTOFORO</p>
               <p rend="justify">Tu, prego, quando tocchi certi tasti sii leggero. Non fare l'elefante. Non si trattava tanto di quella povera donna, che del resto non esiste più, ma di una creatura che forse esiste ancora... Tu dicesti: cercala...</p>
               <p rend="center smallcaps">VIGNA</p>
               <p rend="justify">Ma tu volevi che dicessi: cercala.</p>
               <p rend="center smallcaps">CRISTOFORO</p>
               <p>Ma poi incominciasti a parlare tu. L'idea di sfruttare commercialmente la cosa fu tua...</p>
               <p rend="center smallcaps">VIGNA</p>
               <p>Dicevi: «E se mia figlia fosse ricca?»</p>
               <p rend="center smallcaps">CRISTOFORO</p>
               <p>Ma non lo dicevo per me...</p>
               <p rend="center smallcaps">VIGNA</p>
               <p>Insomma, lo dicevi.</p>
               <p rend="center smallcaps">CRISTOFORO</p>
               <p>Ma a pensare alla possibilità di ingannare dei figli di nessuno, al solo scopo di farmi mantenere fosti tu...</p>
               <p rend="center smallcaps">VIGNA</p>
               <p>Adesso non tirerai fuori che io ti ho obbligato a questo trucco sentimentale... Io sono stato un amico. Mi è venuto in mente che ci sono dei poveri ragazzi che non cercano altro...</p>
               <p rend="center smallcaps">CRISTOFORO</p>
               <p>Un consiglio da amico... disinteressato anche...</p>
               <p rend="center smallcaps">VIGNA</p>
               <p>Le spese, le spese vive... Credi che sia facile trovare della gente in queste condizioni e poi avvicinarla, conoscerla, farsi conoscere, indurla a parlare?... Ce n'è di quelli che appena ti vedono ti guardano in faccia come se vi leggessero la loro fede di nascita, ma la più parte son duri, hanno il pudore della loro situazione e quelli a farli parlare ce ne vuole. E tutto ciò costa... caro mio, costa...</p>
               <p rend="center smallcaps">CRISTOFORO</p>
               <p>Troppo, forse.</p>
               <p rend="center smallcaps">VIGNA</p>
               <p>Troppo? Non mi pare. Ho fatto le cose a modo, credo. Sono stato modestissimo. Ci ho messo gratis l'opera personale, la forza di seduzione e tutto il resto.</p>
               <p rend="center smallcaps">CRISTOFORO</p>
               <p>Non dico questo. Dico che il Codice penale vorrà poi dire la sua...</p>
               <p rend="center smallcaps">VIGNA</p>
               <p>Il Ci Pi? Che cosa vuoi che dica il Ci Pi? Il Ci Pi troverà la cosa perfetta. In fondo non hai rubato niente a nessuno. Hai riempito il cuore di quei due ragazzi, hai dato loro una illusione che cercavano, eccetera eccetera... Non sono tuoi figli, va bene: ma è molto verosimile che lo siano. In fondo accade la stessa cosa in tante famiglie meno singolari della tua e nessuno vi trova nulla da ridire... Piuttosto loro sono degli ingrati, mi pare, che sotto sotto ti sospingono un'altra volta verso la fame...</p>
               <p rend="center smallcaps">CRISTOFORO</p>
               <p>Oh, poveri ragazzi! Un po' esigenti con la loro morale e con la loro ginnastica, ma buoni, affettuosi... E quando mi danno la buona notte baciandomi sulla fronte...</p>
               <p rend="center smallcaps">VIGNA</p>
               <p>Sulla patriarcale fronte...</p>
               <p rend="center smallcaps">CRISTOFORO</p>
               <p>Mi sento un poco commosso...</p>
               <p rend="center smallcaps">VIGNA</p>
               <p>Perdiana, sei un artista!</p>
               <p rend="center smallcaps">CRISTOFORO</p>
               <p>Ma no, tu non puoi capire! Io e te non abbiamo più niente di comune... Tu non puoi capire che penso a certe cose ora, più insistentemente che mai... Venticinque anni…. Una donna oramai... Viva?... Morta?... A chi dà la buona notte?...</p>
               <p rend="center smallcaps">VIGNA</p>
               <p>(<hi rend="italic">Commosso</hi>) Vecchio manigoldo... Smettila. Anch'io, alla fine, sono un rudere d'uomo, con molte vite possibili alle spalle...</p>
               <p rend="italic">(Entra Soave)</p>
               <p rend="center smallcaps">SOAVE</p>
               <p>C'è un signore che insiste per il signor Vigna...</p>
               <p rend="center smallcaps">VIGNA</p>
               <p>Ditegli, bellezza, che ora vengo... (<hi rend="italic">Via Soave</hi>) Cristoforo sai chi è l'uomo che sta in anticamera ? Un giovane capace di fare la felicità dei suoi genitori appena li avrà trovati...</p>
               <p rend="center smallcaps">CRISTOFORO</p>
               <p>Ah, no... Basta! Ci hai preso gusto!</p>
               <p rend="center smallcaps">VIGNA</p>
               <p>Pensaci! Hai due figli sventati, disoccupati, scapati... in una famiglia un figlio di giudizio ci vuole... Dietro un modesto compenso anticipato...</p>
               <p rend="center smallcaps">CRISTOFORO</p>
               <p>Ma no! Ti dico di no...</p>
               <p rend="center smallcaps">VIGNA</p>
               <p>Vile! Tu vuoi la rovina di quei due ragazzi! Sì, essi si rovinano forse per te e tu non vuoi far nulla per loro... Pensa. Questo è milionario... Un uomo che tocca la pietra e diventa oro... Trentun anni. Felice, grandi affari, vince a tutti i giuochi con una costanza indecente... Sei mai stato a Brescia?</p>
               <p rend="center smallcaps">CRISTOFORO</p>
               <p>Perché?</p>
               <p rend="center smallcaps">VIGNA</p>
               <p>Questo qui è nato a Brescia. Tolto dal Brefotrofio da due ricchissimi piemontesi che lo hanno adottato e lasciato erede di una ingente sostanza che egli ha triplicato... Sei mai stato a Brescia?</p>
               <p rend="center smallcaps">CRISTOFORO</p>
               <p>Ma, sì... mi pare di sì... Alla stazione...</p>
               <p rend="center smallcaps">VIGNA</p>
               <p>Basta. Lo vuoi vedere?</p>
               <p rend="center smallcaps">CRISTOFORO</p>
               <p>Un momento! Come corri! Tutto preparato, vero?</p>
               <p rend="center smallcaps">VIGNA</p>
               <p>Il demone del genio.</p>
               <p rend="center smallcaps">CRISTOFORO</p>
               <p>Scommetto che hai già fatto sperare a questo disgraziato...</p>
               <p rend="center smallcaps">VIGNA</p>
               <p>No, è lui che spera da quando ha l'uso della ragione. Sono tutti così. Ma io non gli ho detto niente, te lo giuro. Ma, con l'aria che tira, con le chiacchiere che ho udito, ho pensato di mettere questo fagiano in cantiere. Se ti va, bene, se non ti va...</p>
               <p rend="center smallcaps">CRISTOFORO</p>
               <p>(<hi rend="italic">Già mezzo conquistato al progetto</hi>) E... costui cerca suo padre?</p>
               <p rend="center smallcaps">VIGNA</p>
               <p>No, veramente parla sempre di sua madre. Dei padri in generale non ha una buona opinione. Ma io credo che un padre alla fine non sia da buttarsi via. In ogni modo lascia fare a me. Lo chiamo.</p>
               <p rend="center smallcaps">CRISTOFORO</p>
               <p>Aspetta. Vigna, non mi hai già combinato qualche pasticcio?</p>
               <p rend="center smallcaps">VIGNA</p>
               <p>Ma ti dico di no! Stai tranquillo, che non ti rubo l'onore di essere un malandrino. Ti porto della materia grezza. Se vuoi lavorarla, è tua. Piuttosto stai attento: io parlerò al momento opportuno di Brescia. Non fare la faccia meravigliata. Bisogna creare l'aria della possibilità... (<hi rend="italic">Andando alla comune</hi>) Salvatore!</p>
               <p rend="center smallcaps">CRISTOFORO</p>
               <p>Si chiama Salvatore anche questo! (<hi rend="italic">Compare un giovane grosso, faccia bonacciona e gaia</hi>).</p>
               <p rend="center smallcaps">VIGNA</p>
               <p>(<hi rend="italic">A Cristoforo</hi>) Permetti? Il signor Salvatore Ventura.</p>
               <p rend="center smallcaps">VENTURA</p>
               <p>Sono mortificato... Lei mi aveva detto di aspettarla...</p>
               <p rend="center smallcaps">CRISTOFORO</p>
               <p>Prego, si accomodi... Un liquore?</p>
               <p rend="center smallcaps">VENTURA</p>
               <p>No, grazie. Ho giuocato qui con l'amico tutta notte e sono stanco... Oggi non potrò dormire per via degli affari. Dormirò stasera o domani sera... Ma non posso bere senza il pericolo di schiattare. Sa? La portinaia mi ha salvato la vita. M'ero appoggiato allo stipite e schiacciavo un pisolino in piedi, come i cavalli. Si vede che oscillavo da qualche tempo, perché la portinaia è arrivata giusto in tempo a impedire la caduta (<hi rend="italic">ride</hi>).</p>
               <p rend="center smallcaps">CRISTOFORO</p>
               <p>Mi perdoni lei... La ricevo in camera da pranzo in confidenza perché, sa, la casa nuova è ancora sossopra...</p>
               <p rend="center smallcaps">VENTURA</p>
               <p>Bella davvero. Nuova?</p>
               <p rend="center smallcaps">CRISTOFORO</p>
               <p>Tutta rinnovata. Oh, siamo organizzati da pochi mesi soltanto...</p>
               <p rend="center smallcaps">VENTURA</p>
               <p>E prima dove stava?... (<hi rend="italic">Colpo di tosse di Vigna e imbarazzo di Cristoforo</hi>) Scusi, ho detto una cosa sconveniente?</p>
               <p rend="center smallcaps">CRISTOFORO</p>
               <p>No, no, non si spaventi... Gli è che soltanto da pochi mesi ho potuto coronare il sogno della mia vita che era quello di raccogliere i frammenti della mia famiglia...</p>
               <p rend="center smallcaps">VIGNA</p>
               <p>Sì... Il marchese ha trovato due figli che credeva perduti...</p>
               <p rend="center smallcaps">VENTURA</p>
               <p>Oh... Davvero? Bello! Due figli... Se non fosse ardito da parte mia e se non fosse inopportuna l'ora... vorrei che lei mi raccontasse... Vado matto, io, per le storie di questo genere.</p>
               <p rend="center smallcaps">CRISTOFORO</p>
               <p>Eh, una storia lunga...</p>
               <p rend="center smallcaps">VENTURA</p>
               <p>Perché non viene una sera con noi al circolo? Si fa un «écarté», si diventa sentimentali...</p>
               <p rend="center smallcaps">CRISTOFORO</p>
               <p>No, non posso... Non posso uscire di sera.</p>
               <p rend="center smallcaps">VENTURA</p>
               <p>La questura?</p>
               <p rend="center smallcaps">CRISTOFORO</p>
               <p>Ma no... I figli... Capisce? I figli si sono messi in testa di completare l'educazione del padre.</p>
               <p rend="center smallcaps">VENTURA</p>
               <p>Oh, che pretese! Ma se si diverte, povero babbo... Quanti figli aveva...</p>
               <p rend="center smallcaps">VIGNA</p>
               <p>Ne ha trovati due...</p>
               <p rend="center smallcaps">VENTURA</p>
               <p>Eh... (<hi rend="italic">Pausa</hi>). Niente... Sono stanco... (<hi rend="italic">Si alza</hi>) Molto lieto, marchese... Molto lieto... Sono felice per lei e per i suoi figlioli. Dica loro che hanno avuto una fortuna ineguagliabile. Una fortuna che non tocca a tutti. Ma... Vogliamo andare, Vigna?</p>
               <p rend="center smallcaps">VIGNA</p>
               <p>Sì. Ciao, Cristoforo. Quando hai detto che vai a Brescia?</p>
               <p rend="center smallcaps">CRISTOFORO</p>
               <p>Ma...</p>
               <p rend="center smallcaps">VENTURA</p>
               <p>(<hi rend="italic">Con subitaneo interesse</hi>) Forse il marchese ha consuetudini a Brescia?</p>
               <p rend="center smallcaps">CRISTOFORO</p>
               <p>Consuetudini...</p>
               <p rend="center smallcaps">VIGNA</p>
               <p>Amicizie antiche (<hi rend="italic">fa l'occhietto a Ventura</hi>).</p>
               <p rend="center smallcaps">VENTURA</p>
               <p>Strano... E, scusi.... Niente: sono molto stanco. Eh, peccato che lei non venga qualche volta con noi. Vero? Si starebbe allegri... To', che vedo? Un mazzo di carte? Marchese, lo vuol fare con me un «écarté» di consolazione?</p>
               <p rend="center smallcaps">VIGNA</p>
               <p>Bell'idea, bell'idea, punto anch'io.</p>
               <p rend="center smallcaps">CRISTOFORO</p>
               <p>Qui no, non è possibile... Potrebbe arrivare qualcuno da un momento all'altro.</p>
               <p rend="center smallcaps">VENTURA</p>
               <p>Ma non sarà mica un delitto.</p>
               <p rend="center smallcaps">CRISTOFORO</p>
               <p>Quante cose lecite, signor mio, si debbono fare di nascosto! Andiamo in camera mia.</p>
               <p rend="center smallcaps">VENTURA</p>
               <p>E quanto giochiamo?</p>
               <p rend="center smallcaps">VIGNA</p>
               <p>Un bel cinquecento. Va bene?</p>
               <p rend="center smallcaps">VENTURA</p>
               <p>Io mi giuocherei un'altra cosa. Sentiamo se il signor marchese ci sta. Se vinco io, lei mi racconta tutto...</p>
               <p rend="center smallcaps">CRISTOFORO</p>
               <p>Come tutto?</p>
               <p rend="center smallcaps">VENTURA</p>
               <p>Tutta la sua vita...</p>
               <p rend="center smallcaps">CRISTOFORO</p>
               <p>Ma dico, ho cinquantacinque anni.</p>
               <p rend="center smallcaps">VENTURA</p>
               <p>Le concedo di pagarmi a rate.</p>
               <p rend="center smallcaps">CRISTOFORO</p>
               <p>Ma perché questa curiosità?</p>
               <p rend="center smallcaps">VENTURA</p>
               <p>Perché sono solo al mondo e la mia vita non mi basta.</p>
               <p rend="center smallcaps">CRISTOFORO</p>
               <p>Come vuole... Ma se vinco io non vorrà raccontarmi la sua vita?</p>
               <p rend="center smallcaps">VIGNA</p>
               <p>Magari! Dovresti vincere tu. È meglio che cominci lui... Una vita piena dì particolari interessanti, istruttivi. Fatti dire come fece il primo milione...</p>
               <p rend="center smallcaps">CRISTOFORO</p>
               <p>(<hi rend="italic">in fretta</hi>) Andiamo, andiamo...</p>
               <p rend="center smallcaps">VENTURA</p>
               <p>Ma, dico, senza vergognarsi di niente, vero? No, perché alle volte il pudore fa dimenticare la parte più interessante. Non si vergogni! Mi raccomando.</p>
               <p rend="center smallcaps">VIGNA</p>
               <p>Stia tranquillo. Lo conosco bene.</p>
               <p rend="center smallcaps">VENTURA</p>
               <p>Ho un presentimento...</p>
               <p rend="center smallcaps">CRISTOFORO</p>
               <p>Presto presto, non perdiamo tempo. (<hi rend="italic">Via tutti e tre. Un attimo di scena vuota</hi>).</p>
               <p rend="center smallcaps">ERMANNO</p>
               <p>(<hi rend="italic">A Giannina che è dentro</hi>) Aspetta che guardo se si può passare. (<hi rend="italic">Cerca: una carta da giuoco gli cade sottomano</hi>) To'!... Che significa? Una carta? Ah, bene. (<hi rend="italic">A Giannina</hi>) Vieni.</p>
               <p rend="center smallcaps">GIANNINA</p>
               <p>Non c'è l'orco?</p>
               <p rend="center smallcaps">ERMANNO</p>
               <p>No, non c'è. Ma ora mi sente.</p>
               <p rend="center smallcaps">GIANNINA</p>
               <p>Che è accaduto?</p>
               <p rend="center smallcaps">ERMANNO</p>
               <p>Giuoca, capisci? Giuoca ancora. Ho trovato una carta sulla tavola.</p>
               <p rend="center smallcaps">GIANNINA</p>
               <p>E lascialo giuocare. È la sua età.</p>
               <p rend="center smallcaps">CRISTOFORO</p>
               <p>(<hi rend="italic">Entrando</hi>) Ma dove... (<hi rend="italic">cerca un poco ma poi vede i due che restano imbarazzati della sua presenza</hi>).</p>
               <p rend="center smallcaps">ERMANNO</p>
               <p>Papà...</p>
               <p rend="center smallcaps">CRISTOFORO</p>
               <p>Che vuol dire questo?</p>
               <p rend="center smallcaps">ERMANNO</p>
               <p>Ti presento la mia fidanzata.</p>
               <p rend="center smallcaps">CRISTOFORO</p>
               <p>Non voglio conoscere fidanzate, io! Non è questo il momento delle fidanzate... Quando si ha una testa pazza come la tua non ci si fidanza...</p>
               <p rend="center smallcaps">ERMANNO</p>
               <p>Ma che hai?</p>
               <p rend="center smallcaps">CRISTOFORO</p>
               <p>Che ho? Lo sa, signorina mia, che cosa vuol fare il suo fidanzato? Lo sa?</p>
               <p rend="center smallcaps">GIANNINA</p>
               <p>Sì, signore. Da un pezzo.</p>
               <p rend="center smallcaps">CRISTOFORO</p>
               <p>Io invece da un minuto. Perché sono l'ultimo io a sapere che cosa fanno i miei figli.</p>
               <p rend="center smallcaps">ERMANNO</p>
               <p>Io sono maggiorenne. Per te poi più che per altri. Ho fatto sempre il mio dovere, mi sono fatto una posizione nella vita, senza bisogno dei consigli di nessuno.</p>
               <p rend="center smallcaps">CRISTOFORO</p>
               <p>Ma adesso ci sono io.</p>
               <p rend="center smallcaps">ERMANNO</p>
               <p>È una preoccupazione di più per me, niente altro.</p>
               <p rend="center smallcaps">CRISTOFORO</p>
               <p>Ma senti che tono! Come se io fossi minorenne. Signorina, lei approva la condotta dì Ermanno?</p>
               <p rend="center smallcaps">GIANNINA</p>
               <p>Una donna che vuole essere la buona compagna d'un uomo non deve ostacolarne le decisioni.</p>
               <p rend="center smallcaps">CRISTOFORO</p>
               <p>Ma i suoi di casa che cosa ne dicono?</p>
               <p rend="center smallcaps">GIANNINA</p>
               <p>Naturalmente la pensano come lei.</p>
               <p rend="center smallcaps">CRISTOFORO</p>
               <p>Meno male. Allora siamo alla rottura di questo fidanzamento. Intesi?</p>
               <p rend="center smallcaps">GIANNINA</p>
               <p>Ma quando mai lei lo ha approvato?</p>
               <p rend="center smallcaps">CRISTOFORO</p>
               <p>Mai. Si vede che presentivo questa catastrofe...</p>
               <p rend="center smallcaps">ERMANNO</p>
               <p>Oh, che parole!...</p>
               <p rend="center smallcaps">CRISTOFORO</p>
               <p>Insomma...</p>
               <p rend="center smallcaps">ERMANNO</p>
               <p>Insomma, papà, basta! Farò quello che ho deciso e Giannina è con me! (<hi rend="italic">A Giannina</hi>) Sei con me?</p>
               <p rend="center smallcaps">GIANNINA</p>
               <p>Sì, caro, sempre...</p>
               <p rend="center smallcaps">ERMANNO</p>
               <p>Amore!</p>
               <p rend="center smallcaps">GIANNINA</p>
               <p>Caro!</p>
               <p rend="center smallcaps">CRISTOFORO</p>
               <p>Ma insomma! Non ho proprio alcuna autorità in questa casa... Si fanno le carezze sotto i miei occhi! Vergognatevi! Specialmente lei si vergogni! Verrò oggi io stesso da suo padre.</p>
               <p rend="center smallcaps">GIANNINA</p>
               <p>Finalmente!</p>
               <p rend="center smallcaps">CRISTOFORO</p>
               <p>Verrà a dirgli che bisogna fare il possibile per dividervi. Ermanno adesso ha da pensare a se stesso.</p>
               <p rend="center smallcaps">GIANNINA</p>
               <p>No, per carità, non vada da mio padre!</p>
               <p rend="center smallcaps">CRISTOFORO</p>
               <p>Ci andrò.</p>
               <p rend="center smallcaps">GIANNINA</p>
               <p>Non vada. Vuol bastonarla, perché dice che è stato lei a indurre Ermanno a cedere il negozio. E non sente ragioni.</p>
               <p rend="center smallcaps">CRISTOFORO</p>
               <p>Vuol bastonarmi? Lo ha detto lui?</p>
               <p rend="center smallcaps">GIANNINA</p>
               <p>Sì.</p>
               <p rend="center smallcaps">CRISTOFORO</p>
               <p>(<hi rend="italic">A Ermanno</hi>) Lo vedi a che pericoli esponi tuo padre? Insomma, io ci devo andare.</p>
               <p rend="center smallcaps">GIANNINA</p>
               <p>(<hi rend="italic">Irritata</hi>) Ma insomma, la finisca, sa? Ma che cosa avete tutti contro di noi? Tanto è inutile, se lo metta bene in testa. È inutile; io sposerò Ermanno, perché lo amo e mi ama. Non c'è nessuno che possa impedirlo, nè lei nè mio padre. Alla fine io sono libera libera. So quel che dico, ha capito? Lo sposo calzolaio o marchese. È lo stesso. E non me ne importa di nessuno.</p>
               <p rend="center smallcaps">CRISTOFORO</p>
               <p>Signorina!</p>
               <p rend="center smallcaps">ERMANNO</p>
               <p>Ha ragione! Ma ora basta, Giannina, basta.</p>
               <p rend="center smallcaps">CRISTOFORO</p>
               <p>Mi pare che ne abbia dette abbastanza per non essere in casa sua.</p>
               <p rend="center smallcaps">GIANNINA</p>
               <p>Ma che casa mia, casa sua... Mi sono tenuta fin che ho potuto, ma alla fine si scoppia. È tutta colpa sua, sa? Se non veniva lei a guastare tutto all'improvviso, noi saremmo già sposati e felici... Ma è venuto lei... È entrato in casa tutto un albero genealogico e tutto è andato all'aria. Sa che cosa devo dire io? Che quando si vuole che il figlio non sposi una povera ragazza come me, ci si fa vivi prima... Ha capito? Gliel'ho detta e sto meglio... Buona sera. (<hi rend="italic">Via</hi>).</p>
               <p rend="center smallcaps">CRISTOFORO</p>
               <p>(<hi rend="italic">Pausa</hi>) E tu vuoi sposare una donna con un carattere così?</p>
               <p rend="center smallcaps">ERMANNO</p>
               <p>Papà, mi dispiace che si sia lasciata trasportare, ma anche tu riconosci….</p>
               <p rend="center smallcaps">CRISTOFORO</p>
               <p>Insomma, hai deciso di cambiare mestiere...</p>
               <p rend="center smallcaps">ERMANNO</p>
               <p>Deciso.</p>
               <p rend="center smallcaps">CRISTOFORO</p>
               <p>E che cosa farai?</p>
               <p rend="center smallcaps">ERMANNO</p>
               <p>Non lo so.</p>
               <p rend="center smallcaps">CRISTOFORO</p>
               <p>Bel programma... Ma per fortuna ci sono io. Ora so quel che devo fare. Perché, in fondo, ha ragione quella ragazza... Se non c'ero io... (<hi rend="italic">Cristoforo si rimette a cercare</hi>).</p>
               <p rend="center smallcaps">ERMANNO</p>
               <p>Oh, papà...</p>
               <p rend="center smallcaps">CRISTOFORO</p>
               <p>Mi farei turco per sapere dove è andata a finire quella carta. Era qui, sulla tavola...</p>
               <p rend="center smallcaps">ERMANNO</p>
               <p>Ah... A proposito. Noi cerchiamo di redimerti e tu...</p>
               <p rend="center smallcaps">CRISTOFORO</p>
               <p>Oh, figlio mio... Lascia andare la redenzione... Quello che è fatto è fatto... Anzi, ti dirò che qualche cosa ancora mi resta a fare, prima di chiudere il mio libro nero... Dammi... E lasciami fare...</p>
               <p rend="center smallcaps">ERMANNO</p>
               <p>Ma che cosa?</p>
               <p rend="center smallcaps">CRISTOFORO</p>
               <p>Oh, una partitina innocente. Però, da questa partitina innocente qualche cosa può nascere. È la parola giusta: nascere. (<hi rend="italic">Va alla porta e si ferma</hi>) Di' un po'... Come si chiama quella ragazza?</p>
               <p rend="center smallcaps">ERMANNO</p>
               <p>Giannina.</p>
               <p rend="center smallcaps">CRISTOFORO</p>
               <p>Un po' impetuosa, però è carina... Non avrei creduto... Le starà bene il titolo di marchesa... Complimenti, (<hi rend="italic">Esce</hi>).</p>
               <p rend="center">FINE DEL PRIMO ATTO</p>
            </div>
            <div type="div2">
               <head>
                  <anchor type="bookmark-start" xml:id="id___RefHeading__10228_536125096"/>Atto secondo<ptr type="bookmark-end" target="#id___RefHeading__10228_536125096"/>
               </head>
               <p rend="italic">La stessa scena</p>
               <p rend="italic">Aria di festa. Fiori dovunque. Sulla tavola stoviglie, bicchieri, bottiglie scintillanti per un «lunch». Tende alte porte e tendine nuove alla finestra. La sala da pranzo è stata sfondata, un poco, con l'allargamento della porta di fondo, che, quando le luci saranno accese, dimostrerà di dare adito, da una parte ai salotti, dall'altra a una uscita. Tramonto. La luce del sole rosso batte alle finestre. Verso la metà dell'atto sarà necessario accendere le lampade. Soave e un cameriere faranno il servizio venendo a prendere la roba dalla tavola e recandola ai salotti.</p>
               <p rend="italic">(Quando si apre la tela sono in scena Cristoforo e Vigna che consultano un orario ferroviario).</p>
               <p rend="center smallcaps">VIGNA</p>
               <p>Il treno parte alle otto e arriva alle due dopo la mezzanotte alla frontiera.</p>
               <p rend="center smallcaps">CRISTOFORO</p>
               <p>Tutto pronto? Passaporti, biglietti?</p>
               <p rend="center smallcaps">VIGNA</p>
               <p>Tutto. Ma mi dici che cosa ti ha preso tutto in una volta?</p>
               <p rend="center smallcaps">CRISTOFORO</p>
               <p>Tu puoi fare quello che vuoi. Io, però, ti consiglierei di seguirmi. E io me la batto.</p>
               <p rend="center smallcaps">VIGNA</p>
               <p>Ma se le cose vanno benissimo!</p>
               <p rend="center smallcaps">CRISTOFORO</p>
               <p>Troppo bene, troppo bene. Del resto, te lo avevo detto: sistemata la posizione di quei due ragazzi, eclissarsi. Ora, grazie a quel tuo Ventura che Dio lo benedica, tutto è a posto. Io sono contento e felice, ma capisco che ora incominciano le difficoltà. Io non oso riconoscere Ventura.</p>
               <p rend="center smallcaps">VIGNA</p>
               <p>Poveretto! Che piange a parlarne... Ma perché?</p>
               <p rend="center smallcaps">CRISTOFORO</p>
               <p>Perché a insistere sulle cose, si rompono. Un milionario, un uomo conosciuto da tutta la città. Uno scandalo, una meraviglia generale. Troppa pubblicità. Se arrivo a tanto di riconoscere anche Ventura, il trucco si scopre. Troppi figli e troppo comodi sopra tutto. C'è la galera, capisci?... E tu sei mio complice. Mio procuratore...</p>
               <p rend="center smallcaps">VIGNA</p>
               <p>Ma bisognerebbe che la denuncia venisse da loro...</p>
               <p rend="center smallcaps">CRISTOFORO</p>
               <p>E chi lo sa quel che può accadere? Un sospetto oggi, un pettegolezzo domani, una calunnia poi... Lentamente, insensibilmente penetra nell'animo di quei ragazzi la persuasione d'essere stati gabbati...</p>
               <p rend="center smallcaps">VIGNA</p>
               <p>Sarebbero degli ingrati, se protestassero.</p>
               <p rend="center smallcaps">CRISTOFORO</p>
               <p>L'ingratitudine è la caratteristica dei figli legittimi. Figurati questi... E poi, vuoi che ti dica? Non è solo questo. È che voglio loro un po' di bene e non sono tranquillo, non sono tranquillo. Vorrei dir loro la verità e che mi perdonassero. Speranza pazza. Ma io sono certo che, se resto accanto a loro, una volta o l'altra spiattello tutto e tutto va all'aria... Ora si può rubare un portafogli, ma un sentimento no. Non c'è speranza di perdono.</p>
               <p rend="center smallcaps">VIGNA</p>
               <p>Sei illogico, vecchio mio. Non ti riconosco più.</p>
               <p rend="center smallcaps">CRISTOFORO</p>
               <p>La logica, la logica... Ma questo imbarazzo che sta fra la paura della punizione e il disagio della cosa malfatta, dove lo metti? Io ho giuocato l'anima mia, ho dissipato, ho condotto una vita da zingaro, tutto quello che vuoi, ma, alla fine, non ho mai scherzato con la vita degli altri...</p>
               <p rend="center smallcaps">VIGNA</p>
               <p>Qualche volta... No?</p>
               <p rend="center smallcaps">CRISTOFORO</p>
               <p>(<hi rend="italic">Vivacemente</hi>) Una volta sola... Con la vita di una povera donna... Ma poi, mai più... Ecco. E lascia andare certi discorsi che mi danno fastidio. E poi questi ragazzi sono troppo buoni, troppo onesti. Fossero delle canaglie, pazienza, ma quando i figli sono virtuosi, per i genitori è un bell'imbarazzo. Perché non hanno più niente da insegnare, o hanno troppo da imparare... Io poi...</p>
               <p rend="center smallcaps">VIGNA</p>
               <p>Ma se fuggi, come giustifichi?</p>
               <p rend="center smallcaps">CRISTOFORO</p>
               <p>Tutto preveduto, tutto calcolato. Vedi questa busta? Rossa. Dà nell'occhio. Ecco qua: «Miei cari, perdonatemi se vi lascio, ma la famiglia non è fatta per me. Ci scriveremo qualche volta. Ho risolto la questione economica e non vi preoccupate di ciò...».</p>
               <p rend="center smallcaps">VIGNA</p>
               <p>L'hai risolta? Come?</p>
               <p rend="center smallcaps">CRISTOFORO</p>
               <p>Non so ancora, ma la risolverò. Troveremo qualche cosa... «Non cercate di farmi ritornare, non mi inseguite, ve ne prego. Lasciatemi essere quello che sono, un papà bastardo». Carina, eh? Questa l'attacco allo specchio con una mica di pane.</p>
               <p rend="center smallcaps">VIGNA</p>
               <p>Ma, e Ventura? Quello schiatta.</p>
               <p rend="center smallcaps">CRISTOFORO</p>
               <p>No. A lui dirò qualche cosa di tranquillizzante. Tutto calcolato. Poi, quando sarò scomparso ed essi mi crederanno morto, Ventura non avrà che da rimpiangermi, più degli altri. Si riuniranno tutti e tre, di sera, in questa stanza, e parleranno di me e avranno dei nipoti che saranno fieri di questo nonno avventuriero.</p>
               <p rend="center smallcaps">VIGNA</p>
               <p>Ma tu sei pazzo. Ma non puoi aspettare ancora un poco? Proprio oggi, in una giornata di festa familiare?...</p>
               <p rend="center smallcaps">CRISTOFORO</p>
               <p>La confusione mi giova. Del testo, meglio oggi che domani. Non so più che cosa dire per frenare gli entusiasmi filiali di Ventura... Che buon ragazzo anche lui... Ma perché sono tutti cosi buoni?</p>
               <p rend="center smallcaps">VIGNA</p>
               <p>Colpa mia... Dovevo cercarne d'altra specie, ma ti confesso che... non erano convenienti...</p>
               <p rend="center smallcaps">CRISTOFORO</p>
               <p>Capisco. Ma adesso fila. Ho fatto fare questa uscita proprio per i gentiluomini come te.</p>
               <p rend="center smallcaps">VIGNA</p>
               <p>Ti telefono, allora?</p>
               <p rend="center smallcaps">CRISTOFORO</p>
               <p>Fra un'oretta. Se risponde un altro, di' che sei il capomastro. Vieni. (<hi rend="italic">Escono</hi>).</p>
               <p rend="italic">(Soave e un cameriere sono entrati a prendere delle stoviglie).</p>
               <p rend="center smallcaps">ERMANNO</p>
               <p>(<hi rend="italic">Entra. A Soave</hi>) Nessuno ancora?</p>
               <p rend="center smallcaps">SOAVE</p>
               <p>Hanno suonato alla porta ora... Ma non è tardi... (<hi rend="italic">Via col cameriere</hi>).</p>
               <p rend="center smallcaps">ERMANNO</p>
               <p>(<hi rend="italic">Si siede</hi>).</p>
               <p rend="center smallcaps">SALVATORE</p>
               <p>(<hi rend="italic">Entrando con una carta in mano</hi>). Ti pesco finalmente. Leggi qua.</p>
               <p rend="center smallcaps">ERMANNO</p>
               <p>Ma lasciami stare. Sei ossessionante col tuo dovere. Oggi è la mia festa, non voglio noie.</p>
               <p rend="center smallcaps">SALVATORE</p>
               <p>Ma non v'è nessuno. La tua bella si starà mettendo ora il minio sulle labbra. Hai tutto il tempo di decidere. Questo qui vuole fare quell'affare del Fragonard...</p>
               <p rend="center smallcaps">ERMANNO</p>
               <p>Bene, avanti.</p>
               <p rend="center smallcaps">SALVATORE</p>
               <p>Ma e falso.</p>
               <p rend="center smallcaps">ERMANNO</p>
               <p>Come sei noioso. Vuoi fare il commercio dei quadri antichi senza i falsi? Sono cose che le sanno anche gli americani.. Anzi... Per tua regola i buongustai non cercano che delle falsificazioni, adesso. Dicono che non c'è niente da meravigliarsi che Tiziano sappia comporre una bella tela. Ma che un anonimo qualunque riesca a passare per Tiziano è meraviglioso... Del resto, senti, anche da Ventura...</p>
               <p rend="center smallcaps">SALVATORE</p>
               <p>Buona notte. Quello lì non fa niente, non viene mai in ufficio, si disinteressa della cosa completamente. Paga e basta.</p>
               <p rend="center smallcaps">ERMANNO</p>
               <p>Bene, meglio così.</p>
               <p rend="center smallcaps">SALVATORE</p>
               <p>Ma io non ci capisco più niente. Gli uomini d'affari me li immaginavo in un altro modo. Credevo che si occupassero degli affari loro. Invece...</p>
               <p rend="center smallcaps">ERMANNO</p>
               <p>Ti fermi alla superficie, caro. In realtà nei primi tre mesi della nostra società anonima per il commercio delle opere antiche c'è già un movimento che fa presagire bene... Dunque vedi che Ventura li fa i suoi affari...</p>
               <p rend="center smallcaps">SALVATORE</p>
               <p>Eppure quando penso che se non ci fosse stato lui saremmo affondati senza misericordia e che lui ci è venuto incontro come la befana, carico di doni... Non capisco, non mi rendo conto. Noi potremmo derubarlo che non si accorgerebbe mai, mai! La sua sola preoccupazione è che io consenta a farmi chiamare Totò.</p>
               <p rend="center smallcaps">ERMANNO</p>
               <p>E tu fatti chiamare Totò.</p>
               <p rend="center smallcaps">SALVATORE</p>
               <p>Ma nemmeno per sogno! Sì chiami lui Totò, se non vuole due Salvatori nell'azienda.</p>
               <p rend="center smallcaps">ERMANNO</p>
               <p>Sei poco carino con un uomo che è stato tanto gentile con noi.</p>
               <p rend="center smallcaps">SALVATORE</p>
               <p>Lo vedi che dici anche tu che è stato gentile. Gentile non è una parola del gergo affaristico.</p>
               <p rend="center smallcaps">ERMANNO</p>
               <p>Ma che hai?</p>
               <p rend="center smallcaps">SALVATORE</p>
               <p>Ma insomma: sono tre mesi che filiamo su un treno di vita che non avremmo mai sognato. Tu hai comprato la macchina, io mi sono costruito una palestra per il babbo, i genitori della tua fidanzata si sono ricreduti nel tuoi riguardi e il babbo ha potuto andare a fare quella benedetta visita, che ci permette oggi di festeggiare il tuo fidanzamento...</p>
               <p rend="center smallcaps">ERMANNO</p>
               <p>Hai visto i salotti? Magnifici..</p>
               <p rend="center smallcaps">SALVATORE</p>
               <p>Ma lasciami finire!</p>
               <p rend="center smallcaps">ERMANNO</p>
               <p>Ho capito, ho capito. Ma è un amico del babbo.</p>
               <p rend="center smallcaps">SALVATORE</p>
               <p>Non è vero. Mi sono accertato che non sa nemmeno da che parte si comincia a giuocare all'«écarté...».</p>
               <p rend="center smallcaps">ERMANNO</p>
               <p>E allora? Perché avrebbe fatto questo?</p>
               <p rend="center smallcaps">SALVATORE</p>
               <p>Non riesco a indovinarlo. Mi sono rivolto anche a una agenzia di informazioni segrete ed ecco la risposta: «Figlio di ignoti».</p>
               <p rend="center smallcaps">ERMANNO</p>
               <p>Tutto qui?</p>
               <p rend="center smallcaps">SALVATORE</p>
               <p>Tutto qui.</p>
               <p rend="center smallcaps">ERMANNO</p>
               <p>Ma questo non spiega niente.</p>
               <p rend="center smallcaps">SALVATORE</p>
               <p>Appunto.</p>
               <p rend="center smallcaps">ERMANNO</p>
               <p>Che cosa hai pagato per questa informazione?</p>
               <p rend="center smallcaps">SALVATORE</p>
               <p>Cinquanta lire. Se me ne vuoi dare venticinque...</p>
               <p rend="center smallcaps">ERMANNO</p>
               <p>Ma nemmeno per sogno! Questi sono affari sbagliati! Altro che quel falso Fragonard! (<hi rend="italic">Colpito da un'idea</hi>) Salvatore!</p>
               <p rend="center smallcaps">SALVATORE</p>
               <p>Eh?</p>
               <p rend="center smallcaps">ERMANNO</p>
               <p>Salvatore... Come dice quell'informazione?</p>
               <p rend="center smallcaps">SALVATORE</p>
               <p>Figlio di ignoti.</p>
               <p rend="center smallcaps">ERMANNO</p>
               <p>Guardami, Salvatore... Che sia...</p>
               <p rend="center smallcaps">SALVATORE</p>
               <p>Eh?</p>
               <p rend="center smallcaps">ERMANNO</p>
               <p>Non capisci?</p>
               <p rend="center smallcaps">SALVATORE</p>
               <p>Voglio essere fulminato...</p>
               <p rend="center smallcaps">ERMANNO</p>
               <p>Figlio di... Come noi... Come me, come te...</p>
               <p rend="center smallcaps">SALVATORE</p>
               <p>(<hi rend="italic">Intuendo qualche cosa</hi>) Santissimi numi! (<hi rend="italic">Cadono tutti e </hi>
                  <hi rend="italic">due a sedere</hi>).</p>
               <p rend="center smallcaps">ERMANNO</p>
               <p>Ma insomma, dico io... Un uomo che ci arriva addosso nel momento più critico della nostra vita, preleva la mia bottega per una somma che non avrei mai sognato di prendere, costituisce una società per noi due e se ne disinteressa totalmente, stipendi, prebende...</p>
               <p rend="center smallcaps">SALVATORE</p>
               <p>Pareva che dicessi delle sciocchezze poco fa.</p>
               <p rend="center smallcaps">ERMANNO</p>
               <p>Ma come non avere pensato a tutto questo prima? Mi spieghi come va che non ci abbiamo mai pensato? La cosa è talmente assurda...</p>
               <p rend="center smallcaps">SALVATORE</p>
               <p>Lo pensi adesso che è assurda?</p>
               <p rend="center smallcaps">ERMANNO</p>
               <p>Caro mio: quando uno è in pericolo trova troppo naturale che qualcuno lo salvi. È dopo che interviene la riflessione...</p>
               <p rend="center smallcaps">SALVATORE</p>
               <p>Se non c'ero io, però, tu morivi senza avere avuto questo sospetto... Ma insomma, ci sei arrivato...</p>
               <p rend="center smallcaps">ERMANNO</p>
               <p>Oh... Ma è evidente...</p>
               <p rend="center smallcaps">SALVATORE</p>
               <p>Ecco perché vuole chiamarmi Totò a tutti i costi...</p>
               <p rend="center smallcaps">ERMANNO</p>
               <p>Ecco perché del mio negozio ha fatto un magazzino...</p>
               <p rend="center smallcaps">SALVATORE</p>
               <p>Deve essere così...</p>
               <p rend="center smallcaps">ERMANNO</p>
               <p>È così... (<hi rend="italic">Pausa</hi>) È strano. Provo la sensazione che un figlio regolare deve provare quando la mamma sta per dare alla luce un altro membro della famiglia...</p>
               <p rend="center smallcaps">SALVATORE</p>
               <p>Vorrei sentirla questa emozione del primo vagito...</p>
               <p rend="center smallcaps">ERMANNO</p>
               <p>Però... Che tipo, nostro padre...</p>
               <p rend="center smallcaps">SALVATORE</p>
               <p>A proposito... Ma se così fosse, perché non lo avrebbe detto? Non fecero tanti complimenti con me, quando nascesti tu.</p>
               <p rend="center smallcaps">ERMANNO</p>
               <p>Credo che papà incominci a vergognarsi. Noi siamo cresciuti, capisci?...</p>
               <p rend="center smallcaps">SALVATORE</p>
               <p>Però bisogna riconoscere che quando in una famiglia ci sono molti figli è una manna, perché non andranno mica tutti a fondo e allora...</p>
               <p rend="center smallcaps">ERMANNO</p>
               <p>C'è un proverbio che mi faceva venire un nodo alla gola in altri tempi... Quattro fratelli, quattro castelli.</p>
               <p rend="center smallcaps">SALVATORE</p>
               <p>Caro Ermanno, (<hi rend="italic">lo abbraccia</hi>) io e te siamo due castellucci... Ma il terzo è un maniero...</p>
               <p rend="center smallcaps">ERMANNO</p>
               <p>E vuoi che ti dica? Vedrai che questa faccenda non si ferma qui.</p>
               <p rend="center smallcaps">SALVATORE</p>
               <p>No, adesso basta...</p>
               <p rend="center smallcaps">ERMANNO</p>
               <p>No, no. Vedrai che non si ferma qui... Perché si vede che era un'abitudine... Uno, due, va bene... Incidenti, disgrazie... Ma tre? La cosa diventa lunga. Qui si finisce alla mezza dozzina sì e no. Scommetto che salterà fuori un medico... un autista, un contadino...</p>
               <p rend="center smallcaps">SALVATORE</p>
               <p>È il colmo. Non è sopportabile tutto ciò.</p>
               <p rend="center smallcaps">ERMANNO</p>
               <p>Bisogna tagliare la testa al toro.</p>
               <p rend="center smallcaps">SALVATORE</p>
               <p>Un toro, un toro davvero...</p>
               <p rend="center smallcaps">ERMANNO</p>
               <p>Lo chiamo da parte e gli faccio la predica. Basta con gli errori giovanili. Tutto si può ammettere e perdonare. Ma che uno non faccia altro che andare in giro per il mondo a sedurre delle povere signorine, per poi costringerle a separarsi dalle loro creature, questo non è ammissibile. O la smette o noi...</p>
               <p rend="center smallcaps">SALVATORE</p>
               <p>Ma a quest'ora avrà anche smesso...</p>
               <p rend="center smallcaps">ERMANNO</p>
               <p>Ma fino a quando dovremo essere esposti al pericolo di incontrare dei fratelli nuovi? Qui ne nasce uno ogni momento. Avremo anche il diritto di sistemarci, in qualche modo...</p>
               <p rend="center smallcaps">SALVATORE</p>
               <p>Lascia fare a me. Lo prendo nell'ora della ginnastica, quando ha fatto tutti gli esercizi sotto il mio controllo. È il momento più adatto per sapere la verità. Non ha più resistenza. Gli domando semplicemente «Quanti?». Se risponde tre, bene, pazienza. Se risponde quattro io me ne vado.</p>
               <p rend="center smallcaps">ERMANNO</p>
               <p>Hai ragione. Per me la cosa è anche più facile... Prendo moglie... Ma per ora, silenzio... (<hi rend="italic">è interrotto da Cristoforo e da Salvatore Ventura che entrano</hi>).</p>
               <p rend="center smallcaps">CRISTOFORO</p>
               <p>Guardi come ho allargato la sala da pranzo... Le piace?</p>
               <p rend="center smallcaps">VENTURA</p>
               <p>Molto bene, molto elegante... Oh, caro Ermanno, buon giorno...</p>
               <p rend="center smallcaps">ERMANNO</p>
               <p>Carissimo.</p>
               <p rend="center smallcaps">VENTURA</p>
               <p>Salvatore, sempre con delle carte in mano... Scommetto che è un bilancio... (<hi rend="italic">Ride</hi>) Scusi la bazzecola eh?... Ma sapete che il babbo ha sistemato molto bene questa casa? Molto, molto, molto... Ha l'anima del costruttore. Strano che non abbia nessun figliolo con queste tendenze... Ma non è un po' pìccola per loro questa casa?</p>
               <p rend="center smallcaps">CRISTOFORO</p>
               <p>Piccola, piccola no, ma certo bisogna rinunciare...</p>
               <p rend="center smallcaps">ERMANNO</p>
               <p>A che cosa? Due salotti, due sale da pranzo, quattro camere da letto... Due studi... Una palestra... Che ci vuoi fare?</p>
               <p rend="center smallcaps">VENTURA</p>
               <p>Oh... Non è moltissimo... Io per esempio ci vedrei una piscina, una sala per le proiezioni cinematografiche, una biblioteca e una piccola sala da esposizione che sarebbe molto utile a certi fini...</p>
               <p rend="center smallcaps">ERMANNO</p>
               <p>Già... Ci si potrebbe tenere quei pochi pezzi autentici e farli vedere ai clienti più fini come delle cose proibite...</p>
               <p rend="center smallcaps">VENTURA</p>
               <p>Appunto, appunto... Bene, ci penseremo... Ormai questa casa è tutta vostra. Non c'è che da prendere l'ala settentrionale, sfondare, ricostruire... In sei mesi è una residenza degna dei marchesi di Lucera... Volete che me ne incarichi io?</p>
               <p rend="center smallcaps">CRISTOFORO</p>
               <p>Ma no, perché?... Più avanti, se mai... Si vedrà...</p>
               <p rend="center smallcaps">VENTURA</p>
               <p>Aspettate. A me piace di fare le cose in fretta... Posso telefonare?...</p>
               <p rend="center smallcaps">ERMANNO</p>
               <p>Ma via, domani... (<hi rend="italic">Ventura va al telefono</hi>)</p>
               <p rend="center smallcaps">VENTURA</p>
               <p>Domani non esiste nel mio vocabolario... Pronto? Parlo col commendatore Pierini? Sì? Molto bene... Grazie, senta un poco... (<hi rend="italic">Cristoforo si incammina verso la luce che viene dal salotto, mentre Ermanno e Salvatore si avvicinano l'uno all'altro</hi>).</p>
               <p rend="center smallcaps">ERMANNO</p>
               <p>Sai che cosa ho notato?</p>
               <p rend="center smallcaps">SALVATORE</p>
               <p>Che cosa?</p>
               <p rend="center smallcaps">ERMANNO</p>
               <p>Che, carne a parte, ti somiglia...</p>
               <p rend="center smallcaps">SALVATORE</p>
               <p>No... Invece somiglia a te. Guarda l'occhio...</p>
               <p rend="center smallcaps">VENTURA</p>
               <p>Ho comperato la casa….. Scusate la bazzecola... Ora telefono all'architetto che venga domani a prendere le sue misure... (<hi rend="italic">telefona ancora</hi>).</p>
               <p rend="center smallcaps">ERMANNO</p>
               <p>Mi pare che non ci sia più dubbio...</p>
               <p rend="center smallcaps">SALVATORE</p>
               <p>No. Ma è preoccupante...</p>
               <p rend="center smallcaps">ERMANNO</p>
               <p>Pensare che lui non pensa nemmeno che noi sappiamo tutto... Quasi quasi, mi viene voglia di abbracciarlo... Gli vuoi bene tu?</p>
               <p rend="center smallcaps">SALVATORE</p>
               <p>Ma, bene poi...</p>
               <p rend="center smallcaps">ERMANNO</p>
               <p>Come a me, insomma...</p>
               <p rend="center smallcaps">SALVATORE</p>
               <p>No... Non ancora... Ne voglio più a te...</p>
               <p rend="center smallcaps">ERMANNO</p>
               <p>Caro, anch'io. Se poi non avessi certe manie te ne vorrei di più Con te ho già vissuto un poco... sofferto... È questo che fa i fratelli...</p>
               <p rend="center smallcaps">VENTURA</p>
               <p>Fatto... Già tutto sistemato con l'architetto. Sospenderà qualsiasi lavoro per non dedicarsi che a questo...</p>
               <p rend="center smallcaps">ERMANNO</p>
               <p>Ma per il capriccio di nostro padre lei...</p>
               <p rend="center smallcaps">VENTURA</p>
               <p>Capriccio? No, no... E poi non siamo soci? Le vuol molto bene, sa, suo padre. Mi ha parlato della sua fidanzata con molta simpatia. Ha detto che è proprio la ragazza che ci vuole per un caro giovane come lei.</p>
               <p rend="center smallcaps">ERMANNO</p>
               <p>Mi fa piacere... Sa che non la voleva conoscere? Ma sì! Se non avessi avuto quella alzata di testa e non avessi scandalizzato l'universo, cedendo il negozio... saremmo ancora in istato di guerra subacquea. E poi c'è stato lei... Lei è stato la nostra salvezza, veramente...</p>
               <p rend="center smallcaps">SALVATORE</p>
               <p>Ah... sì! Non ci poteva trattare così che un fratello...</p>
               <p rend="center smallcaps">VENTURA</p>
               <p>Sì? È vero? Vi pare?... Ebbene, miei cari... (<hi rend="italic">Pausa, Pentimento e altra voce</hi>) Perché non ci diamo del tu?</p>
               <p rend="center smallcaps">ERMANNO</p>
               <p>Volentieri.</p>
               <p rend="center smallcaps">SALVATORE</p>
               <p>Con tutto il piacere... (<hi rend="italic">Strette di mano calorose e silenziose con sorrisi intensi</hi>).</p>
               <p rend="center smallcaps">VENTURA</p>
               <p>E adesso godiamoci questi brevi istanti di solitudine... Sei contento di sposarti?...</p>
               <p rend="center smallcaps">ERMANNO</p>
               <p>Puoi immaginartelo... Mi pare mill'anni...</p>
               <p rend="center smallcaps">VENTURA</p>
               <p>A te (<hi rend="italic">Trae di tasca un astuccio</hi>). Per te... Come ricordo di questo giorno...</p>
               <p rend="center smallcaps">ERMANNO</p>
               <p>Oh, ma è magnifica... Ma non è possibile, non posso accettare. Ma come faccio... Magnifica...</p>
               <p rend="center smallcaps">VENTURA</p>
               <p>Scusami la bazzecola, eh... La terrai come dimostrazione del mio affetto, del mio vero affetto (<hi rend="italic">si commuove</hi>).</p>
               <p rend="center smallcaps">ERMANNO</p>
               <p>Che hai?</p>
               <p rend="center smallcaps">SALVATORE</p>
               <p>Che c'è?</p>
               <p rend="center smallcaps">VENTURA</p>
               <p>Niente... Niente... Sai... Quando si è soli al mondo... Basta così. Parliamo d'altro...</p>
               <p rend="center smallcaps">SALVATORE</p>
               <p>D'affari...</p>
               <p rend="center smallcaps">VENTURA</p>
               <p>No. Bella giornata eh?...</p>
               <p rend="center smallcaps">CRISTOFORO</p>
               <p>(<hi rend="italic">Comparendo al fondo guarda con tenera commozione il </hi>
                  <hi rend="italic">gruppo e allarga le braccia come a benedire, poi chiama</hi>) Ermanno. Vieni. C'è il parentado... Tanta gente...</p>
               <p rend="center smallcaps">ERMANNO</p>
               <p>Giannina... Scusate... (<hi rend="italic">Esce</hi>).</p>
               <p rend="center smallcaps">VENTURA</p>
               <p>Vai pure... (<hi rend="italic">A Salvatore</hi>) Anche tu, vai anche tu... (<hi rend="italic">Salvatore via</hi>).</p>
               <p rend="center smallcaps">CRISTOFORO</p>
               <p>Sei un angelo, caro, un angelo (<hi rend="italic">lo abbraccia</hi>).</p>
               <p rend="center smallcaps">VENTURA</p>
               <p>Papà... Sono felice.... (<hi rend="italic">piange</hi>).</p>
               <p rend="center smallcaps">CRISTOFORO</p>
               <p>Su, su, adesso niente commozioni. C'è gente...</p>
               <p rend="center smallcaps">VENTURA</p>
               <p>Ma quando potrò... vederti in santa pace. Ho da piangere almeno per due ore.</p>
               <p rend="center smallcaps">CRISTOFORO</p>
               <p>Calma, calma...</p>
               <p rend="center smallcaps">VENTURA</p>
               <p>Poco fa stavo per tradirmi...</p>
               <p rend="center smallcaps">CRISTOFORO</p>
               <p>Per carità... Silenzio...</p>
               <p rend="center smallcaps">VENTURA</p>
               <p>Ma perché?...</p>
               <p rend="center smallcaps">CRISTOFORO</p>
               <p>Te l'ho detto... Ci sono diverse questioni... Il nome prima di tutto...</p>
               <p rend="center smallcaps">VENTURA</p>
               <p>Non vuol lasciarsi chiamare Totò... Ma cambio io... Il mio secondo nome è Artemide... È difficile, ma...</p>
               <p rend="center smallcaps">CRISTOFORO</p>
               <p>E la primogenitura? Tu saresti il primogenito. C'è già una questione tra loro. Troppi primogeniti in questa casa...</p>
               <p rend="center smallcaps">VENTURA</p>
               <p>Ma allora...</p>
               <p rend="center smallcaps">CRISTOFORO</p>
               <p>Col tempo, col tempo. Senza contare che è tanto difficile dire ai propri figli che hanno un fratellino...</p>
               <p rend="center smallcaps">VENTURA</p>
               <p>Ma accade così in tutte le famiglie. Quando nasce un bambino gli altri frignano, ma poi si abituano...</p>
               <p rend="center smallcaps">CRISTOFORO</p>
               <p>Bene, vedremo. Ma adesso ascoltami. Stasera o domani io faccio uno scherzo ai miei figlioli. Tu devi essere con me. Parto. Dico loro che sono stanco della vita di famiglia. Sono zingaro, capisci?</p>
               <p rend="center smallcaps">VENTURA</p>
               <p>Te ne vai?</p>
               <p rend="center smallcaps">CRISTOFORO</p>
               <p>Per qualche tempo. Il tanto che basta a far sentire la mia assenza e a farli ragionare circa il mio tenore di vita. Troppa disciplina, capisci?</p>
               <p rend="center smallcaps">VENTURA</p>
               <p>Hai ragione. Ma quando sarò io il primogenito...</p>
               <p rend="center smallcaps">CRISTOFORO</p>
               <p>Naturalmente, ti manderò il mio indirizzo...</p>
               <p rend="center smallcaps">VENTURA</p>
               <p>Benissimo. Ma torna presto. Hai soldi con te?</p>
               <p rend="center smallcaps">CRISTOFORO</p>
               <p>Sì, per quindici giorni...</p>
               <p rend="center smallcaps">VENTURA</p>
               <p>No, no, non bastano... Fammi stare tranquillo. Sai, alle volte... A te... No, no, fammi star tranquillo... (<hi rend="italic">gli dà del </hi>
                  <hi rend="italic">denaro</hi>).</p>
               <p rend="center smallcaps">GIANNINA</p>
               <p>(<hi rend="italic">Entrando</hi>) Marchese, buona sera.</p>
               <p rend="center smallcaps">CRISTOFORO</p>
               <p>Buona sera, cara signorina... Questo è il mio amico Ventura...</p>
               <p rend="center smallcaps">GIANNINA</p>
               <p>Lei è un grande amico di Ermanno.</p>
               <p rend="center smallcaps">VENTURA</p>
               <p>Amico? Amicissimo... Non avrei potuto mancare a questa festa. Anzi, signorina, se permette... Un piccolo ricordo... (<hi rend="italic">trae un altro astuccio</hi>).</p>
               <p rend="center smallcaps">GIANNINA</p>
               <p>Oh... molto gentile... (<hi rend="italic">guarda</hi>) Ma è un gioiello stupendo... Mamma, mamma... Permette?... (<hi rend="italic">fa per uscire</hi>).</p>
               <p rend="center smallcaps">CRISTOFORO</p>
               <p>Resti, signorina, resti... Li chiamo io... (<hi rend="italic">esce</hi>)</p>
               <p rend="center smallcaps">GIANNINA</p>
               <p>Come devo ringraziarla... Un gusto squisito...</p>
               <p rend="center smallcaps">ERMANNO</p>
               <p>(<hi rend="italic">Entra seguito da Salvatore, Cristoforo, Matteo Tortorelli e Zelinda Tortorelli</hi>).</p>
               <p rend="center smallcaps">GIANNINA</p>
               <p>Ma guardate che magnificenza... Il signore... Il signor Ventura, i miei genitori...</p>
               <p rend="center smallcaps">ZELINDA</p>
               <p>Uhm... Magnifico... Veramente magnifico... Guarda, Matteo.</p>
               <p rend="center smallcaps">MATTEO</p>
               <p>Non me ne intendo, ma deve essere bellissimo...</p>
               <p rend="center smallcaps">SALVATORE</p>
               <p>Perbacco: è celliniano...</p>
               <p rend="center smallcaps">VENTURA</p>
               <p>Vedo che ti fai una competenza... Bravo... Faremo delta strada insieme...</p>
               <p rend="center smallcaps">GIANNINA</p>
               <p>Me lo posso mettere? (<hi rend="italic">s</hi>
                  <hi rend="italic">'</hi>
                  <hi rend="italic">infila al dito l'anello</hi>).</p>
               <p rend="center smallcaps">VENTURA</p>
               <p>Sarà meno bello, nelle sue mani...</p>
               <p rend="center smallcaps">ERMANNO</p>
               <p>Ohè, dico, non comincerai a fare la corte a mia moglie? (<hi rend="italic">Andirivieni del cameriere</hi>).</p>
               <p rend="center smallcaps">GIANNINA</p>
               <p>(<hi rend="italic">Ammirando l'anello</hi>) Attento che è geloso. Non voleva nemmeno che fuggissi con lui...</p>
               <p rend="center smallcaps">MATTEO</p>
               <p>Che discorsi... Una ragazza!</p>
               <p rend="center smallcaps">GIANNINA</p>
               <p>Uh, il papà nero... Papà nero... Lo chiamo papà nero perché è di buon umore soltanto alla mattina dalle otto e un quarto alle otto e venti, quando prende il caffè col rum...</p>
               <p rend="center smallcaps">ZELINDA</p>
               <p>Non le credano... È di buon umore circa tre o quattro giorni all'anno.</p>
               <p rend="center smallcaps">VENTURA</p>
               <p>Oggi come andiamo?</p>
               <p rend="center smallcaps">MATTEO</p>
               <p>Oggi? Risponderò fra mezz'ora... Devo parlare col signor marchese e quando avrò parlato vedremo...</p>
               <p rend="center smallcaps">CRISTOFORO</p>
               <p>Con me? Ma non siamo noi i fidanzati...</p>
               <p rend="center smallcaps">MATTEO</p>
               <p>Lo spero bene.</p>
               <p rend="center smallcaps">GIANNINA</p>
               <p>Papà nero e papà bianco parleranno insieme. L'importante è che questo romanzo sia definitivamente chiuso. Signore, ha mai sentito lei una storia d'amore così complicata?</p>
               <p rend="center smallcaps">VENTURA</p>
               <p>Eh, signorina... Ve n'è di più lunghe... per lo meno...</p>
               <p rend="center smallcaps">GIANNINA</p>
               <p>Per me, ne ho abbastanza così. Ora sono felice. Felice. E tu, Ermanno? Ti ricordi quando volevo andarmene con te perché eri un miserabile senza fissa occupazione e tuo padre non voleva saperne di me? (<hi rend="italic">Al marchese</hi>) Oh, lei, ha un conto con me... La nuora vendicherà la povera fidanzata misconosciuta e disprezzata...</p>
               <p rend="center smallcaps">CRISTOFORO</p>
               <p>Diavolo! Che cosa mi vuol fare? Per la ginnastica c'è già Salvatore, per l'educazione morale c'è già Ermanno...</p>
               <p rend="center smallcaps">GIANNINA</p>
               <p>Benissimo. Io le insegnerò a suonare il pianoforte...</p>
               <p rend="center smallcaps">CRISTOFORO</p>
               <p>Ma come? Lei suona il pianoforte?</p>
               <p rend="center smallcaps">GIANNINA</p>
               <p>Sì... Premio dell'Accademia... (<hi rend="italic">Orrore degli astanti</hi>). So certi pezzi che fanno venire la nevrastenia a un bue...</p>
               <p rend="center smallcaps">MATTEO</p>
               <p>È vero, è vero... Guardi come sono ridotto!</p>
               <p rend="center smallcaps">ZELINDA</p>
               <p>Ma non vedi che scherza, il marchese?</p>
               <p rend="center smallcaps">MATTEO</p>
               <p>Lui scherza, ma io no...</p>
               <p rend="center smallcaps">GIANNINA</p>
               <p>Silenzio eh? Se no questa sera ti obbligo a sentire il concerto di Bach.</p>
               <p rend="center smallcaps">VENTURA</p>
               <p>È carina, è carina... (<hi rend="italic">bevendo</hi>) Bevo alla salute dei fidanzati... Belli, giovani, innamorati e felici... Bevo alla salute dei parenti tutti che in quest'ora godono il palpito caldo delle grandi giornate d'una famiglia... Bevo alla salute del marchese, che ha ormeggiato il suo vascello al porto della letizia, dopo avere attraversato vittoriosamente le bufere d'alto mare. Bevo ai nipoti che nasceranno, i quali avranno la fortuna di...</p>
               <p rend="center smallcaps">TUTTI</p>
               <p>(<hi rend="italic">Interrompendolo</hi>) Evviva!</p>
               <p rend="center smallcaps">ERMANNO</p>
               <p>Un po' di musica... Venite... Abbiamo un nove valvole che riceve anche dalle stazioni dell'altro mondo...</p>
               <p rend="center smallcaps">GIANNINA</p>
               <p>Bene... Lasceremo questi vecchi barbogi alle loro misteriose conversazioni... Mi raccomando, papà... Cerca di persuaderti che le cose potrebbero anche andar peggio...</p>
               <p rend="italic">(Tutti escono meno Matteo, Zelinda e Cristoforo).</p>
               <p rend="center smallcaps">MATTEO</p>
               <p>Spero che oggi il signor marchese abbia meno fretta di quando mi fece l'onore della sua prima ed unica visita...</p>
               <p rend="center smallcaps">CRISTOFORO</p>
               <p>Sa... Avevo fretta perché...</p>
               <p rend="center smallcaps">MATTEO</p>
               <p>Oh... C'è sempre una spiegazione pronta... Lo so. Ma a me è meglio non dirla...</p>
               <p rend="center smallcaps">ZELINDA</p>
               <p>Sì, è vero, perché ci ricama sopra delle fantasie...</p>
               <p rend="center smallcaps">CRISTOFORO</p>
               <p>Dovrebbe scrivere dei libri gialli...</p>
               <p rend="center smallcaps">MATTEO</p>
               <p>Anche l'ironia... Benissimo... Me l'aspettavo... È l'arma della nobiltà... Se lei avesse avuto la compiacenza di ascoltarmi l'altro giorno, le avrei volentieri parlato del lato pratico della cosa.</p>
               <p rend="center smallcaps">CRISTOFORO</p>
               <p>Per carità, non ne voglio sapere nulla. Se Giannina ha dote, bene, se non ne ha, bene lo stesso... Non desidero parlare di queste cose. Quanto alla posizione di Ermanno l'hanno veduto. È brillantissima e non teme scosse.</p>
               <p rend="center smallcaps">MATTEO</p>
               <p>Giannina ha una piccola dote, ma non gliela regalo io... Ecco il fatto... Se le dicessi o se lei venisse a sapere che io ho consegnato a Giannina una dote di sedicimila duecentotrentacinque lire e cinquanta centesimi lei forse penserebbe che io sono pazzo. Mentre invece non sono pazzo. Tutti fanno a gara per farmi diventare, e anche lei signor marchese ha fatto quello che ha potuto, per parecchi mesi. Ma io non sono pazzo e vado coi piedi di piombo. Potrei dare tutto a mia figlia senza tante preoccupazioni, ed era questa l'opinione di mia moglie, che considera tutte le cose di questo mondo leggermente. Ma io la somma di sedicimiladuecentotrentacinque lire e cinquanta centesimi, io l'ho ricevuta in amministrazione. Era originariamente di lire novemila ottocentotrenta e quaranta...</p>
               <p rend="center smallcaps">CRISTOFORO</p>
               <p>Caro signor Tortorelli, lei è molto gentile a mettermi a parte di queste cose. Penso si tratti di una dotazione di qualche istituto benefico... Basta così... Non se ne parli più... Io la prego di credere che la cosa non mi interessa...</p>
               <p rend="center smallcaps">MATTEO</p>
               <p>Interessa a me. E lei mi deve ascoltare...</p>
               <p rend="center smallcaps">CRISTOFORO</p>
               <p>Senta un po'... Quei figlioli stanno domandandosi che cosa accada di grave e forse sono in pensiero... Se lei vuole, io verrò domani al suo studio e potremo parlare liberamente...</p>
               <p rend="center smallcaps">MATTEO</p>
               <p>(<hi rend="italic">Alzandosi</hi>) Ha sempre fretta... Come vuole...</p>
               <p rend="center smallcaps">CRISTOFORO</p>
               <p>Oggi è giorno di gioia... Gioia per tutti... (<hi rend="italic">A Zelinda che piange</hi>) Fa piangere la gioia, non è vero?</p>
               <p rend="center smallcaps">ZELINDA</p>
               <p>Non è per questo... Sa... Penso... Se ci fosse qui la sua mamma...</p>
               <p rend="center smallcaps">CRISTOFORO</p>
               <p>(<hi rend="italic">Che si era avviato ritorna indietro</hi>) La mamma di chi?</p>
               <p rend="center smallcaps">ZELINDA</p>
               <p>Di Giannina.</p>
               <p rend="center smallcaps">CRISTOFORO</p>
               <p>(<hi rend="italic">Torna indietro: a Matteo</hi>) Oh, non sapevo che lei fosse vedovo...</p>
               <p rend="center smallcaps">MATTEO</p>
               <p>Ma io non sono vedovo affatto.... Ma, scusi, Ermanno non le ha raccontato la storia di Giannina?</p>
               <p rend="center smallcaps">CRISTOFORO</p>
               <p>No... Ma la prego... Non mi pare il momento...</p>
               <p rend="center smallcaps">MATTEO</p>
               <p>Ma quando viene allora il momento? Bene, senta. Io le consegno questo libretto di risparmio che sua madre ha lasciato alla mia custodia... Lo consegno a lei perché Giannina farebbe una tragedia; Ermanno ha perduto la mia stima, perché non è un uomo pratico. A lei... Se lo vuole, bene... Se no... Faccia lei...</p>
               <p rend="center smallcaps">CRISTOFORO</p>
               <p>In sostanza... loro per Giannina non sono che...</p>
               <p rend="center smallcaps">MATTEO</p>
               <p>Giannina è mia figlia, perché le ho dato il mio nome, una educazione e tutto il resto... Ecco Mia figlia!</p>
               <p rend="center smallcaps">ZELINDA</p>
               <p>Del resto è una mia cugina... Sua madre...</p>
               <p rend="center smallcaps">MATTEO</p>
               <p>Il marchese non ha tempo da perdere...</p>
               <p rend="center smallcaps">CRISTOFORO</p>
               <p>Anche il padre è morto?...</p>
               <p rend="center smallcaps">MATTEO</p>
               <p>Se è morto ben gli sta... Non ne parliamo.. Se avessi saputo chi era giuro che l'ammazzavo io...</p>
               <p rend="center smallcaps">CRISTOFORO</p>
               <p>(<hi rend="italic">Si è seduto e ha aperto il libretto. Guardandolo ha avuta uno scatto di interesse intenso e quindi un accasciamento improvviso</hi>).</p>
               <p rend="center smallcaps">MATTEO</p>
               <p>Cosa c'è, adesso? Non verrà mica fuori a dire che si oppone al matrimonio per questa bazzecola...</p>
               <p rend="center smallcaps">ZELINDA</p>
               <p>È stata la nostra consolazione, la nostra vita per tanti anni... (<hi rend="italic">si commuove</hi>).</p>
               <p rend="center smallcaps">MATTEO</p>
               <p>Ah, naturale! Tutte le scuse sono buone... Vero? Ma lo dica, lo dica francamente... Non faccia conto di pensarci su, di meditare... Meditare che cosa? Io capisco benissimo quello che pensa lei... Ecco una buona ragione per mandare all'aria questo matrimonio che non ho mai potuto soffrire... Lei non l'ha mai potuto soffrire...</p>
               <p rend="center smallcaps">CRISTOFORO</p>
               <p>(<hi rend="italic">China la testa sul petto</hi>).</p>
               <p rend="center smallcaps">ZELINDA</p>
               <p>Ma che ha? Sta male?</p>
               <p rend="center smallcaps">MATTEO</p>
               <p>Adesso finge anche di morire.</p>
               <p rend="center smallcaps">ZELINDA</p>
               <p>Chiama qualcuno! Un bicchiere d'acqua, qualche cosa...</p>
               <p rend="center smallcaps">MATTEO</p>
               <p>Tutto a rovescio, tutto a rovescio...</p>
               <p rend="center smallcaps">CRISTOFORO</p>
               <p>(<hi rend="italic">Fa cenno con la mano</hi>) Aspetti, non è niente. Un piccolo capogiro. Fa un gran caldo qua dentro... Benissimo, ho capito; benissimo. Lei vuole che io consegni a sua figlia questo libretto... Va bene... Ci penso io...</p>
               <p rend="center smallcaps">MATTEO</p>
               <p>Perché, come vede, è intestato alla madre. Bisogna fare le pratiche per la successione... Tutta una storia di documenti e di vidimazioni che, se non si è proprio di buon umore, non si fanno. Le faccia lei... Io me ne lavo le mani... Naturalmente lei mi farà una ricevuta... A suo tempo...</p>
               <p rend="center smallcaps">CRISTOFORO</p>
               <p>Va bene... Va bene... Tutto benissimo...</p>
               <p rend="center smallcaps">GIANNINA</p>
               <p>(<hi rend="italic">Entrando</hi>) Ma via! Mi pare che esageriate. Siamo tutti in pensiero.</p>
               <p rend="center smallcaps">ZELINDA</p>
               <p>Perché, cara?</p>
               <p rend="center smallcaps">GIANNINA</p>
               <p>Perché quando in una festa due o tre si mettono a parlottare fra loro tutti gli altri smettono di divertirsi. Andiamo. C'è Ventura che vuole organizzare una festa in campagna allo scopo di far sorridere papà.</p>
               <p rend="italic">(Cristoforo evita gli occhi di Giannina e sta a disagio).</p>
               <p rend="center smallcaps">MATTEO</p>
               <p>Che spiritoso. Ne ho una bella voglia di sorridere...</p>
               <p rend="center smallcaps">GIANNINA</p>
               <p>Oh, per questo, sì fa presto (<hi rend="italic">gli si mette a sedere sulle ginocchia</hi>) Papà, guardami...</p>
               <p rend="center smallcaps">MATTEO</p>
               <p>Ma no, qui no...</p>
               <p rend="center smallcaps">GIANNINA</p>
               <p>Ti vergogni forse? Chi sono io? Rispondere! Chi sono io?</p>
               <p rend="center smallcaps">MATTEO</p>
               <p>(<hi rend="italic">Come si fa coi bambini</hi>) Tu sei la rondinella (<hi rend="italic">A Cristoforo con altra voce</hi>) Bisogna sapere che è una vecchia storiella di quando era bambina...</p>
               <p rend="center smallcaps">GIANNINA</p>
               <p>E tu chi sei?</p>
               <p rend="center smallcaps">MATTEO</p>
               <p>(<hi rend="italic">Col vocione grosso</hi>) Babbo castagno...</p>
               <p rend="center smallcaps">GIANNINA</p>
               <p>(<hi rend="italic">Oscillando un poco e facendo oscillare anche il padre</hi>) La Rondinella dice buon giorno, dice buon giorno a babbo castagno.</p>
               <p rend="center smallcaps">MATTEO</p>
               <p>Buon giorno... Buon giorno...</p>
               <p rend="center smallcaps">GIANNINA</p>
               <p>Babbo castagno, ogni mattina ti cade addosso un poco di brina (<hi rend="italic">lo scuote forte alle spalle</hi>). Scrolla la rama fin che ci stanco. Non cade: babbo, è un capello bianco...</p>
               <p rend="center smallcaps">MATTEO</p>
               <p>(<hi rend="italic">Tenendo abbracciata Giannina</hi>) Rondinella, rondinella...</p>
               <p rend="center smallcaps">CRISTOFORO</p>
               <p>(<hi rend="italic">Seccato</hi>) Bene, adesso mi pare che...</p>
               <p rend="center smallcaps">GIANNINA</p>
               <p>Ha visto? Sorride. Anche le cose stupide hanno la loro utilità.</p>
               <p rend="center smallcaps">CRISTOFORO</p>
               <p>(<hi rend="italic">Nervoso</hi>) Va bene, ma non vorrete lasciare gli altri per star qui a giuocare a rondinella...</p>
               <p rend="center smallcaps">GIANNINA</p>
               <p>Non le piace? Perché non sa che essa racconta la storia di un babbo e di una figlia che si sono accompagnati nella vita per anni e anni volendosi tanto bene... Non sa che questa è la storia di tutti i capelli bianchi che io ho veduto crescere sul capo di mio padre... Bisogna capirle certe scemenze che si dicono... E se lei avesse voluto bene a qualcuno, saprebbe che se ne dicono, oh, se se ne dicono... E si ricordano, anche... E sono le cose che fanno più male, quando non si possono ripetere più... Ne troveremo anche per lei... Suocero!</p>
               <p rend="italic">(Esce trascinandosi i due vecchi e lasciando solo Cristoforo. Voci dal di dentro salutano festosamente Giannina. Cristoforo va allo specchio e si tocca la testa grigia. Poi improvvisamente è preso dalla fretta e va e viene dalla scena).</p>
               <p rend="center smallcaps">CRISTOFORO</p>
               <p>Ah, il libretto. (<hi rend="italic">Esce e rientra subito dopo con cappello, pastrano e valigetta. Incolla la busta rossa sulla specchiera. In questa la voce di Giannina si fa udire cantare una canzone. Cristoforo non riesce a vincere la tentazione di ascoltare. Poi ritorna mogio mogio nella sua camera dalla quale riuscirà subito come era prima. Va alla porta del salotto e fa un cenno all'interno</hi>).</p>
               <p rend="center smallcaps">ERMANNO</p>
               <p>(<hi rend="italic">Si presenta sulla soglia</hi>) Vuoi me?</p>
               <p rend="center smallcaps">CRISTOFORO</p>
               <p>Questo libretto è di Giannina... Glielo darai il giorno delle sue nozze come regalo di sua madre...</p>
               <p rend="center smallcaps">ERMANNO</p>
               <p>Ah... Bene... Ma perché io?...</p>
               <p rend="center smallcaps">CRISTOFORO</p>
               <p>Perché... Perché... E poi mi taci dei particolari interessanti.</p>
               <p rend="center smallcaps">ERMANNO</p>
               <p>Di Giannina? Te lo avrei detto, papà, ma volevo prima, che tu le volessi bene... Del resto cose senza importanza, per noi...</p>
               <p rend="center smallcaps">CRISTOFORO</p>
               <p>Dici?</p>
               <p rend="center smallcaps">ERMANNO</p>
               <p>Ma papà, che hai? Per una sciocchezza simile...</p>
               <p rend="center smallcaps">CRISTOFORO</p>
               <p>Non c'entra questo... Non c'entra... Chiama tuo fratello...</p>
               <p rend="center smallcaps">ERMANNO</p>
               <p>Sì... (<hi rend="italic">va sulla porta del salotto e fa un cenno</hi>).</p>
               <p rend="center smallcaps">CRISTOFORO</p>
               <p>Tra pochi minuti, ti prego, non dimenticare che avrei potuto continuare nel mio giuoco tranquillamente e senza alcun pericolo...</p>
               <p rend="center smallcaps">ERMANNO</p>
               <p>Giuoco? Ma che dici?</p>
               <p rend="center smallcaps">SALVATORE</p>
               <p>Ecco, che c'è?</p>
               <p rend="center smallcaps">ERMANNO</p>
               <p>Ma, non so. Papà è molto strano.</p>
               <p rend="center smallcaps">CRISTOFORO</p>
               <p>Siete qui tutti e due? Chiudete l'uscio. Ecco. Dunque...</p>
               <p rend="center smallcaps">ERMANNO</p>
               <p>Ma che c'è?</p>
               <p rend="center smallcaps">SALVATORE</p>
               <p>(<hi rend="italic">Guardando in faccia ai due</hi>) Dunque?</p>
               <p rend="center smallcaps">CRISTOFORO</p>
               <p>Ascoltatemi bene... Non interrompetemi, perché ciò che sto per dirvi esige molta forza e io ho paura di non averne abbastanza. Voi siete stati ingannati.</p>
               <p rend="center smallcaps">ERMANNO</p>
               <p>Da chi?</p>
               <p rend="center smallcaps">CRISTOFORO</p>
               <p>Da me. Io vi ho fatto credere... e voi avete creduto molto facilmente... ma il fatto è che non è vero niente... Io non sono vostro padre. Non sono vostro padre, ecco.</p>
               <p rend="center smallcaps">ERMANNO</p>
               <p>Cosa?</p>
               <p rend="center smallcaps">CRISTOFORO</p>
               <p>Mi pare di essere stato chiaro... Non sono...</p>
               <p rend="center smallcaps">ERMANNO</p>
               <p>E chi è?</p>
               <p rend="center smallcaps">CRISTOFORO</p>
               <p>Ah, questo poi...</p>
               <p rend="center smallcaps">ERMANNO</p>
               <p>Ma, dico... parola d'onore... Salvatore, ci capisci niente tu?</p>
               <p rend="center smallcaps">SALVATORE</p>
               <p>Ah non sei…. Insomma, confessi di averci beffato...</p>
               <p rend="center smallcaps">CRISTOFORO</p>
               <p>Io ho detto ingannato. Ecco. Arrivato all'estremo delle mie ritorse economiche, disperato del domani, solo come un cane...</p>
               <p rend="center smallcaps">ERMANNO</p>
               <p>Ho capito... Ti sei deciso a farti una famiglia... Capisco... Non eri più in tempo a prendere moglie... E in mancanza di figli veri...</p>
               <p rend="center smallcaps">CRISTOFORO</p>
               <p>Ecco... Ero un avanzo di tante miserie... Ma poi che parole vado cercando? Voi due potevate dignitosamente provvedere ai miei ultimi anni di vita. Vi ho venduto il mio nome...</p>
               <p rend="center smallcaps">ERMANNO</p>
               <p>(<hi rend="italic">Ancora stupefatto</hi>) Oh, ma non è possibile... non è possibile...</p>
               <p rend="center smallcaps">SALVATORE</p>
               <p>(<hi rend="italic">Scagliandosi contro il padre</hi>) Oh, ma...</p>
               <p rend="center smallcaps">CRISTOFORO</p>
               <p>(<hi rend="italic">Trattenendo lo scatto di Salvatore</hi>) Mi pare che il momento meriti qualche rispetto. Ho detto la verità. Il vostro buon cuore, il desiderio di conoscere le vostre origini, vi hanno fatto accettare abbastanza facilmente un inganno che evidentemente non faceva meno piacere a voi che a me. È tutto. Ora, potete denunciarmi alla giustizia se volete. Io non ne potevo più...</p>
               <p rend="center smallcaps">ERMANNO</p>
               <p>Ah... Benissimo... È cosi... Oh, che vergogna, che vergogna! Mi sento ora due volte figlio di nessuno...</p>
               <p rend="center smallcaps">CRISTOFORO</p>
               <p>Ermanno, ti prego... Battimi piuttosto, come voleva fare lui... Ma non piangere, te ne prego...</p>
               <p rend="center smallcaps">SALVATORE</p>
               <p>Io domando se si può essere più mascalzoni di così! Un ladro, un traditore, un parricida non hanno un'anima abbastanza nera per concepire un simile trucco...</p>
               <p rend="center smallcaps">ERMANNO</p>
               <p>È obbrobrioso... Vile, iniquo!... Senti, papà... Uhm! Senta, marchese...</p>
               <p rend="center smallcaps">SALVATORE</p>
               <p>(<hi rend="italic">Ridendo amaramente</hi>) Ma lo è poi, marchese?</p>
               <p rend="center smallcaps">CRISTOFORO</p>
               <p>(<hi rend="italic">Si alza</hi>) Ragazzo! Bisogna credere ciecamente alla confessione di un mariuolo.</p>
               <p rend="center smallcaps">ERMANNO</p>
               <p>Oh, le belle parole non ti mancano... Lo sappiamo... Ma non eri tanto delicato quando si trattava di rovinarci... Perché per causa tua noi ci siamo quasi rovinati...</p>
               <p rend="center smallcaps">SALVATORE</p>
               <p>È vero! Chi ce le ha messe in testa certe idee?</p>
               <p rend="center smallcaps">ERMANNO</p>
               <p>Per te, un poco ancora ed eravamo alla fame, come eri tu e noi non avevamo nemmeno la possibilità di cercarci un padre di nostro gusto...</p>
               <p rend="center smallcaps">SALVATORE</p>
               <p>Ho mandato all'aria tutta una carriera, io!...</p>
               <p rend="center smallcaps">CRISTOFORO</p>
               <p>Rispondimi... Ne sei pentito?</p>
               <p rend="center smallcaps">SALVATORE</p>
               <p>No ma...</p>
               <p rend="center smallcaps">CRISTOFORO</p>
               <p>(<hi rend="italic">A Ermanno</hi>) E tu sei pentito di non avere più il tuo negozio di calzature?</p>
               <p rend="center smallcaps">ERMANNO</p>
               <p>Che ragionamenti! Ma se non era per quel...</p>
               <p>CRISTOFORO</p>
               <p>Per me, per me... Ah... Non voglio che la colpa che ho commesso nei vostri riguardi diminuisca nemmeno di un grammo, ma se sono stato la causa involontaria della vostra rovina sono stato anche la causa della vostra salvezza... Io non lo conoscevo nemmeno di vista quel vostro mecenate, che vi coprirebbe d'oro dalla testa ai piedi... Eppure l'ho trovato, l'ho convinto...</p>
               <p rend="center smallcaps">ERMANNO</p>
               <p>L'hai ingannato come hai ingannato noi...</p>
               <p>CRISTOFORO</p>
               <p>Per il vostro vantaggio...</p>
               <p rend="center smallcaps">SALVATORE</p>
               <p>Bella questa... Gli è che la fame ti ha fatto paura dì nuovo...</p>
               <p rend="center smallcaps">CRISTOFORO</p>
               <p>Avete ragione... Credete quel che vi pare... Ora, lasciatemi andar via... Sapete dove trovarmi quando avrete bisogno di me... Quello che ho detto a voi sono pronto a ripetere al giudice....</p>
               <p rend="center smallcaps">SALVATORE</p>
               <p>Dieci anni di galera!...</p>
               <p rend="center smallcaps">CRISTOFORO</p>
               <p>Non arriverò a farli tutti, ma pazienza...</p>
               <p rend="center smallcaps">ERMANNO</p>
               <p>Fermati... Ma mi spieghi perché... (<hi rend="italic">si distrae data la folla dei pensieri</hi>) È inaudito... Non riesco ancora a capirla bene.</p>
               <p rend="center smallcaps">CRISTOFORO</p>
               <p>Non c'è nessuna fretta.</p>
               <p rend="center smallcaps">ERMANNO</p>
               <p>Ma perché hai confessato?... Una ragione ci deve essere!... Tutto in una volta sei venuto fuori con questa confessione che nessuno ti chiedeva... Oso dire che nessuno desiderava... Che non era necessaria... Oh, senza dubbio la confessione ha la sua nobiltà per la quale è sempre giustificata... Ma tu non sei un uomo, scusa, da crisi di coscienza!.. Non ti debbono essere abituali le crisi di coscienza... E allora domando, perché... Per quale ragione contingente, per quale pericolo immediato sei stato indotto a vuotare questo sacco di nequizie innominabili... Me lo dici? Perché? Oggi poi... proprio oggi...</p>
               <p rend="center smallcaps">CRISTOFORO</p>
               <p>Perché non ne potevo più... Perché si possono ingannare le persone che non si amano, ma quelle che si amano no, non si può... Ed è forse perché mi sento adesso un poco vostro padre per davvero, che vi dico che non lo sono...</p>
               <p rend="center smallcaps">ERMANNO</p>
               <p>Questo qui ci mette nel sacco con i sentimenti... Io dico che ci deve essere una ragione...</p>
               <p rend="center smallcaps">SALVATORE</p>
               <p>Ma è inutile insistere sulla ragione. Qualunque essa sia, niente può cancellare che costui è un disonesto!</p>
               <p rend="center smallcaps">CRISTOFORO</p>
               <p>Ma perché mi sottoponete a questa tortura?... Per quasi un anno io sono stato vostro padre, avete portato il mio nome, mi avete curato, educato, svelenato... Ora che vi dimostro che i vostri consigli, la vostra educazione mi hanno migliorato al punto da distruggere in un minuto tutta la fatica e l'astuzia di dodici mesi, mi domandate perché?</p>
               <p rend="center smallcaps">ERMANNO</p>
               <p>Non mentire... La necessita della tua confessione è collegata a certi particolari... (<hi rend="italic">Legge il nome sul libretto</hi>) Giorgina Vallardi... Non ti dice niente questo nome?... Un nesso c'è, un legame c'è... È inutile che tu neghi... Ora Giannina.</p>
               <p rend="center smallcaps">CRISTOFORO</p>
               <p>(<hi rend="italic">Con angoscia</hi>) No... Lasciala stare... Te ne prego... Non dirle nulla... Me ne vado, solo... Scompaio dalla vostra vita... Se volete il mio nome ve lo lascio...</p>
               <p rend="center smallcaps">ERMANNO</p>
               <p>E che ce ne facciamo?... Riprenderemo il nostro povero nome di bastardi che non è una beffa, come il tuo, ma un dolore...</p>
               <p rend="center smallcaps">SALVATORE</p>
               <p>Tutto va in pezzi... Ritorneremo dei solitari... Degli estranei a tutti...</p>
               <p rend="center smallcaps">CRISTOFORO</p>
               <p>Lasciatemi andare...</p>
               <p rend="center smallcaps">ERMANNO</p>
               <p>Ah, no! Quel che faremo non so... Vedremo... Credo di aver capito... E se è come credo io... Se è... A costo guarda di frantumare il mio cuore per terra, ma nemmeno l'amore... Non voglio vedere più nessuno!...</p>
               <p rend="center smallcaps">VENTURA</p>
               <p>(<hi rend="italic">Entra, Ermanno gli si getta fra le braccia</hi>) Oh... caro... (<hi rend="italic">Va ad abbracciare Salvatore che non ne ha nessuna voglia</hi>) Grazie... (<hi rend="italic">Va ad abbracciare anche Cristoforo che si ribella debolmente</hi>) Grazie... Finalmente... Era tanto tempo che attendevo questo momento! Tutti felici, tutti felici...</p>
               <p rend="center smallcaps">ERMANNO</p>
               <p>Ma, disgraziato, che cosa credi?</p>
               <p rend="center smallcaps">SALVATORE</p>
               <p>(<hi rend="italic">A Ventura</hi>) Una falsa partenza, una. truffa colossale...</p>
               <p rend="center smallcaps">VENTURA</p>
               <p>Chi?</p>
               <p rend="center smallcaps">SALVATORE</p>
               <p>Quello lì, un fiore di canaglia!</p>
               <p rend="center smallcaps">ERMANNO</p>
               <p>(<hi rend="italic">Esce</hi>).</p>
               <p rend="center smallcaps">VENTURA</p>
               <p>Papà...</p>
               <p rend="center smallcaps">SALVATORE</p>
               <p>(<hi rend="italic">Ride</hi>) Come siamo stati ridicoli per tanto tempo! Papà di chi? Ma basta, vieni via, vieni via...</p>
               <p rend="center smallcaps">VENTURA</p>
               <p>Ma allora?...</p>
               <p rend="center smallcaps">SALVATORE</p>
               <p>Ora ti diremo...</p>
               <p rend="center smallcaps">ERMANNO</p>
               <p>(<hi rend="italic">Rientra</hi>) Ho detto a Giannina...</p>
               <p rend="center smallcaps">CRISTOFORO</p>
               <p>(<hi rend="italic">Scattando</hi>) Che cosa? Ma tu sei pazzo!</p>
               <p rend="center smallcaps">ERMANNO</p>
               <p>Lo spero. Ora Giannina verrà qui. Mi auguro che dal vostro colloquio risulti che non c'è nulla di comune fra voi...</p>
               <p rend="center smallcaps">CRISTOFORO</p>
               <p>Ma va!</p>
               <p rend="center smallcaps">ERMANNO</p>
               <p>E se fosse...</p>
               <p rend="center smallcaps">CRISTOFORO</p>
               <p>Oh, se fosse, spero che... Ma si può sapere come ti è venuta in mente questa pazzia?...</p>
               <p rend="center smallcaps">ERMANNO</p>
               <p>Ricordo tante cose... Ora capisco perché non la volevi vedere, non volevi il nostro matrimonio...</p>
               <p rend="center smallcaps">CRISTOFORO</p>
               <p>Ma se non sapevo nemmeno come era fatta!... Mai vista...</p>
               <p rend="center smallcaps">SALVATORE</p>
               <p>Qui, credo che abbia ragione lui... Era contrario semplicemente perché temeva che tu poi l'avresti trascurato come fanno tutti i figli, quando non hanno più bisogno dei genitori...</p>
               <p rend="center smallcaps">CRISTOFORO</p>
               <p>Ecco... Questa è la verità (<hi rend="italic">A Ermanno</hi>) Ascolta tuo fratello... Cioè... Coso... Coso ha ragione...</p>
               <p rend="center smallcaps">VENTURA</p>
               <p>Ma scusi, marchese... Allora sarebbe falso anche quello che ha detto a me a proposito... Sì, dico, del suo passaggio a Brescia...</p>
               <p rend="center smallcaps">ERMANNO</p>
               <p>(<hi rend="italic">Ride aspro</hi>) Che cosa grottesca! Ma hai creduto a qualche cosa tu, di quello che ti ha detto costui? Ma è tutta menzogna, tutta menzogna... Ha creato una rete di finzioni...</p>
               <p rend="center smallcaps">VENTURA</p>
               <p>Con voi, non dico. Ma con me anche? Perché mi ha detto... delle cose (<hi rend="italic">Si commuove</hi>) delle cose che....</p>
               <p rend="center smallcaps">SALVATORE</p>
               <p>Vieni via, vieni via...</p>
               <p rend="center smallcaps">VENTURA</p>
               <p>(<hi rend="italic">Uscendo</hi>) Mi riservo, marchese... Ci rivedremo, oh, se ci rivedremo...</p>
               <p rend="center smallcaps">ERMANNO</p>
               <p>E adesso vediamo! (<hi rend="italic">Esce. Suona il telefono</hi>).</p>
               <p rend="center smallcaps">CRISTOFORO</p>
               <p>Sei tu, Vigna? Pronto. Sì. Bene, ma vedi... Tutto all'aria... Catastrofe. Sì. Sono stato costretto a confessare tutto. Sì. Sì. Perché? Ah, perché? Perché veramente non lo so nemmeno io... A un certo punto, m'è venuto un impeto... Tutto all'aria... No, non sono pazzo. Non lo so... Ti dirò... Devo mettere ordine nella mia testa... Sì, questo, sì, sono contento... Felice, anzi... Certo, andrò anche in galera... Ma felice!</p>
               <p rend="italic">(Va a sedersi alla sua poltrona voltando le spalle all'uscio dal quale entra lentamente Giannina. Giannina si avvicina a Cristoforo).</p>
               <p rend="center smallcaps">GIANNINA</p>
               <p>Ermanno mi ha detto tutto...</p>
               <p rend="center smallcaps">CRISTOFORO</p>
               <p>(<hi rend="italic">Ha un momento di debolezza e tende una mano che subito ritira</hi>) Prego... Un momento... Tacere...</p>
               <p rend="center smallcaps">GIANNINA</p>
               <p>Sì... Pregare...</p>
               <p rend="center smallcaps">CRISTOFORO</p>
               <p>(<hi rend="italic">Scattando</hi>) Oh, ma che cosa avete tutti! Qui si creano romanzi, qui si fabbricano castelli in aria... Signorina Giannina, lei non dia retta a quello scemo del suo fidanzato... Gli è balenato in testa un sospetto assurdo, ecco tutto...</p>
               <p rend="center smallcaps">GIANNINA</p>
               <p>Oh... Così? Ma allora... Eppure alcune parole che io ricordo di mia madre.</p>
               <p rend="center smallcaps">CRISTOFORO</p>
               <p>Non voglio sapere niente... Basta così. Signorina, sarebbe molto facile per me continuare con lei un giuoco che mi è familiarissimo. Molto probabilmente questa volta salverei, oltre al pane quotidiano, anche la libertà personale... Ma francamente sono stanco di tutte queste cose... Basta. Domani i miei ex-figliuoli mi denunceranno al giudice... Finirò come devo finire... Non si preoccupi di me.. Non avrebbe alcun interesse ad avere qualche rapporto con la mia persona. Io sono sempre stato un rompicollo, un disordinato, un perduto...</p>
               <p rend="center smallcaps">GIANNINA</p>
               <p>Ma che cosa importa?... Il cuore di una figlia non giudica...</p>
               <p rend="center smallcaps">CRISTOFORO</p>
               <p>Ma che pazzie, che assurdità, mi lasci stare... Se ne vada. Io non so nemmeno chi sia lei... Pensi a voler bene a Ermanno, a farlo felice e soprattutto a non perderlo... Perché giovani come quello lì, cara signorina, se ne trovano pochi...</p>
               <p rend="center smallcaps">GIANNINA</p>
               <p>Ma mi lasci parlare... (<hi rend="italic">piange</hi>).</p>
               <p rend="center smallcaps">CRISTOFORO</p>
               <p>No, se ne vada, Lei mi faccia il piacere di andarsene.... Se ne vada... E non pianga, sa, perché a me le donne che piangono mi fanno proprio ridere... Se ne vada, se ne vada, se ne vada...</p>
               <p rend="italic">(Uscita Giannina si smonta di colpo. Va a staccare la busta attaccata allo specchio, se la mette in tasca e si siede).</p>
               <p rend="center">FINE DEL SECONDO ATTO</p>
            </div>
            <div type="div2">
               <head>
                  <anchor type="bookmark-start" xml:id="id___RefHeading__10230_536125096"/>Atto terzo<ptr type="bookmark-end" target="#id___RefHeading__10230_536125096"/>
               </head>
               <p rend="italic">La scena come la precedente.</p>
               <p rend="italic">(Quando si alza la tela la camera da pranzo è immersa in una semioscurità intima. Una sola lampadina appoggiata allo stipo del caminetto illumina la figura di Giannina, che legge un libro davanti al fuoco).</p>
               <p rend="center smallcaps">SOAVE</p>
               <p>(<hi rend="italic">Che termina di sparecchiare la tavola</hi>) Posso andare a letto, signora?</p>
               <p rend="center smallcaps">GIANNINA</p>
               <p>Hai preparato il vestito da viaggio di mio marito che domani parte?</p>
               <p rend="center smallcaps">SOAVE</p>
               <p>Sì, signora.</p>
               <p rend="center smallcaps">GIANNINA</p>
               <p>Che cosa è accaduto oggi nell'appartamento del marchese? Ho udito del rumore.</p>
               <p rend="center smallcaps">SOAVE</p>
               <p>La cameriera del marchese ha lasciato cadere un vassoio e ha rotto tutto. Bisognerebbe cambiarla. È una sventata e serve assai male. Il signor marchese ha delle abitudini...</p>
               <p rend="center smallcaps">GIANNINA</p>
               <p>Ci penseremo...</p>
               <p rend="center smallcaps">SOAVE</p>
               <p>Se lei me lo permettesse, andrei qualche volta a dare un'occhiata io, che l'ho servito per tanto tempo.</p>
               <p rend="center smallcaps">GIANNINA</p>
               <p>Guardatene bene. Tu sai che mio marito non ha piacere.</p>
               <p rend="center smallcaps">SOAVE</p>
               <p>Ma è il suo babbo.</p>
               <p rend="center smallcaps">GIANNINA</p>
               <p>Sì, ma non bisogna forzare le cose. Non van d'accordo fra padre e figlio e tu servi il figlio. Devi obbedire al figlio.</p>
               <p rend="center smallcaps">SOAVE</p>
               <p>Sì, signora marchesa. Dicevo che l'appartamento del marchese è freddo...</p>
               <p rend="center smallcaps">GIANNINA</p>
               <p>Va bene. Provvederemo a farlo riscaldare. Ma non siamo ancora in ottobre...</p>
               <p rend="center smallcaps">SOAVE</p>
               <p>Il marchese ha freddo.</p>
               <p rend="center smallcaps">GIANNINA</p>
               <p>Chi te lo ha detto? Sei stata di là, vero?</p>
               <p rend="center smallcaps">SOAVE</p>
               <p>Ma, signora marchesa...</p>
               <p rend="center smallcaps">GIANNINA</p>
               <p>Tu sai che nessuno di noi deve oltrepassare quell'uscio. Il marchese è provveduto di tutto: ha servitù a sua disposizione e non ha certo bisogno di te. Vai a dormire...</p>
               <p rend="center smallcaps">SOAVE</p>
               <p>Buona notte, signora marchesa. (<hi rend="italic">Esce</hi>).</p>
               <p rend="italic">(Appena uscita Soave, Giannina si rimette a leggere. Dopo un istante si alza e in punta di piedi facendo bene attenzione a che nessuno la veda, va in fondo alla scena, entra verso sinistra, rientra subito dopo facendo cenno a qualcuno che sta per entrare).</p>
               <p rend="center smallcaps">GIANNINA</p>
               <p>(<hi rend="italic">Sottovoce</hi>) Piano... Non far rumore...</p>
               <p rend="center smallcaps">CRISTOFORO</p>
               <p>(<hi rend="italic">Entrando</hi>) Fuori tutti? Bene...</p>
               <p rend="center smallcaps">GIANNINA</p>
               <p>Sì, ma fai attenzione, chè la cameriera si è appena ritirata.</p>
               <p rend="italic">(Cristoforo in punta di piedi ostentando cautela va accanto al fuoco).</p>
               <p rend="center smallcaps">CRISTOFORO</p>
               <p>Cara la mia nuora... Voglio provarmi di scrivere un racconto intitolato: «La nuora caritatevole»... Un soggetto originale.</p>
               <p rend="center smallcaps">GIANNINA</p>
               <p>Scrivi invece: «Lo suocero goloso»...</p>
               <p rend="center smallcaps">CRISTOFORO</p>
               <p>Perché goloso?</p>
               <p rend="center smallcaps">GIANNINA</p>
               <p>Perché vieni qui di nascosto a prendere il «punch» che ti faccio io.</p>
               <p rend="center smallcaps">CRISTOFORO</p>
               <p>Bisogna avere indulgenza per le debolezze dei vecchi.</p>
               <p rend="center smallcaps">GIANNINA</p>
               <p>Bella scusa anche la vecchiaia...</p>
               <p rend="center smallcaps">CRISTOFORO</p>
               <p>Hai avuto gente a pranzo stasera, eh?</p>
               <p rend="center smallcaps">GIANNINA</p>
               <p>Sì. Sono venuti Salvatore e Ventura... Al solito.</p>
               <p rend="center smallcaps">CRISTOFORO</p>
               <p>Bene. La società continua a funzionare, eh?</p>
               <p rend="center smallcaps">GIANNINA</p>
               <p>Sì. E pare che vada anche bene. Domattina Ermanno parte per un viaggio d'affari molto importante.</p>
               <p rend="center smallcaps">CRISTOFORO</p>
               <p>Bene, Sono andati a teatro?</p>
               <p rend="center smallcaps">GIANNINA</p>
               <p>Sì. All'Opera, Anzi, aspetta che sentiamo come va, perché non si sa mai... (<hi rend="italic">Telefona</hi>) Pronto? Teatro dell'Opera? Per favore a che punto è la rappresentazione? Incominciano il secondo atto? Bene, grazie. (<hi rend="italic">Deponendo il ricevitore</hi>) Così siamo sicuri che non è stata rimandata all'ultimo momento.</p>
               <p rend="center smallcaps">CRISTOFORO</p>
               <p>E tu perché non ci sei andata?</p>
               <p rend="center smallcaps">GIANNINA</p>
               <p>Non ne avevo voglia. Hanno insistito perché ci andassi, ma io...</p>
               <p rend="center smallcaps">CRISTOFORO</p>
               <p>Oh, tu sei una sposa poco preoccupante. Non esci mai di sera.</p>
               <p rend="center smallcaps">GIANNINA</p>
               <p>Preferisco restare in casa a leggere.</p>
               <p rend="center smallcaps">CRISTOFORO</p>
               <p>Brava. Così ci guadagno io che posso venire a farti un po' di compagnia di nascosto... Sai, è insopportabile un appartamento da scapolo.</p>
               <p rend="center smallcaps">GIANNINA</p>
               <p>Eppure ci devi essere abituato.</p>
               <p rend="center smallcaps">CRISTOFORO</p>
               <p>Non ci ero più abituato. Un appartamento da scapolo è il paesaggio più desolato che sia in natura.</p>
               <p rend="center smallcaps">GIANNINA</p>
               <p>Eh.... Se le cose fossero andate peggio? Io sono stata molto contenta della soluzione,</p>
               <p rend="center smallcaps">CRISTOFORO</p>
               <p>Sì, ma vedi... Essere a un passo, a un muro da questa casa e non potere entrare, credi... è la tortura peggiore... Sento le vostre voci, le vostre risate... il tintinnare dei bicchieri...</p>
               <p rend="center smallcaps">GIANNINA</p>
               <p>(<hi rend="italic">In ascolto</hi>) Taci... No, niente. Mi pareva di sentire qualcuno per le scale.</p>
               <p rend="center smallcaps">CRISTOFORO</p>
               <p>L'altra sera, mettendo l'orecchio alla parete, ho sentito che discutevate intorno alla mia persona...</p>
               <p rend="center smallcaps">GIANNINA</p>
               <p>Sì? Oh, sciocchezze...</p>
               <p rend="center smallcaps">CRISTOFORO</p>
               <p>Ho sentito che tu mi difendevi... Non devi farlo, non devi... Anche se senti che quei due dicono male di me, tu fingi di non udire. Lo so, tu non sei tanto severa verso di me e ti rendi conto del mio sentimento. Non dico del mio pentimento perché non so che cosa dire, ma io non riesco a pentirmi. Ma, se tu insisti a difendermi e a rimproverarli del modo come mi trattano, da recluso domestico, è peggio... È inutile e anche pericoloso. Sai che Ermanno è sospettoso. Chi sa che cosa potrebbe credere...</p>
               <p rend="center smallcaps">GIANNINA</p>
               <p>Oh, creda quel che vuole. Certe cose non le ho mai potute sentire...</p>
               <p rend="center smallcaps">CRISTOFORO</p>
               <p>Potresti farlo un po' abbondante quel «grog»?</p>
               <p rend="center smallcaps">GIANNINA</p>
               <p>Eh, dico. La nuora è caritatevole, ma non permette gli eccessi.</p>
               <p rend="center smallcaps">CRISTOFORO</p>
               <p>Non è per me. Sai, alla disperata, invito qualche volta il mio vecchio Vigna. Credo che lo berrebbe volentieri. È freddo, stasera.</p>
               <p rend="center smallcaps">GIANNINA</p>
               <p>Bel mobile quel Vigna.</p>
               <p rend="center smallcaps">CRISTOFORO</p>
               <p>Sì, è un vecchio ribaldo, ma dà la svolta.</p>
               <p rend="center smallcaps">GIANNINA</p>
               <p>Come la svolta?</p>
               <p rend="center smallcaps">CRISTOFORO</p>
               <p>Tutti coloro che passano la vita spensieratamente a un certo punto danno la svolta. Da quel momento non trovano più nulla di divertente. E allora sono cinque, dieci, venti anni di torture che nessuno può conoscere nè consolare... Credimi. Rimorsi, disperazioni, ribellioni, tutte le preoccupazioni vengono addosso in una volta... Brutto momento, che genera spesso il crimine o l'atto disperato. Se fossi nel governo terrei d'occhio gli spensierati, per cacciarli dentro per motivi d'igiene pubblica appena arrivano alla svolta.</p>
               <p rend="center smallcaps">GIANNINA</p>
               <p>Dunque Vigna incomincia a diventare pericoloso.</p>
               <p rend="center smallcaps">CRISTOFORO</p>
               <p>Un poco. Già è diventato brontolone. Niente gli va al verso. Secondo lui non funziona bene nemmeno il calendario e l'altra sera ha trovato una mezza lite con un bigliettaio del tram, perché aveva un sistema di staccare il biglietto, che non corrispondeva alle vedute di Vigna, circa la tecnica di quel mestiere. Va d'accordo solo con me. Mi invidia velenosamente, ma bonariamente. Non si spiega come mai io sia andato a finir bene.</p>
               <p rend="center smallcaps">GIANNINA</p>
               <p>Forse c'è stato qualcuno che ha pregato per te.</p>
               <p rend="center smallcaps">CRISTOFORO</p>
               <p>Forse.</p>
               <p rend="center smallcaps">GIANNINA</p>
               <p>Chiamalo, allora.</p>
               <p rend="center smallcaps">CRISTOFORO</p>
               <p>Sì, vuoi? Davvero?</p>
               <p rend="center smallcaps">GIANNINA</p>
               <p>Ma tutte le volte è questa storia...</p>
               <p rend="italic">(Cristoforo esce e rientra subito dopo con Vigna. Si odono in quest'attimo di silenzio dei fischi di vento fuori).</p>
               <p rend="center smallcaps">VIGNA</p>
               <p>Buona sera, marchesa...</p>
               <p rend="center smallcaps">GIANNINA</p>
               <p>Buona sera, Vigna. Dite a mio suocero che è inutile che faccia la commedia tutte le volte che vuole farvi invitare a prendere il «grog».</p>
               <p rend="center smallcaps">CRISTOFORO</p>
               <p>Commedia? Dico, se non hai piacere. Dato che si tratta di un canchero...</p>
               <p rend="center smallcaps">VIGNA</p>
               <p>(<hi rend="italic">Sedendosi accanto al fuoco</hi>) Oh, un po' di fuoco per un povero cane.</p>
               <p rend="center smallcaps">GIANNINA</p>
               <p>Fa freddo stasera?</p>
               <p rend="center smallcaps">VIGNA</p>
               <p>Freddo non tanto, ma il vento batte forte. Sentite? È una maledizione trovarsi per la strada con questo vento. E poi dicono che siamo in settembre. Buffoni!</p>
               <p rend="center smallcaps">GIANNINA</p>
               <p>C'è un gran disordine nella natura, vero?</p>
               <p rend="center smallcaps">VIGNA</p>
               <p>Nella natura? Siamo noi che andiamo a contrattempo. I vecchi calendari hanno ammucchiato un tale sacco di errori, che ci troveremo un bel giorno a credere in buona fede di essere in agosto e ci meraviglieremo che cada la neve. Saremo in dicembre senza che nessuno lo sospetti.</p>
               <p rend="center smallcaps">CRISTOFORO</p>
               <p>Si sta bene qui, non è vero?</p>
               <p rend="center smallcaps">VIGNA</p>
               <p>Altro che! Benone!</p>
               <p rend="center smallcaps">GIANNINA</p>
               <p>(<hi rend="italic">Ironica)</hi> Peccato che non si possa giuocare!</p>
               <p rend="center smallcaps">CRISTOFORO</p>
               <p>(<hi rend="italic">Ipocrita</hi>) Giuocare? Ah, io no... Per conto mio...</p>
               <p rend="center smallcaps">GIANNINA</p>
               <p>Bravo. Ho piacere che ti abbia fatto bene l'educazione morale di Ermanno. E la ginnastica la fai ancora?</p>
               <p rend="center smallcaps">CRISTOFORO</p>
               <p>Qualche cosina... Ma, visto che non debbo andare alle Olimpiadi, preferisco fare due chiacchiere con Vigna...</p>
               <p rend="center smallcaps">VIGNA</p>
               <p>Chiacchiere spirituali... No, non vorrei che credesse a partite di «écarté»...</p>
               <p rend="center smallcaps">GIANNINA</p>
               <p>Anche voi non amate più il giuoco?</p>
               <p rend="center smallcaps">VIGNA</p>
               <p>Lo amo, ma come un'amante infida.</p>
               <p rend="center smallcaps">GIANNINA</p>
               <p>Avete perduto molto?</p>
               <p rend="center smallcaps">VIGNA</p>
               <p>Peggio. Ho vinto.</p>
               <p rend="center smallcaps">GIANNINA</p>
               <p>E allora?</p>
               <p rend="center smallcaps">VIGNA</p>
               <p>Ma io non ci capisco niente. La contabilità dell'entrata e della uscita di un giuocatore deve essere un mistero... Perché più si perde e più si perde... E più si vince e più si perde... È una stranezza che ho studiato per venticinque anni...</p>
               <p rend="center smallcaps">GIANNINA</p>
               <p>E avete rinunciato al vostro studio?</p>
               <p rend="center smallcaps">VIGNA</p>
               <p>Sì. Per mancanza di mezzi...</p>
               <p rend="center smallcaps">CRISTOFORO</p>
               <p>È doloroso dovere interrompere una ricerca dopo tanto lavoro...</p>
               <p rend="center smallcaps">VIGNA</p>
               <p>Dovrebbero creare delle borse di studio. Perché, alla fine, la vita che abbiamo fatta noi per tanti anni non l'ha fatta nemmeno il più solerte impiegato, il professionista più laborioso... Signora... Dieci, dodici ore, anche quindici ore di servizio notturno...</p>
               <p rend="center smallcaps">CRISTOFORO</p>
               <p>E con delle emozioni che non sono paragonabili che a quelle dei marinai nei giorni di tempesta.</p>
               <p rend="center smallcaps">VIGNA</p>
               <p>E c'è forse qualcuno che ti dica grazie? Eccoci qui...</p>
               <p rend="center smallcaps">CRISTOFORO</p>
               <p>Già... Eccoci qui...</p>
               <p rend="center smallcaps">VIGNA</p>
               <p>Tu puoi tacere.</p>
               <p rend="center smallcaps">CRISTOFORO</p>
               <p>Già... Ma io ho avuto qualche misteriosa protezione.</p>
               <p rend="center smallcaps">VIGNA</p>
               <p>Già. (<hi rend="italic">Pausa</hi>). Buono, questo «grog». Ce ne sarebbe un'altra lacrima ovverossia goccia? Distilliamo da quel recipiente...</p>
               <p rend="center smallcaps">CRISTOFORO</p>
               <p>Senti? Si sveglia la bestia... Sento dallo stile. Coriandoli e stelle filanti. Allegri! (<hi rend="italic">Bevono</hi>).</p>
               <p rend="center smallcaps">VIGNA</p>
               <p>Oh... È delizioso... Hai visto il fuoco com'è curioso?</p>
               <p rend="center smallcaps">CRISTOFORO</p>
               <p>Bello, eh? Incanta... Le fiamme sono sempre diverse. Un miracolo di trasformismo, di improvvisazione, di inspirazione... Di', sei buono a fare i cerchietti sulla cenere con le molle?</p>
               <p rend="center smallcaps">VIGNA</p>
               <p>(<hi rend="italic">Interessatissimo</hi>) Come?</p>
               <p rend="center smallcaps">CRISTOFORO</p>
               <p>Così... Guarda... Piano... Ah... Ecco, prova.</p>
               <p rend="center smallcaps">GIANNINA</p>
               <p>(<hi rend="italic">Si allontana asciugandosi una rapida lacrima</hi>).</p>
               <p rend="center smallcaps">CRISTOFORO</p>
               <p>Ma no! Hai guastato tutto.</p>
               <p rend="center smallcaps">VIGNA</p>
               <p>Ma quello è un gioco di pazienza. Prova a dare un colpo al tizzone. Prova.</p>
               <p rend="center smallcaps">CRISTOFORO</p>
               <p>(<hi rend="italic">Ridendo</hi>) Bello! Fuochi artificiali! Giannina, hai visto? Fuochi artificiali... Dove sei andata?</p>
               <p rend="center smallcaps">GIANNINA</p>
               <p>Sono qui. Mi dà noia il fuoco.</p>
               <p rend="center smallcaps">CRISTOFORO</p>
               <p>È vero. Anch'io sento che gli occhi mi bruciano... (<hi rend="italic">A Vigna</hi>) Ma stai lontano tu. Mi soffi in faccia l'essenza di quello che hai bevuto in questi ultimi quindici anni... Se ti avvicini alla fiamma saltiamo tutti in aria! Cosa c'è? T'addormenti?</p>
               <p rend="center smallcaps">VIGNA</p>
               <p>Io? Nemmeno per sogno. Chiudo gli occhi e ho l'impressione di spampanarmi come un rosolaccio, quando piove.</p>
               <p rend="center smallcaps">CRISTOFORO</p>
               <p>Oh, bella questa! Hai sentito, Giannina? Non sa nemmeno che cosa siano i rosolacci! Giuro che non hai mai visto un rosolaccio...</p>
               <p rend="center smallcaps">VIGNA</p>
               <p>Anche nella natura non c'erano un tempo... Poi nacquero...</p>
               <p rend="center smallcaps">CRISTOFORO</p>
               <p>Ti disturba, Giannina, costui? Vuoi che lo cacci via?</p>
               <p rend="center smallcaps">GIANNINA</p>
               <p>Ma no, perché?</p>
               <p rend="center smallcaps">CRISTOFORO</p>
               <p>Vedo che ti sei appartata... Perché non stai qui, vicino a... vicino a noi?...</p>
               <p rend="center smallcaps">GIANNINA</p>
               <p>Vi lascio fare le vostre scoperte in pace. Avete scoperto il fuoco, le fiamme, i rosolacci...</p>
               <p rend="center smallcaps">CRISTOFORO</p>
               <p>Peccato che siamo vecchi, no? Perché io mi sentirei capace, oramai, di arrivare anche alla scoperta del mondo!</p>
               <p rend="center smallcaps">GIANNINA</p>
               <p>Non lo conosci? Hai viaggiato tanto...</p>
               <p rend="center smallcaps">CRISTOFORO</p>
               <p>Sì, ma si vede che il mondo si scopre con un altro sistema di navigazione...</p>
               <p rend="center smallcaps">VIGNA</p>
               <p>Uh... Entriamo nel difficile... Un altro atomo, prego, un altro atomo sia pure indivisibile di quel prezioso benefico liquore...</p>
               <p rend="center smallcaps">GIANNINA</p>
               <p>Ma se vi fa male?</p>
               <p rend="center smallcaps">VIGNA</p>
               <p>Niente paura. A me nulla può far male, per la semplicissima ragione che nulla mi fa bene... Grazie...</p>
               <p rend="italic">(Giannina versa altro «grog» a Vigna).</p>
               <p rend="center smallcaps">GIANNINA</p>
               <p>Se vi lascio soli un momento, non lascierete spegnere il fuoco?</p>
               <p rend="center smallcaps">CRISTOFORO</p>
               <p>Dove vai?</p>
               <p rend="center smallcaps">GIANNINA</p>
               <p>I miei doveri di massaia mi impongono di pensare che esiste anche il domani...</p>
               <p rend="center smallcaps">CRISTOFORO</p>
               <p>Già, è vero... C'è il domani...</p>
               <p rend="center smallcaps">VIGNA</p>
               <p>Un'altra scoperta!... Domani... Puah!</p>
               <p rend="center smallcaps">GIANNINA</p>
               <p>Un momento solo... (<hi rend="italic">Esce</hi>).</p>
               <p rend="center smallcaps">VIGNA</p>
               <p>(<hi rend="italic">Stendendosi</hi>) Senti... Che ne diresti se cantassimo in coro sottovoce «Vieni, vieni, morettina»?</p>
               <p rend="center smallcaps">CRISTOFORO</p>
               <p>Ma fammi il piacere di star quieto! Non sei mica in casa tua, sai? Ci vuole un pezzente della tua specie per credere che si possa intonare qui una canzone da caserma...</p>
               <p rend="center smallcaps">VIGNA</p>
               <p>Povero merlo. Io ti ho detto di cantare una canzone così proprio per sentirti rispondere come hai risposto. L'avrei giurato. Ti sei messo a parlare come un padre guardiano. Mi fai pena. E poi fai ridere con la tua convinzione di essere un grande artista. Credi che non si capisca che è tua figlia?</p>
               <p rend="center smallcaps">CRISTOFORO</p>
               <p>No, non si capisce. Guarda, prima di tutto l'ho trattata in un modo... E poi, dico, lo sai che non le ho mai dato un bacio nemmeno sulla fronte?... Sono gelido, ti assicuro...</p>
               <p rend="center smallcaps">VIGNA</p>
               <p>Ma appena puoi vieni a coccolarti...</p>
               <p rend="center smallcaps">CRISTOFORO</p>
               <p>Allora sei suo padre anche tu... Mi pare che appena puoi...</p>
               <p rend="center smallcaps">VIGNA</p>
               <p>Ma dove devo andare, me lo dici? Io vado dove vai tu.</p>
               <p rend="center smallcaps">CRISTOFORO</p>
               <p>Fammi il piacere... Certe cose non te le deve sentire nemmeno l'aria...</p>
               <p rend="center smallcaps">VIGNA</p>
               <p>E seguiterai un pezzo a fare questa vita da recluso domestico in quell'appartamentino che pare una «garçonnière» senza avventure e a contentarti di questa chiacchierata clandestina?</p>
               <p rend="center smallcaps">CRISTOFORO</p>
               <p>Caro mio... Ma mi dici dove vuoi arrivare?</p>
               <p rend="center smallcaps">VIGNA</p>
               <p>Voglio arrivare ad essere invitato tutte le sere a cena da te tranquillamente... Perdio, mi devo contentare di un po' di «grog» di quando in quando. Mai un cappone, mai un cefalo, mai il soave profumo dei tartufi sulle costolette...</p>
               <p rend="center smallcaps">CRISTOFORO</p>
               <p>Ah, quanto a questo, levatelo dalla testa. Io, non sarò mai più in casa mia.</p>
               <p rend="center smallcaps">VIGNA</p>
               <p>E invece questa è casa tua. L'hai fabbricata tu. È tua. Sto per dire che è mia, guarda. E fremo all'ingiustizia! Ma animo, un poco d'energia. Oramai Ermanno l'ha sposata e il pericolo di mandare all'aria questo matrimonio non c'è più. Vedrai che se si è rassegnato a restare tuo figlio, si rassegnerà ad essere anche tuo genero.</p>
               <p rend="center smallcaps">CRISTOFORO</p>
               <p>Ma se mi tratta così come padre, figurati che cosa mi fa se divento suo suocero...</p>
               <p rend="center smallcaps">VIGNA</p>
               <p>Un padre finto fa meno paura di un suocero vero.</p>
               <p rend="center smallcaps">CRISTOFORO</p>
               <p>Insomma... La verità no, no, no...</p>
               <p rend="center smallcaps">VIGNA</p>
               <p>Ma perché?</p>
               <p rend="center smallcaps">CRISTOFORO</p>
               <p>Perché non ho nessuna ragione per rinnegare i miei figli. Toccava a loro sei mesi fa di rinnegarmi, se volevano. Hanno avuto pietà di me...</p>
               <p rend="center smallcaps">VIGNA</p>
               <p>Bella pietà... Hanno voluto evitare lo scandalo. A maggior ragione io dico che hai in pugno la situazione. Tu sei il patriarca più potente che si sia mai visto. Fatti crescere la barba.</p>
               <p rend="center smallcaps">CRISTOFORO</p>
               <p>No, no e no... Lasciami stare. Va bene così...</p>
               <p rend="center smallcaps">VIGNA</p>
               <p>Se fossi in te, io... Adesso? Li farci girare tutti su un quattrino... Be', come vuoi. Però io credo che lei, almeno lei lo sospetti...</p>
               <p rend="center smallcaps">CRISTOFORO</p>
               <p>Nemmeno per sogno. Ti dico che sono gelido... Neanche una carezza, nemmeno un bacio...</p>
               <p rend="center smallcaps">VIGNA</p>
               <p>E dàlli. Tu insisti su dei particolari da dilettante... Il fatto è che quel giorno, almeno a quanto mi hai detto, Ermanno espresse chiaramente i suoi sospetti.... E il sospetto, una volta entrato, esce difficilmente dalla testa di una donna...</p>
               <p rend="center smallcaps">CRISTOFORO</p>
               <p>No, no... Non è possibile... Le ho anche dimostrato che venticinque anni fa andai in Germania e ci rimasi non so quanti anni...</p>
               <p rend="center smallcaps">VIGNA</p>
               <p>Sei un pazzo imbroglione. Io devo ancora capire perché hai confessato ai figli se poi non volevi...</p>
               <p rend="center smallcaps">CRISTOFORO</p>
               <p>Ma vuoi tacere? Ho confessato perché non ne potevo più... È stato un momento così... Capirai... Con quel colpo... Ho perduto l'equilibrio... Ecco tutto... E poi, come avrei potuto continuare... sotto i suoi occhi...</p>
               <p rend="center smallcaps">VIGNA</p>
               <p>Dal momento che non è tua figlia...</p>
               <p rend="center smallcaps">CRISTOFORO</p>
               <p>Ma i suoi occhi... I suoi occhi... Sai che sei cretino?</p>
               <p rend="center smallcaps">VIGNA</p>
               <p>Si? La cosa ha un mediocre interesse... Però adesso che sei un galantuomo, i suoi occhi...</p>
               <p rend="center smallcaps">CRISTOFORO</p>
               <p>Chi te l'ha detto che sono un galantuomo?...</p>
               <p rend="center smallcaps">VIGNA</p>
               <p>A me fai quest'effetto, un po' triste...</p>
               <p rend="center smallcaps">CRISTOFORO</p>
               <p>Niente affatto. Galantuomini non si diventa... Agli occhi di coloro che ci amano. Perché... Non so dire perché... Forse perché coloro che ci amano ci perdonano, ecco... Non lo so... Ma la verità no, no... Ma non vedi come è bella, pura, gentile?... E io?... Io?... Eccomi qua...</p>
               <p rend="center smallcaps">VIGNA</p>
               <p>Meglio qui che in galera...</p>
               <p rend="center smallcaps">CRISTOFORO</p>
               <p>Chi lo sa?... In galera forse avrei avuto la disperazione che ci vuole per buttare tutti i miei stracci all'aria e mostrarmi come sono... a lei e a tutti... Ma poi è inutile parlare con te... Guarda... Ora s'è spento il fuoco... Bella figura che facciamo... Aiutami a riattizzarlo... Soffia... (<hi rend="italic">Si mettono carponi davanti al fuoco</hi>) Soffia! Piano, accidenti, mi getti la cenere negli occhi. Soffia!... (<hi rend="italic">Si mettono tutti e due a soffiare</hi>).</p>
               <p rend="center smallcaps">GIANNINA</p>
               <p>(<hi rend="italic">Entra ridendo</hi>) Ah, ah... Sembrate due selvaggi della Papuasia.</p>
               <p rend="center smallcaps">CRISTOFORO</p>
               <p>Ho paura che lo siamo, un poco...</p>
               <p rend="center smallcaps">VIGNA</p>
               <p>S'era spento...</p>
               <p rend="center smallcaps">GIANNINA</p>
               <p>Lasciate fare me... (<hi rend="italic">Riattizza il fuoco che risplende di nuovo con soddisfazione di tutti</hi>).</p>
               <p rend="center smallcaps">TUTTI</p>
               <p>(<hi rend="italic">Al vedere che la fiamma risplende</hi>) Oh...</p>
               <p rend="center smallcaps">GIANNINA</p>
               <p>E adesso sarà bene che incominciate a rassegnarvi all'idea di andarvene...</p>
               <p rend="center smallcaps">CRISTOFORO</p>
               <p>Come? Così presto? Ma scommetto che il secondo atto non è ancora finito. C'è tempo. Tu, animale, telefona al Teatro dell'Opera e domanda a che punto siamo.</p>
               <p rend="center smallcaps">VIGNA</p>
               <p>Che opera è? (<hi rend="italic">ma non si scompone</hi>).</p>
               <p rend="center smallcaps">CRISTOFORO</p>
               <p>Be', lo faccio io. (<hi rend="italic">Si muove per andare al telefono ma è arrestato da un cenno di Giannina</hi>).</p>
               <p rend="center smallcaps">GIANNINA</p>
               <p>(<hi rend="italic">Andando alla finestra</hi>) Zitti... Ma come? Possibile? Son qui di nuovo tutti e tre...</p>
               <p rend="center smallcaps">CRISTOFORO</p>
               <p>Vieni via, vieni via...</p>
               <p rend="center smallcaps">VIGNA</p>
               <p>(<hi rend="italic">Si alza a malincuore</hi>) E andiamo pure...</p>
               <p rend="center smallcaps">GIANNINA</p>
               <p>No, non arrivate in tempo. Li incontrereste per le scale... Andate in cucina...</p>
               <p rend="center smallcaps">CRISTOFORO</p>
               <p>Ma, Giannina, dalla cucina non potremo muoverci fino a domani.</p>
               <p rend="center smallcaps">GIANNINA</p>
               <p>Ma se ne andranno, no? Verrò io a liberarvi al momento opportuno.</p>
               <p rend="center smallcaps">CRISTOFORO</p>
               <p>Oh, come mi dispiace... Giannina...</p>
               <p rend="center smallcaps">GIANNINA</p>
               <p>Niente, niente... Dopo tutto... Ma non perdete tempo... Chiudetevi in cucina...</p>
               <p rend="center smallcaps">VIGNA</p>
               <p>Signora... Qualunque cosa accada, io sono a sua disposizione. Ella può contare su di me... (<hi rend="italic">Esce trascinato da Cristoforo</hi>).</p>
               <p rend="center smallcaps">GIANNINA</p>
               <p>(<hi rend="italic">Rimessa in ordine la stanza si rimette a sedere accanto al fuoco</hi>).</p>
               <p rend="center smallcaps">ERMANNO</p>
               <p>(<hi rend="italic">Entrando</hi>) Sei ancora alzata? Ma non volevi andare a letto presto? Bene, meglio così... (<hi rend="italic">All'interno</hi>) Avanti, avanti... (<hi rend="italic">Accende le lampade</hi>) Entrate. (<hi rend="italic">Ventura e Salvatore entrano</hi>). Qui si sta meglio. Che serataccia, con questo vento...</p>
               <p rend="center smallcaps">VENTURA</p>
               <p>Ci scuserà la signora, non è vero?</p>
               <p rend="center smallcaps">GIANNINA</p>
               <p>Un piacere, anzi... L'opera non vi divertiva?</p>
               <p rend="center smallcaps">SALVATORE</p>
               <p>Non ci siamo andati.</p>
               <p>ERMANNO</p>
               <p>Siamo stati sedotti, strada facendo, da un cinematografo.</p>
               <p rend="center smallcaps">VENTURA</p>
               <p>Anzi da un titolo.</p>
               <p rend="center smallcaps">GIANNINA</p>
               <p>Che titolo era?</p>
               <p>ERMANNO</p>
               <p>«Un po' di fuoco per un povero cane».</p>
               <p rend="center smallcaps">GIANNINA</p>
               <p>Strano.</p>
               <p>ERMANNO</p>
               <p>Ma che scemenza! Quando gli americani ci si mettono a mettere insieme delle banalità, non li batte nessuno. Volete bere qualche cosa? Penso io... (<hi rend="italic">Va a prendere bottiglie e bicchieri</hi>).</p>
               <p rend="center smallcaps">GIANNINA</p>
               <p>Insomma, avete dovuto lasciare il campo.</p>
               <p rend="center smallcaps">SALVATORE</p>
               <p>Per forza. Come si fa a sopportare la solita storia del padre che ritrova la figlia perduta, dopo venticinque anni?</p>
               <p rend="center smallcaps">VENTURA</p>
               <p>Sì... Il vecchio disperato che ritrova la figlia principessa.</p>
               <p rend="center smallcaps">SALVATORE</p>
               <p>Bella fantasia!</p>
               <p rend="center smallcaps">VENTURA</p>
               <p>Però era commovente qua e là... Ma Ermanno ha voluto uscire ad ogni costo.</p>
               <p rend="center smallcaps">ERMANNO</p>
               <p>Ma sì... Non sono temi che mi divertono.</p>
               <p rend="center smallcaps">VENTURA</p>
               <p>Perché? Che c'entra il tema?</p>
               <p rend="center smallcaps">ERMANNO</p>
               <p>Dovrei proprio dirlo a te che sei stato quasi mio fratello?</p>
               <p rend="center smallcaps">VENTURA</p>
               <p>Ma questo non ha a che vedere... Cioè, sì... ha che vedere... To', non si pensa mai a sè stessi quando si va al cinematografo. Ma è diverso il nostro caso, cioè il vostro caso... Be', insomma, non parliamone più.</p>
               <p rend="center smallcaps">SALVATORE</p>
               <p>Bravo. Consolati che l'hai scampata bella e basta.</p>
               <p rend="center smallcaps">VENTURA</p>
               <p>Perché poi?</p>
               <p rend="center smallcaps">ERMANNO</p>
               <p>Perché tu almeno potrai dire di avere avuto un nome solo, chè noi...</p>
               <p rend="center smallcaps">VENTURA</p>
               <p>Ma non ha alcuna importanza...</p>
               <p rend="center smallcaps">ERMANNO</p>
               <p>Non ne ha? Moltissima invece. Il nome significa qualche cosa. Dal modo come ce lo appioppano a noi altri, pare non debba essere che una segnalazione, un numero. Ma poi, bastano due settimane di vita perché diventi qualche cosa... Lo credi che al pensiero di non poter più chiamarmi Folchi come una volta mi viene la malinconia?</p>
               <p rend="center smallcaps">SALVATORE</p>
               <p>E io penso al povero Bastelli che ero, come a un caro scomparso.</p>
               <p rend="center smallcaps">VENTURA</p>
               <p>Ah, così la intendete? Io no. Io vi confesso che sono ancora qui a mordermi le dita. Non ero mai stato così disgraziato. Bastava che il marchese aspettasse cinque minuti a fare quel voltafaccia perché anch'io fossi dei vostri.</p>
               <p rend="center smallcaps">ERMANNO</p>
               <p>Non hai che chiederlo... Per me, sarei felicissimo.</p>
               <p rend="center smallcaps">SALVATORE</p>
               <p>Anch'io... Più si è, meglio è.</p>
               <p rend="center smallcaps">VENTURA</p>
               <p>Eh, chi lo sa? E forse per quanto mi riguarda la cosa non sarebbe tanto assurda, perché mi disse delle cose... (<hi rend="italic">commovendosi</hi>) delle cose...</p>
               <p rend="center smallcaps">ERMANNO</p>
               <p>Su, su, coraggio. Bevi.</p>
               <p rend="center smallcaps">SALVATORE</p>
               <p>Guarda un po'... come si è diversi a questo mondo! Io darei qualche cosa per non avere mai incontrato quel...</p>
               <p rend="center smallcaps">ERMANNO</p>
               <p>Anch'io. (<hi rend="italic">Guarda Giannina</hi>).</p>
               <p rend="center smallcaps">GIANNINA</p>
               <p>Oh, Ermanno, basta! Sapete che questi discorsi mi dispiacciono.</p>
               <p rend="center smallcaps">ERMANNO</p>
               <p>E perché? Dopo tutto siamo qui in famiglia. Non è mica nostra colpa se siamo stati gabbati. E poi ridere delle nostre manchevolezze è un po' liberarsi dal ridicolo almeno per noi stessi.</p>
               <p rend="center smallcaps">GIANNINA</p>
               <p>Ma non c'è carità. Basta!</p>
               <p rend="center smallcaps">ERMANNO</p>
               <p>Ma che hai? Sei molto nervosa...</p>
               <p rend="center smallcaps">GIANNINA</p>
               <p>Ma sì. Intanto dimenticate che tutto ciò che è accaduto non è stato precisamente la vostra rovina.</p>
               <p rend="center smallcaps">ERMANNO</p>
               <p>Grazie a Ventura... Se non c'era questo uomo, questo cuore d'oro...</p>
               <p rend="center smallcaps">VENTURA</p>
               <p>(<hi rend="italic">Commosso</hi>) No, Ermanno, non mi dire niente...</p>
               <p rend="center smallcaps">GIANNINA</p>
               <p>Ma non avreste mai incontrato Ventura se non ci fosse stato quel caso. E poi non avete carità nemmeno per voi stessi. Se tanto vi pesa portare il nome di quell'uomo, perché non avete rinunciato a tutto coraggiosamente?</p>
               <p rend="center smallcaps">ERMANNO</p>
               <p>Ma cara, che hai? Noto che quando si parla di questo, tu insorgi a difendere quell'uomo...</p>
               <p rend="center smallcaps">GIANNINA</p>
               <p>Io non difendo quell'uomo... Io difendo tutti. Anche voi.</p>
               <p rend="center smallcaps">ERMANNO</p>
               <p>Le sole parole vivaci che abbiamo avuto in questi sei mesi di matrimonio sono sempre nate da questo solo argomento.</p>
               <p rend="center smallcaps">GIANNINA</p>
               <p>E allora si potrebbe anche evitarlo, no?</p>
               <p rend="center smallcaps">VENTURA</p>
               <p>Via, via, non vi bisticciate. La signora Giannina ha ragione.</p>
               <p rend="center smallcaps">SALVATORE</p>
               <p>Ma bisogna che pensi che siamo stati tutti molto offesi da quel signore... Anche tu, Ventura...</p>
               <p rend="center smallcaps">VENTURA</p>
               <p>Oh, io... Lasciamo andare. È una cosa alla quale bisognerà arrivare in fondo...</p>
               <p rend="center smallcaps">SALVATORE</p>
               <p>Un poco ancora e quello diventava padre di tutto l'universo...</p>
               <p rend="center smallcaps">GIANNINA</p>
               <p>Ma sì, avete ragione da vendere. Però non dovete abusarne, ecco quello che dico io. Un uomo rovinato, senza risorse, vecchio, solo, può fare cose anche peggiori di quella di adottare dei figli al solo scopo di farsi mantenere... Non esageriamo.</p>
               <p rend="center smallcaps">SALVATORE</p>
               <p>Le donne giudicano col cuore.</p>
               <p rend="center smallcaps">GIANNINA</p>
               <p>E voi con che cosa giudicate? Colla testa, credete? Ma nemmeno per sogno! Se fosse per il vostro modo di pensare, a quest'ora avreste la soddisfazione di chiamarvi ancora come prima e di sapere che quel vecchio sta in prigione a scontar la sua pena e tutti allegri... Che allegria!</p>
               <p rend="center smallcaps">ERMANNO</p>
               <p>Come sarebbe a dire? Spiegati, Giannina, tu fai discorsi che stanno sempre sul filo del rasoio... Riesci a non offenderci, ma manca un velo...</p>
               <p rend="center smallcaps">GIANNINA</p>
               <p>Oh... Ermanno... La verità diciamola... Affrontiamo in famiglia le nostre manchevolezze, come dici tu. Ma che voi vi sentiate irritati soltanto d'essere stati presi nella trappola del vostro interesse, è certo. Avete voluto evitare lo scandalo. Avete fatto benissimo. Avete temuto il ridicolo. Benissimo. Avete considerato anche la possibilità che i vostri affari potessero riceverne un grave colpo. Tutto giusto, tutto giusto. Ma il fatto è che avete dovuto subire il nome che avete e limitarvi a condannare il marchese agli arresti in casa, per salvare le apparenze con la gente. Ma allora, non fate le cose a metà e, se dovete subire, subite del tutto, con un poco di cuore, e perdonate. È il solo modo che vi resta per risolvere dignitosamente la questione. È il solo modo di ridare al vostro nome quella dignità che avete il cattivo, il pessimo gusto di calpestare in famiglia. Per conto mio vi dichiaro che sono orgogliosa di portare il nome dei Lucera. Perché, comunque, è il nome del mio legittimo marito... E avrò dei figli, spero, per i quali, comunque, avrà un significato (<hi rend="italic">Collera e emozione coloriscono queste ultime parole, che cadono nel silenzio di una lunga pausa</hi>).</p>
               <p rend="center smallcaps">ERMANNO</p>
               <p>Giannina, scusami. Hai ragione. Meglio pensare all'avvenire... e dimenticare tutto ciò che di falso, di bugiardo, di fittizio ha pervaso la nostra vita da tutte le parti... Sì, potremo anche perdonare... Vero?</p>
               <p rend="center smallcaps">VENTURA</p>
               <p>Ma sicuro... Oramai...</p>
               <p rend="center smallcaps">SALVATORE</p>
               <p>Soltanto, dimmi tu come potremo vedercelo intorno ogni momento. Perché perdonare vuol dire riaprirgli le braccia, la casa.</p>
               <p rend="center smallcaps">ERMANNO</p>
               <p>Devi pensare che dovrai subirlo tu, sopra tutto, che stai sempre in casa. Ti sentiresti di avere continuamente a che fare con un uomo che... non sai nemmeno chi sia alla fine?...</p>
               <p rend="center smallcaps">SALVATORE</p>
               <p>Già... È questo. Quest'uomo chi è?</p>
               <p rend="center smallcaps">GIANNINA</p>
               <p>È un uomo che avrebbe potuto continuare ad ingannarvi e non l'ha fatto.</p>
               <p rend="center smallcaps">VENTURA</p>
               <p>Ma è questo che non ho mai capito!</p>
               <p rend="center smallcaps">GIANNINA</p>
               <p>Oh, si capisce benissimo. Perché in mezzo a tutti i suoi pasticci, evidentemente, ha trovato qualche cosa che gli ha impedito di andare avanti...</p>
               <p rend="center smallcaps">ERMANNO</p>
               <p>Che cosa, per esempio?</p>
               <p rend="center smallcaps">GIANNINA</p>
               <p>Ma, non so. Un sentimento... Un istinto... È la famiglia stessa, forse, che ha lavorato nel suo cuore...</p>
               <p rend="center smallcaps">ERMANNO</p>
               <p>Bella famiglia!</p>
               <p rend="center smallcaps">GIANNINA</p>
               <p>Oh, Ermanno, non dirlo. La sentite così profondamente che voi tre non sapete più separarvi nonostante conosciate il segreto del trucco. È un istinto che non si sopprime. Voi desideravate una famiglia, non l'avevate, l'avete trovata e vi ci siete attaccati. Vogliate o no, quell'uomo, coll'inganno e, diciamolo pure, anche con l'amore, una famiglia l'ha costituita, e una volta e comunque costituita, la famiglia non si sopprime più. Diventa una fatalità, che pensa da sé a giustificarsi e purificarsi. (<hi rend="italic">Pausa</hi>) Ma adesso basta, sono stanca. (<hi rend="italic">A Ermanno</hi>) E tu ricordati che devi partire domattina.</p>
               <p rend="center smallcaps">VENTURA</p>
               <p>(<hi rend="italic">Alzandosi</hi>) Signora Giannina... Devo dirle che sono del suo parere. Perfettamente del suo parere. Io non avrei saputo dire queste cose che confusamente sentivo... Ma esattamente è come dice lei. Noi tre... noi quattro se permette... Siamo un poco come fratelli di latte... Scusi la bazzecola...</p>
               <p rend="center smallcaps">SALVATORE</p>
               <p>Una fantasia di più...</p>
               <p rend="center smallcaps">VENTURA</p>
               <p>Questa sera vado a letto più leggero e (<hi rend="italic">commosso</hi>) più contento... Buona notte... (<hi rend="italic">Esce</hi>).</p>
               <p rend="center smallcaps">SALVATORE</p>
               <p>A domani, Giannina (<hi rend="italic">Esce</hi>).</p>
               <p rend="center smallcaps">GIANNINA</p>
               <p>Buona notte (<hi rend="italic">A Ermanno che è rimasto solo in scena con lei</hi>) E noi andiamo a dormire….</p>
               <p rend="center smallcaps">ERMANNO</p>
               <p>Giannina... Sei un grande avvocato...</p>
               <p rend="center smallcaps">GIANNINA</p>
               <p>Non ricomincerai col dire che ho difeso ancora tuo padre...</p>
               <p rend="center smallcaps">ERMANNO</p>
               <p>Mio padre... Be'... No, non dico questo... Dico che sei un grande avvocato. Le osservazioni che hai fatto sono giuste. Tutto è giusto... Ma io dico che, per pensarle, ci voleva...</p>
               <p rend="center smallcaps">GIANNINA</p>
               <p>Una donna...</p>
               <p rend="center smallcaps">ERMANNO</p>
               <p>Ecco... Giannina... No... È presto ancora per andare a dormire. Li ho lasciati andare perché volevo restare solo con te... Voglio dirti una cosa... Non voglio più che discutiamo su questo argomento. In fondo, mi hai persuaso... Ora vado a chiamare di qua il marchese... voglio dire papà... (<hi rend="italic">con sforzo</hi>) papà... e chiuderemo questa parentesi triste e ridicola... Hai ragione tu... Avremo dei figli... aspetta...</p>
               <p rend="center smallcaps">GIANNINA</p>
               <p>(<hi rend="italic">Turbata</hi>) Ora? No, non ora...Lascia andare, Ermanno... Ti prego. Sono molto nervosa...</p>
               <p rend="center smallcaps">ERMANNO</p>
               <p>Bene, ti calmerà... Che c'entra? Alla fine non è che tuo suocero, non è vero?... E allora...</p>
               <p rend="center smallcaps">GIANNINA</p>
               <p>(<hi rend="italic">Trattenendolo ancora</hi>) No, no, te ne prego... Ora sarà a letto...</p>
               <p rend="center smallcaps">ERMANNO</p>
               <p>A letto? (<hi rend="italic">Ride</hi>) Impossibile, Ha profittato della situazione meglio che ha potuto. So tutto, io. So anche che riceve tutti i giorni Vigna...</p>
               <p rend="center smallcaps">GIANNINA</p>
               <p>Che male fa, se riceve Vigna?...</p>
               <p rend="center smallcaps">ERMANNO</p>
               <p>Prego, prego... Vedi come sei vivace?... Io non lo accusavo... Anzi... Dopo tutto... Be', aspetta...</p>
               <p rend="center smallcaps">GIANNINA</p>
               <p>Senti, Ermanno... Devo dirti una cosa...</p>
               <p rend="center smallcaps">ERMANNO</p>
               <p>No, non dirmi nulla... Vedrai che ho capito... (<hi rend="italic">Esce in </hi>
                  <hi rend="italic">fretta</hi>).</p>
               <p rend="center smallcaps">GIANNINA</p>
               <p>Dio mio... Come fare adesso? (<hi rend="italic">Guarda verso la cucina, fa </hi>
                  <hi rend="italic">per correre verso quella direzione, ma il rumore della porta che si apre la fa retrocedere e attendere</hi>).</p>
               <p rend="center smallcaps">ERMANNO</p>
               <p>(<hi rend="italic">Rientrando</hi>) Ecco. Ora viene subito...</p>
               <p rend="center smallcaps">GIANNINA</p>
               <p>Chi?</p>
               <p rend="center smallcaps">ERMANNO</p>
               <p>Chi? Ma che hai? Sono andato a chiamare papà. Ha detto che viene subito. Non sono entrato nella sua camera, perché ho avuto l'impressione che ci fosse qualcuno. Scommetto che era Vigna. Me l'ero immaginato...</p>
               <p rend="center smallcaps">GIANNINA</p>
               <p>E... ha detto che viene?</p>
               <p rend="center smallcaps">ERMANNO</p>
               <p>Sì. Perché non dovrebbe? Eccolo qua...</p>
               <p rend="center smallcaps">CRISTOFORO</p>
               <p>(<hi rend="italic">Entra infatti guardingo</hi>) Buona sera. Volete me?</p>
               <p rend="center smallcaps">ERMANNO</p>
               <p>Sì, fammi il favore, entra... (<hi rend="italic">Cristoforo entra. Fa l'occhietto a sua figlia</hi>).</p>
               <p rend="center smallcaps">CRISTOFORO</p>
               <p>Devo chiudere la porta?...</p>
               <p rend="center smallcaps">ERMANNO</p>
               <p>Sì, dobbiamo parlare... Ci penso io... Entra...</p>
               <p rend="italic">(Ermanno si allontana un momento per chiudere la porta. Cristoforo ha il tempo per informare sua figlia).</p>
               <p rend="center smallcaps">CRISTOFORO</p>
               <p>Siamo scappati per la conduttura dell'acqua piovana... Se ne sono accorti?</p>
               <p rend="center smallcaps">ERMANNO</p>
               <p>Papà... Ascoltami. Non ti meravigliare se ti chiamo papà. Posso farlo perché c'è un sentimento nel mio cuore che me lo consente senza che in questa parola ci sia frode, nè da parte tua, nè da parte mia... E in fondo sono i sentimenti i soli che contano... Ecco, volevo dirti che noi dimentichiamo tutto quello che è stato... Tu ritornerai a far parte della nostra famiglia...</p>
               <p rend="center smallcaps">CRISTOFORO</p>
               <p>Davvero? Potete dunque dimenticare quello che ho fatto... Anche Salvatore, anche Ventura?...</p>
               <p rend="center smallcaps">ERMANNO</p>
               <p>Fortunatamente ci sono stati dei miracoli per i quali ogni male s'è risolto in un bene... È un caso raro...</p>
               <p rend="center smallcaps">CRISTOFORO</p>
               <p>Qualcheduno ha pregato davvero...</p>
               <p rend="center smallcaps">ERMANNO</p>
               <p>E adesso abbracciami.</p>
               <p rend="center smallcaps">CRISTOFORO</p>
               <p>(<hi rend="italic">Con entusiasmo</hi>) Oh... (<hi rend="italic">Si abbracciano</hi>). Grazie... È un gran bene che mi fai...</p>
               <p rend="center smallcaps">ERMANNO</p>
               <p>E adesso ti prego di abbracciare anche tua nuora...</p>
               <p rend="center smallcaps">CRISTOFORO</p>
               <p>Oh... non posso esigere tanto... No... No... Sarò contento, Giannina, se mi permetterai di baciarti una mano... Sei stata buona con me...</p>
               <p rend="center smallcaps">GIANNINA</p>
               <p>Ecco la mano... (<hi rend="italic">Gli tende la mano</hi>).</p>
               <p rend="center smallcaps">ERMANNO</p>
               <p>No... No... Non facciamo cerimonie da salotto... Qui siamo nella nostra casa... Una pace fra noi non si conclude senza un abbraccio...</p>
               <p rend="center smallcaps">CRISTOFORO</p>
               <p>Ma...</p>
               <p rend="center smallcaps">GIANNINA</p>
               <p>Ti faccio paura?...</p>
               <p rend="center smallcaps">CRISTOFORO</p>
               <p>No... Mi è venuto in mente che devo telefonare all'ospedale...</p>
               <p rend="center smallcaps">ERMANNO</p>
               <p>Perché?</p>
               <p>CRISTOFORO</p>
               <p>C'è di li Vigna che s'è fatto male... È caduto da tre metri. Sai, facevamo della ginnastica... Io sono allenato grazie a Salvatore... Ma lui...</p>
               <p rend="center smallcaps">ERMANNO</p>
               <p>Faccio, faccio io... (<hi rend="italic">Va al telefono. Mentre volta le spalle per telefonare dice</hi>) Suocero... Fate il vostro dovere... (<hi rend="italic">Cristoforo e Giannina si gettano l'uno nelle braccia dell'altro senza parole. L'abbraccio dura lungamente</hi>).</p>
               <p rend="center">FINE DELLA COMMEDIA</p>
            </div>
            <div type="div2" rend="P123">
               <head>Questo e-book è stato realizzato anche grazie al sostegno di:</head>
               <p>E-text</p>
               <p>Web design, Editoria, Multimedia</p>
               <p>(pubblica il tuo libro, o crea il tuo sito con E-text!)</p>
               <p>
                  <ref target="https://www.e-text.it/">www.e-text.it</ref>
               </p>
               <p>QUESTO E-BOOK:</p>
               <p>TITOLO: I figli del marchese Lucera</p>
               <p>AUTORE: Gherardi, Gherardo</p>
               <p>TRADUTTORE: </p>
               <p>CURATORE: </p>
               <p>NOTE: </p>
               <p>CODICE ISBN E-BOOK: n. d.</p>
               <p>DIRITTI D'AUTORE: no</p>
               <p>LICENZA: questo testo è distribuito con la licenza specificata al seguente indirizzo Internet: <ref target="https://www.liberliber.it/online/opere/libri/licenze">www.liberliber.it/online/opere/libri/licenze</ref>
               </p>
               <p>COPERTINA: n. d.</p>
               <p>
                  <hi rend="bold">TRATTO DA: Sei commedie / Gherardo Gherardi ; prefazione di Silvio D'Amico ; introduzione di Giulio Pacuvio. - Bologna : Cappelli, stampa 1953. - XXXVI, 697 p., [1] c, di tav. : ill. ; 22 cm.</hi>
               </p>
               <p>CODICE ISBN FONTE: n. d.</p>
               <p>1a EDIZIONE ELETTRONICA DEL: 30 giugno 2020</p>
               <p>INDICE DI AFFIDABILITÀ: 1</p>
               <p>0: affidabilità bassa</p>
               <p>1: affidabilità standard</p>
               <p>2: affidabilità buona</p>
               <p>3: affidabilità ottima</p>
               <p>SOGGETTO:</p>
               <p>PER015000 ARTI RAPPRESENTATIVE / Commedia</p>
               <p>DIGITALIZZAZIONE:</p>
               <p>https://www.ateatro.info/copioni</p>
               <p>Paolo Alberti, paoloalberti@iol.it</p>
               <p>REVISIONE:</p>
               <p>Paolo Alberti, paoloalberti@iol.it</p>
               <p>Catia Righi, catia_righi@tin.it</p>
               <p>IMPAGINAZIONE:</p>
               <p>Paolo Alberti, paoloalberti@iol.it</p>
               <p>PUBBLICAZIONE:</p>
               <p>Catia Righi, catia_righi@tin.it</p>
               <div type="div3" rend="P128">
                  <head>
                     <anchor type="bookmark-start" xml:id="id___RefHeading___Toc349_1637598191"/>Liber Liber<ptr type="bookmark-end" target="#id___RefHeading___Toc349_1637598191"/>
                  </head>
                  <p>Se questo libro ti è piaciuto, aiutaci a realizzarne altri. Fai una donazione: <ref target="https://www.liberliber.it/online/aiuta/">www.liberliber.it/online/aiuta</ref>.</p>
                  <p rend="center">Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ref target="https://www.liberliber.it/">www.liberliber.it</ref>.</p>
               </div>
            </div>
         </div>
         <div type="div1">
            <head>I passeggeri di Caronte</head>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3326_1328525440"/>I passeggeri di Caronte<ptr type="bookmark-end" target="#id___RefHeading__3326_1328525440"/>
               </head>
               <p>
                  <hi rend="smallcaps">Carlo de Bellis</hi> si disinteressa della vita non perchè sia professore di filosofia, ma perchè ha sessant’anni e buona salute. Quando si ha sessant’anni non bisogna più occuparsi che della salute e se essa è buona, bisogna chiudersi in casa, guardarsi dai colpi d’aria, accontentarsi dell’orizzonte cilestrino, contemplato dalla finestra a vetri chiusi, il corpo abbandonato al tepore di una poltrona comoda e profonda. E quando la coscienza è tranquilla – Carlo ha una coscienza molto tranquilla – bisogna chiudersi in casa, guardarsi dal proprio simile, che infuria per le vie del mondo, accontentarsi di ciò che fu – e che è sempre un orizzonte cilestrino – senza pensare a ciò che è, o avrebbe potuto essere, se... No. Bisogna fermarsi a guardare indietro, quando si ha la minacciosa età di sessant’anni e si ha paura della morte. E anche questo finisce per giovare alla salute.</p>
               <p>Carlo de Bellis ha una gran paura del fenomeno morte, perchè esce dal dominio della sua logica interpretativa, ma d’altra parte ha da tempo capìto tutte queste cose, per intuito di uomo di buon senso e in virtù della inveterata abitudine di procurarsi, nella vita, il massimo godimento della tranquillità col minimo sforzo di sacrificio.</p>
               <p>Più che partecipare alla vita, vi ha assistito con la indifferenza morale che gli viene dalla miopia professionale: nella commedia umana egli ha recitato la parte, assai comoda, del personaggio che non dice niente.</p>
               <p>Per cui, chiudersi in casa al riparo dalle correnti fredde e dai contatti umani; abbandonarsi ai tepore di una comoda e profonda poltrona e in tranquilla coscienza; mirare infine, a traverso i vetri chiusi della finestra, l’azzurro delle lontananze; tutto questo era stato per lui, più che una saggia provvidenza, una conseguenza automatica.</p>
               <p>Dalla sua finestra – la modesta finestra di una casetta fuori di porta – vede i colli di Bologna che sono sempre morbidi e luminosi e indicibilmente tranquilli: i colli di Bologna e niente altro. Nel cuore, una giovinezza lontana; sempre morbida e tranquilla nel suo ricordo; sempre dolce e luminosa. E <hi rend="italic">lui</hi>, <hi rend="italic">lui</hi>, sempre <hi rend="italic">lui</hi>. In fondo all’anima dell’uomo pacifico la giovinezza è <hi rend="italic">lui</hi>, primo sorriso della speranza, ultimo sorriso della nostalgia. Tutti i ricordi, tutte le dolcezze, tutte le malinconie del passato hanno ceduto, a poco a poco, alle nebbie della lontananza e vi si sono immerse in dimenticanza o in rassegnazione. <hi rend="italic">Lui</hi> no: lontano come un sole, è vivo come un sole e, quando Carlo voglia, può sempre distendere la sua vecchia anima, stanca di una stanchezza organica, al tepore di quei raggi, per sognare.</p>
               <p>Trent’anni fa si salutarono, perchè <hi rend="italic">lui</hi> era bello, forte, geniale e doveva passare per le vie del mondo combattendo. Carlo doveva invece passare, insensibilmente, come un’ombra.</p>
               <p>Ora pensa: «Dove sarà? Vivo? Certo vivo! Ricorderà?»</p>
               <p>A volte dubita: «È di quelli che non si voltano indietro, è di quelli che non hanno riposo, perchè non temono nè il male nè il bene, due movimenti pericolosi, o al prossimo, o a sè stessi. È di quelli che camminano sempre e che hanno la triste vecchiaja, perchè non si voltano indietro e, se pure hanno paura della morte, l’affrontano, come una nemica».</p>
               <p>A volte si consola: «Deve ricordarmi. Deve pensare a me. Io fui il primo a dirgli: «Cammina, la vita è tua! Corri e dona, come a me hai donato, il tuo sorriso, la tua gioja selvaggia, la tua bella violenza. Il mondo è tuo. Il mondo è ai tuoi piedi!» Io fui il primo a dirgli questo ed egli me ne sarà grato. Mi ricorderà!»</p>
               <p>
                  <hi rend="smallcaps">Lui</hi> si chiamerebbe Giorgio, ma ciò non ha importanza.</p>
               <p>
                  <hi rend="smallcaps">Margherita</hi>, sposa, da quasi trent’anni al professore di filosofia, non ha imparato dal marito la scienza sublime del disinteresse alla vita, perchè il marito l’ha resa madre. Quando una donna ha una figlia ventenne, per quanto abbia oltrepassato i limiti del desiderio, dei desiderî, o comunque, della decenza, non può assolutamente, nemmeno volendo, disinteressarsi della vita.</p>
               <p>
                  <hi rend="smallcaps">Anna</hi>. Signorina del secolo XX. È inutile aggiungere altro.</p>
               <p rend="center">* * *</p>
               <p>Il dissidio filosofico – se pure di dissidio si può parlare – non toglie che fra Carlo e la sua vecchia compagna, sia perfetta la pace. Perchè la moglie per bene segue sempre il marito, anche quando il marito si abbandona a viaggi immaginari per le lontananze abbandonate. Carlo è sdrajato sulla sua poltrona e guarda laggiù. Margherita gli siede accanto e guarda alla calzetta, che sta facendo tranquillamente.</p>
               <p>
                  <hi rend="smallcaps">Carlo</hi> – Perchè sospiri?</p>
               <p>
                  <hi rend="smallcaps">Margherita</hi> – E tu?</p>
               <p>
                  <hi rend="smallcaps">Carlo</hi> – Perchè sono solo. Vedi? Io ho lavorato tutta la vita a fabbricare delle nostalgie per la mia vecchiaja. Per questo non ho mai fatto del male. Io sono sicuro di non avere mai fatto del male. La virtù è per me una necessità fisiologica, naturale. Si potrebbe dire che la mia vita, come tutta la vita, è un perfetto sillogisma, filato a ragion veduta. Il mio «dunque» è questa virtù, che ama di essere ricordata.</p>
               <p>
                  <hi rend="smallcaps">Margherita</hi> – Chi può giudicare il bene e il male?</p>
               <p>
                  <hi rend="smallcaps">Carlo</hi> – Ti dico che è impossibile commettere delle cattive azioni, quando non si pensa ad altro che a fabbricarsi delle nostalgie. Triste è questo: che, per quanto tu abbia fatto, la vecchiaja si incarica sempre, in un modo o in un altro, di inutilizzare questi pazienti sforzi del passato e di consumare disperatamente questi risparmi spirituali. Io oramai sono alla rovina.</p>
               <p>
                  <hi rend="smallcaps">Margherita</hi> – Alla rovina?</p>
               <p>
                  <hi rend="smallcaps">Carlo</hi> – Una grande stanchezza percuote tutte le mie fibre. E le delusioni continuano a cadere su di me, pesantemente. Di che vivere oggi, che non posso più costruire, se non di nostalgie, di memorie? Fin che un uomo ricorda e, ricordando, rivive, vive. Se non avessi proprio più nulla di questi amorosi risparmi dell’anima, sarei vecchio, assai più vecchio: nè di qua, nè di là, sulla barca di Caronte – un buon Caronte universale, ma inesorabile sempre –...</p>
               <p>
                  <hi rend="smallcaps">Margherita</hi> – Tu, dunque, vivi ancora?</p>
               <p>
                  <hi rend="smallcaps">Carlo</hi> – Io vivo di una sola cosa, della sola cosa che mi è rimasta: <hi rend="italic">lui</hi>.</p>
               <p>
                  <hi rend="smallcaps">Margherita</hi> – Tu mi hai domandato perchè sospiro. Io so che tu mi amasti ed amasti anche la nostra piccola Anna. Mi chiamavi Biondella, ricordi? La chiamavi Ninì. Ricordi? Perchè ci allontani così tutte e due dalla tua consolazione?</p>
               <p>
                  <hi rend="smallcaps">Carlo</hi> (<hi rend="italic">un po’ arguto, un po’ amaro</hi>) – Quando il passato si protende fino alla realtà presente a traverso espressioni fisiche, sensibili, lo si concepisce soltanto e in quanto presente. Una moglie che ci sta innanzi vecchia e cadente, non è mai stata giovane, non è mai stata Biondella... E quando si ha innanzi una giovane che si tinge di minio e di bistro, ebbene, quella giovane non è mai stata innocente. No, non protestare: Biondella e Ninì, sono due parole desolatamente vuote... Lui, lui, lui... (<hi rend="italic">Il vecchio si anima. Ha, negli occhi e nel volto, fiammate giovanili. Tutta la sua persona, negli angoli e nelle lunghe linee rette che la costruiscono, trema. Pare che le sue ossa si facciano pieghevoli e plastiche</hi>). Lui è qui, chiuso nel mio cervello e si esprime in mille forme meravigliose. E non muta! È qui, fermo!...</p>
               <p>
                  <hi rend="smallcaps">Margherita</hi> (<hi rend="italic">amaramente</hi>) – Gli hai voluto molto bene.</p>
               <p>
                  <hi rend="smallcaps">Carlo</hi> – Certo, come lui ne volle a me. Avevamo diviso in due campi ben definiti la nostra vita: a lui l’azione, la ribellione, il tormento; a me la contemplazione, il sogno, la quiete. Egli mi infiammava col racconto delle sue gesta; io lo rapivo dicendogliene la bellezza. Egli era la mia esperienza, io ero la sua teoria. Senza di lui, io non sarei mai stato giovane. Forse, per me, egli non sarà mai vecchio.</p>
               <p>
                  <hi rend="smallcaps">Margherita</hi> – Gli hai voluto molto bene.</p>
               <p>
                  <hi rend="smallcaps">Carlo</hi> – Chi non ha avuto un amico, non sa che cosa significhi questo culto che da trent’anni, dal giorno della sua partenza custodisco in fondo all’anima. Non lo ricordi? Era bello, vigoroso, giovane, veramente giovane. È rimasto immutato. Ricordi?</p>
               <p>
                  <hi rend="smallcaps">Margherita</hi> – Ricordo.</p>
               <p>
                  <hi rend="smallcaps">Carlo</hi> – Tu fosti – non tu povera donna bianca e stanca – Biondella fu l’unica nube. Io vidi Biondella un giorno all’uscita di una scuola. Era tanto bella e me ne innamorai. Poi anch’egli la vide e forse se ne sarebbe innamorato come me, se io, timoroso e corrucciato, non lo avessi guardato in fondo agli occhi con le mie pupille intorbidite. Non mi disse nulla; ma non la seguì più, non la cercò più...</p>
               <p>
                  <hi rend="smallcaps">Margherita</hi> – Non la incontrò più.</p>
               <p>
                  <hi rend="smallcaps">Carlo</hi> (<hi rend="italic">tace lungamente</hi>).</p>
               <p>
                  <hi rend="smallcaps">Margherita</hi> – E poi? Non dici più nulla?</p>
               <p>
                  <hi rend="smallcaps">Carlo</hi> – Parlerei ancora di lui...</p>
               <p>
                  <hi rend="smallcaps">Margherita</hi> – Parla ancora.</p>
               <p rend="center">* * *</p>
               <p>Poi che Anna, con tutto il suo bistro e il suo minio, è pur sempre molto graziosa e gentile; e poi che la madre, che l’accompagna dovunque, ha un aspetto domestico e soave, è probabilissimo che una sera o l’altra al concertino del Caffè Centrale la fanciulla riesca a trovare un buon diavolaccio di marito. Anzi Margherita sa di un certo scambio di occhiate promettenti fra sua figlia e un giovanotto per bene. Un problema risolto. L’avvenire senza attese, anche per lei, povera vecchia bianca e stanca. Carlo non vuol sentire queste cose. Crolla il capo commiserando, saluta le due donne che escono e rimane solo in casa.</p>
               <p rend="center">* * *</p>
               <p>Spegne tutte le luci troppo vive e accende una lampadina azzurra. I vecchi hanno bisogno di molto raccoglimento, per sognare. Sorride della sua solitudine e del grande silenzio che è intorno. A un tratto il campanello trilla. Sembra lo scoppio di un acutissimo grido, pieno di spasimo e di scherno. Carlo ha un tremito fulmineo. Si porta una mano al cuore, stanco di battere. Il campanello trilla un’altra volta. Carlo si alza. «Che cosa avranno dimenticato?» Apre le imposte della finestra e immerge il capo bianco nelle tenebre della notte.</p>
               <p>
                  <hi rend="smallcaps">Carlo</hi> – Di ritorno?</p>
               <p>
                  <hi rend="smallcaps">La voce di un uomo</hi> – Di ritorno!</p>
               <p>
                  <hi rend="smallcaps">Carlo</hi> (<hi rend="italic">ha un momento di incertezza e indugia un poco</hi>) – Chi cercate?</p>
               <p>
                  <hi rend="smallcaps">La voce</hi> – Il professore Carlo de Bellis.</p>
               <p>
                  <hi rend="smallcaps">Carlo</hi> – Sono io. Chi siete?</p>
               <p>
                  <hi rend="smallcaps">La voce</hi> – Amici.</p>
               <p>Carlo si ritrae dalle tenebre. Chiude la finestra e va ad aprire. Rientra, riaccende la luce più vivida, quella che serve a guardar bene in faccia la realtà, e attende. Un minuto dopo un uomo mal vestito, canuto, lacero, entra. La figura sinistra meraviglia e disdegna tutte le cose oneste, disposte con ordine intorno.</p>
               <p>
                  <hi rend="smallcaps">Carlo</hi> – Che cosa volete buon uomo?</p>
               <p>
                  <hi rend="smallcaps">L’uomo</hi> (<hi rend="italic">alza lo sguardo torbido sull’ospite</hi>) – Perchè mi ha aperto la porta?</p>
               <p>
                  <hi rend="smallcaps">Carlo</hi> – Non avete suonato?</p>
               <p>
                  <hi rend="smallcaps">L’uomo</hi> – Non basta, pare, se mi ha domandato anche: Chi siete?</p>
               <p>
                  <hi rend="smallcaps">Carlo</hi> – Mi avete risposto: Amici.</p>
               <p>
                  <hi rend="smallcaps">L’uomo</hi> – Ah, perchè quando le dicono «amici» lei apre la porta? Bene. E se fossi un nemico?</p>
               <p>
                  <hi rend="smallcaps">Carlo</hi> – Non ne ho ch’io sappia; se vi fosse alcuno che senza conoscermi mi odiasse, uscirebbe di qui con diverso pensiero.</p>
               <p>
                  <hi rend="smallcaps">L’uomo</hi> – E se fossi un ladro?</p>
               <p>
                  <hi rend="smallcaps">Carlo</hi> – Avrei compassione di voi perchè qui non c’è nulla da rubare.</p>
               <p>
                  <hi rend="smallcaps">L’uomo</hi> – E se fossi un mendicante?</p>
               <p>
                  <hi rend="smallcaps">Carlo</hi> – Vi farei elemosina.</p>
               <p>
                  <hi rend="smallcaps">L’uomo</hi> – E.... uno scroccone?</p>
               <p>
                  <hi rend="smallcaps">Carlo</hi> – Ma, dunque, chi siete?</p>
               <p>
                  <hi rend="smallcaps">L’uomo</hi> – Uno scroccone.</p>
               <p>
                  <hi rend="smallcaps">Carlo</hi> – O dunque, perchè avete domandato del professor Carlo de Bellis, che non è certo in fama di prodigo?</p>
               <p>
                  <hi rend="smallcaps">L’uomo</hi> – Lo so. So che la nota dominante del suo temperamento, professore, è proprio l’equilibrio. Tutto a seconda delle forze disponibili, calcolando in bilancio un poco di risparmio. Nè troppo, nè troppo poco. Un po’ meno del possibile, sempre. Nè male, nè troppo bene. Bene il meno possibile...</p>
               <p>
                  <hi rend="smallcaps">Carlo</hi> (<hi rend="italic">turbato e impaziente non ha più che un desiderio: finire</hi>) – Dunque?</p>
               <p>
                  <hi rend="smallcaps">L’uomo</hi> – Mi regali dieci lire.</p>
               <p>
                  <hi rend="smallcaps">Carlo</hi> – Eccole.</p>
               <p>
                  <hi rend="smallcaps">L’uomo</hi> (<hi rend="italic">le ghermisce avidamente</hi>) – Non le scrocco che dieci lire, vedrà. Anzi, a rigor di logica, nemmeno queste. Vede, professore? Ora mi spiego. Io ho due situazioni da liquidare: la mia personale, tanto da arrivare a mezzanotte – ho un convegno fantasioso! – e l’altra fra me e la vita. Voglio essere in pari con tutti. Queste dieci lire rappresentano un gran passo verso la soluzione della prima questione: una bottiglia di Porto, che io berrò alla sua salute. Non mi guardi a quel modo, professore: prima di giudicare, bisogna conoscere. Si tratta forse di una mia necessità, più estetica che fisiologica. Queste, dunque, mi assicurano una lieta e buona morte in mezzo a una dolce corona di bajadere sognate... Non si meravigli, se io le prendo subito. Non so se lei me le darebbe più tardi, quando, a forza di guardarmi, avrà finito per convincersi che l’abito fa il monaco...</p>
               <p>
                  <hi rend="smallcaps">Carlo</hi> (<hi rend="italic">si irrigidisce a un tratto di stupore. Fissa lungamente con gli occhi spalancati l’ospite importuno. Non dice nulla, ma le fiamme, che passano per le sue pupille dilatate, sembra che abbrucino, silenziosamente, mille e mille pensieri vorticosi, inesprimibili</hi>).</p>
               <p>
                  <hi rend="smallcaps">L’uomo</hi> (<hi rend="italic">sogghigna intanto, poi:</hi>) – Sì, sono io... Sono proprio io... Sì, anch’io sono un poco commosso... Ma càlmati... càlmati...</p>
               <p>
                  <hi rend="smallcaps">Carlo</hi> (<hi rend="italic">disperatamente</hi>) – Così... così...</p>
               <p>
                  <hi rend="smallcaps">Giorgio</hi> – Mi raccomando: cerchiamo di frenare il sentimento. Che c’è poi di strano? Io non sono per nulla mutato. V’è differenza, filosofo, fra la dentiera di un uomo vivo e quella di un uomo morto? Nessuna. Il morto la mostra con una maggiore ostentazione – vanità, verità. – Io mi ti mostro con una maggiore ostentazione – vanità, verità. – Ecco tutto.</p>
               <p>
                  <hi rend="smallcaps">Carlo</hi> – Trent’anni, trent’anni...</p>
               <p>
                  <hi rend="smallcaps">Giorgio</hi> – In questi trent’anni tu ti sei innalzato di due o tre gradini sulla scala sociale. Io li ho discesi tutti. Tu porti nell’abito e nel volto i segni della dignità professorale e sei maestro di sapienza alle generazioni che crescono: io sono stato in galera e al manicomio – che fa lo stesso – e porto attaccato, alle scarpe, il fango degli angiporti e, alla pelle, il sentore dei lupanari. Irriconoscibili tutti e due a noi stessi. Ciò non toglie che oggi io ti possa guardare in faccia, come non ho mai guardato nessuno, e per una volta tanto mi accinga a dare a te, professore di sapienza, una lezione di sapienza.</p>
               <p>
                  <hi rend="smallcaps">Carlo</hi> – Tu... tu...</p>
               <p>
                  <hi rend="smallcaps">Giorgio</hi> – Io, sì, trasformato da una vita di rovina e di peccato, a te trasformato da una sozza avarizia spirituale, che forse ti ha permesso di non fare il male, ma ti ha impedito di fare il bene. Due attività che hanno bisogno di un discreto impiego di capitali a fondo perduto. Non mi guardare così meravigliato. Io ti conosco bene e, senza avere avuto notizia di te, in questi trent’anni – che a pensarli sembrano una eternità – potrei raccontarti, per filo e per segno, i movimenti spirituali di tutta la tua vita.</p>
               <p>
                  <hi rend="smallcaps">Carlo</hi> – Che cosa vuoi da me? Dimmi. Io farò tutto quello che vuoi, ti darò tutto quello che vuoi...</p>
               <p>
                  <hi rend="smallcaps">Giorgio</hi> – Ecco, tu vorresti che io me ne andassi, perchè la mia presenza ti sciupa qualche cosa. Non posso. Ho un conto da regolare con te. Uno solo. L’ultimo, per essere in pari con la vita, e bere in pace la tua bottiglia di Porto. Ascoltami bene: nella mia vita non ho fatto che distruggere: la mia salute con le prostitute, la mia ricchezza nelle più luride bische, il mio cuore nei più perversi travagli e il cuore di tutti coloro, che mi avvicinarono, per vendetta della mia miseria... Nessuno mi ha amato. Io non ho amato nessuno. Ebbene: una sola persona ho ricordato, sempre, in tutti i tempi della mia furia. <hi rend="italic">Tu</hi>.</p>
               <p>
                  <hi rend="smallcaps">Carlo</hi> (<hi rend="italic">Cede un momento alla tenue speranza che gli offrono le indefinite parole dell’amico e scoppia in un pianto che è di consolazione, forse, di disperazione, forse, di paura, forse</hi>) – Anch’io ti ho ricordato, sempre, in tutti i tempi della mia pazienza!</p>
               <p>
                  <hi rend="smallcaps">Giorgio</hi> (<hi rend="italic">gli va incontro con l’indice teso e grida l’accusa:</hi>) – Il punto di partenza del mio cammino nel mondo!</p>
               <p>
                  <hi rend="smallcaps">Carlo</hi> – La luce di tutta la mia nostalgia!</p>
               <p>
                  <hi rend="smallcaps">Giorgio</hi> – E man mano che i giorni passavano ed io scendevo, io, vedi?, non sapevo da prima il perchè, io ti odiavo, come si odia un nemico.</p>
               <p>
                  <hi rend="smallcaps">Carlo</hi> – E perchè? Io ti amavo, ti amavo sempre!</p>
               <p>
                  <hi rend="smallcaps">Giorgio</hi> – Lo so, lo so. Io sentivo questo tuo amore, che mi stava accanto e non sapevo distruggerlo, perchè era radicato nel passato, che è come dire nel sogno! Per questo io sono venuto qui, da te, a prenderti dieci lire per morire giocondo e per sentirmi dire una parola di odio, che mi compensi del mio veleno e mi liberi dal tormento del tuo amore, che io non voglio più sentire, accanto a me, come un angelo custode o come un demonio tentatore!</p>
               <p>
                  <hi rend="smallcaps">Carlo</hi> (<hi rend="italic">disperatamente si accascia su una seggiola e mormora ancora</hi>) – La luce di tutta la mia nostalgia!</p>
               <p>
                  <hi rend="smallcaps">Giorgio</hi> – La tua nostalgia ti accusa!</p>
               <p>
                  <hi rend="smallcaps">Carlo</hi> (<hi rend="italic">con uno schianto vertiginoso nella voce, come se domandasse all’Infinito il più grande «Perchè» o il più piccolo «Perchè»</hi>) – Perchè? Perchè?</p>
               <p>
                  <hi rend="smallcaps">Giorgio</hi> – Non so dirti perchè, con esattezza e coscienza. È un sentimento confuso: un senso vago, un istinto, qualche cosa che io stesso non riesco a volgarizzare per la nostra ragione se non così. Ecco: ti ricordi quando cenavamo insieme, all’<hi rend="italic">Osteria del Nero</hi>? Tu volevi ogni sera il racconto delle mie storie amorose, delle mie avventure di capo scarico... Erano il tuo passatempo, il tuo svago, erano le tue avventure. Invece di leggere romanzi, volevi che te li recitassi io, che te li leggessi io, nel libro meraviglioso della mia vita. Ricordi? E io che ti volevo bene, perchè non ti annojassi e perchè la tua povertà e il tuo ingenuo stupore mi davano un infinito senso di possanza, inventavo di sana pianta tutte le storie amorose, alle quali ti appassionavi quotidianamente, con la sordida malignità delle anime oneste per difetto di iniziativa. No, non mentivo che a metà: tu ti infiammavi nel racconto, io nella creazione e ogni giorno mandavo in atto la fantasia della sera prima... Sempre. Ecco: vi sono due categorie di uomini perversi: quelli che si abbandonano e tentano ogni cattiva azione – io per esempio – e quelli che non commettono nulla di male, ma amano il male, ne cercano il pizzicore appetitoso e ne vogliono sentire il profumo, sulla bocca di chi lungamente ne gustò il sapore. Tu, per esempio, anima onesta e tranquilla che, senza peccare, godevi dei miei adulterî immaginari... Immaginari fino al giorno dopo... Immaginavo per te, sì, per te, trascinato, spronato, incoraggiato, applaudito da te. E tu ne godevi... Ti pare strano che io, proprio io, arrivi ad una tale delicatezza morale?... No, no! Quelle mie volontà, quelle mie corrosioni, furono il sorriso della tua giovinezza. No? E per la tua giovinezza passiva, trovai nel mio essere quello che... c’era, sì, veramente: la disperata malattia (<hi rend="italic">riprende il suo tono, con una interminabile risata</hi>) – divento morale! – la meravigliosa sete del piacere!</p>
               <p>
                  <hi rend="smallcaps">Carlo</hi> – Giorgio, Giorgio, te ne prego.</p>
               <p>
                  <hi rend="smallcaps">Giorgio</hi> – Un momento: per tutta la mia vita, tu mi sei stato accanto ed io ti ho raccontato le più pazze avventure di giuoco, d’amore, di vizio, di passione, che si possano immaginare; ti ho divertito per trent’anni con le mie fantasie, che il giorno dopo mettevo infallibilmente in atto. Professore, anima onesta per difetto di iniziativa, vuoi una mia nuova fantasia?</p>
               <p>
                  <hi rend="smallcaps">Carlo</hi> – No, taci, taci, te ne prego... Puoi ancora rendermi una grazia! Vattene, io crederò di avere sognato, vattene per carità della mia vita... della mia povera vita...</p>
               <p>
                  <hi rend="smallcaps">Giorgio</hi> – Non posso, prima di essere al sicuro del fatto mio.</p>
               <p>
                  <hi rend="smallcaps">Carlo</hi> – Ma perchè, ma perchè?</p>
               <p>
                  <hi rend="smallcaps">Giorgio</hi> – Perchè, entro due ore, debbo essere in pari con la vita: voglio tagliare le ultime gomene che trattengono il mio barcone, sventrato e sbandato, al mondo e mi costringono a voltarmi indietro, ostinatamente, a piangere lacrime di odio, a ridere di odio...</p>
               <p>
                  <hi rend="smallcaps">Carlo</hi> – Ma infine che cosa vuoi tu da me? Tu sei come un ladro: tu vuoi portarmi via tutto. Perchè? Tu mi accusi! Perchè? Io non sono colpevole. Tu mi odi ed io ripeto che ti amo, come la fantasia ti ricorda. Così, non ti conosco. Di che responsabilità parli tu?</p>
               <p>
                  <hi rend="smallcaps">Giorgio</hi> – Calma, amico; non far l’avvocato. Non siamo, per niente affatto, al cospetto di una augusta corte vestita di nero, la quale abbia per avventura bisogno di testimoni e di concioni. Noi parliamo innanzi a un tribunale che si chiama Coscienza. Ragioniamo: tu mi hai rovinato...</p>
               <p>
                  <hi rend="smallcaps">Carlo</hi> – Ma è possibile, è possibile, col mio sorriso?</p>
               <p>
                  <hi rend="smallcaps">Giorgio</hi> – Poesia, poesia, sempre poesia! Basta, dunque! Prendi gli occhiali e guardati dentro, guarda dentro a tutte le anime. Vivono in esse profondità inconoscibili, viluppi contorti e misteriosi di istinti, che se ne infischiano della legge di proporzione e di logica. Responsabilità! Un sassolino nell’acqua. Potrebbe forse provocare un naufragio. Che ne sai tu?</p>
               <p>
                  <hi rend="smallcaps">Carlo</hi> – Ma quello che tu dici è pazzo!</p>
               <p>
                  <hi rend="smallcaps">Giorgio</hi> – Per un chimico forse. Ma io non sono qui per discutere. Ascoltami: ho qualche volta pensato all’immenso beneficio che io avrei avuto da una tua parola di saggezza. <hi rend="italic">Fermati!</hi> Bastava. <hi rend="italic">Fermati!</hi> No: tu mi hai detto: <hi rend="italic">Corri!</hi> Sembravo il più forte dei due. <hi rend="italic">Corri!</hi> Ho obbedito fino in fondo come una valanga. Ero il più debole. Ora, è giusto che tu viva in pace, senza sapere ciò? Onestamente, posso io accettare il tuo nostalgico amore, quando io non ti serbo che rancore e odio? In questo caso, vedi, la mia vendetta si chiama giustizia, onesta giustizia...</p>
               <p>
                  <hi rend="smallcaps">Carlo</hi> – Ma è più forte il mio amore...</p>
               <p>
                  <hi rend="smallcaps">Giorgio</hi> – Perchè forse non sono riuscito a renderti la realtà dei tuoi rimorsi.</p>
               <p>
                  <hi rend="smallcaps">Carlo</hi> – Ma è più forte ancora! La mia coscienza è tranquilla!</p>
               <p>
                  <hi rend="smallcaps">Giorgio</hi> – Non vi è tranquillità se non a prezzo di qualche rovina. Basta. Vuoi dunque una mia nuova fantasia? La più bella, la più luminosa di tutte? Ieri, calpestando le ceneri di ciò che ancora rimaneva in piedi della mia vita e dopo avere bevuto voluttuosamente, a sorsi, una bottiglia di vecchio Porto, offertami da un amico di giovinezza, io mi sono ucciso, con questa (<hi rend="italic">alza una rivoltella e ride</hi>).</p>
               <p>
                  <hi rend="smallcaps">Carlo</hi> (<hi rend="italic">balza in piedi e urla</hi>) – Vattene, vattene, pazzo, vattene!...</p>
               <p>
                  <hi rend="smallcaps">Giorgio</hi> – Professore, senti finalmente nella carne il dente del rimorso? Oh, davvero che dovrei essere contento dell’effetto prodotto sul tuo sistema nervoso dalla mia fantasia più bella. Confesso, però, che anche questa soddisfazione è scroccata, perchè, sì, sono sicuro di bere alla tua salute la bottiglia di vecchio Porto, ma non sono altrettanto sicuro di ammazzarmi. Non vorrei che mi venisse in mente qualche altro conto sospeso, magari con te.</p>
               <p>
                  <hi rend="smallcaps">Carlo</hi> (<hi rend="italic">con la voce strozzata</hi>) – Basta, basta! Io non so se quello che sento è odio come tu vuoi, ma vattene fiero di avere provocato in fondo all’anima mia uno stridore sordo, un tormento che repugna, non so... non so...</p>
               <p>
                  <hi rend="smallcaps">Giorgio</hi> – Ho capìto. È un disagio del tuo egoismo ferito. È facile provocarlo, quando si hanno innanzi delle figure, ripiegate su sè stesse, come te, che come te sono passate per la vita, senza sapere, senza vedere, ballonzolandosi nel ventre delle funzioni ostinatamente regolari una coscienza tranquilla. (<hi rend="italic">Un riso stridulo, un urlo:</hi>) Chi può avere una coscienza tranquilla al cospetto di Dio? (<hi rend="italic">Si calma improvvisamente</hi>). Basta. Adesso che ho detto tutto, posso vedere dunque se è il caso di imbarcarmi per il mondo di là. Addio.</p>
               <p rend="center">* * *</p>
               <p>Mentre sta per valicare la soglia, <hi rend="smallcaps">Anna</hi> entra. Egli le cede il passo e rimane fermo sullo stipite della porta come colpito dalla sua bellezza. Carlo, veduta la figlia, cerca di nascondere con uno sforzo sovrumano la propria angoscia.</p>
               <p>
                  <hi rend="smallcaps">Anna</hi> – Buona notte papà.</p>
               <p>
                  <hi rend="smallcaps">Carlo</hi> – Buona notte.</p>
               <p>
                  <hi rend="smallcaps">Anna –</hi> Che hai? Chi è?</p>
               <p>
                  <hi rend="smallcaps">Carlo –</hi> Niente. Nessuno. Buona notte.</p>
               <p>
                  <hi rend="smallcaps">Anna</hi> – Buona notte.</p>
               <p rend="center">* * *</p>
               <p>
                  <hi rend="smallcaps">Giorgio</hi> (<hi rend="italic">non esce: ritorna verso l’amico, sorridendo</hi>) – O senti questa: mi è venuta in mente guardando tua figlia. Io ti racconto una bella istoria d’amore, ma vera, proprio vera, passata, cioè. Oramai non ho più tempo di creare. Senti: ti ricordi Biondella? (<hi rend="italic">un pallore mortale cala sul volto dell’infelice</hi>). Ma sì, quella signorina, che ti invaghì. Ricordi? Quella che provocò, senza saperlo, un piccolo incidente tra noi...</p>
               <p>
                  <hi rend="smallcaps">Carlo</hi> (<hi rend="italic">tace e trema</hi>).</p>
               <p>
                  <hi rend="smallcaps">Giorgio</hi> – Non te ne ricordi più? Fa niente. È interessante lo stesso. Io allora fui generoso e ti lasciai campo libero. Fui generoso in nome dell’amicizia. L’unica mia buona azione. Immagina, dunque. Sposò, sai? Non so chi, ma sposò...</p>
               <p>
                  <hi rend="smallcaps">Carlo</hi> – Vattene, in nome di Dio, vattene...</p>
               <p>
                  <hi rend="smallcaps">Giorgio</hi> – Non ti interessano più le mie storie? Non ti interesserebbe di sapere la minuta descrizione?... Perchè io la ritrovai quindici anni fa, a Milano. Mi riconobbe. Le donne non dimenticano mai gli uomini che hanno fatto loro un po’ di corte... Figurati che un poco, poco veramente, si ricordava anche di te...</p>
               <p>Una pausa larga, misurata dal rantolo profondo del vecchio, che non osa più guardare il volto dell’amico, per non vedere, dietro di se, l’orrore di una vita inconsapevole e deserta. Poi un silenzio.</p>
               <p>
                  <hi rend="smallcaps">Giorgio</hi> (<hi rend="italic">con una voce che sibila</hi>) – Ho passato con lei tre giorni e tre notti... tre notti... Ah...</p>
               <p>Carlo affonda il capo nel petto. Si direbbe che la sua canizie diventi livida. Il corpo schiacciato, dentro la profonda poltrona, par che esali la vita nel frequente respiro, che fischia per le narici ottuse.</p>
               <p>
                  <hi rend="smallcaps">Giorgio</hi> (<hi rend="italic">gli si avvicina lentamente</hi>) – Che hai? Sei morto?</p>
               <p>Si china, l’uomo tristo; guarda intensamente l’amico dentro l’occhio socchiuso, vitreo, dentro le labbra che tremano di un moto paralitico; guarda insolentemente, curioso di misurare la profondità dell’abisso scavato in quell’anima, curioso di comprendere e di godere la propria vendetta sulla vita.</p>
               <p>
                  <hi rend="smallcaps">Giorgio</hi> – Che hai? Parla!</p>
               <p>Un silenzio lunghissimo, un silenzio che non finisce mai, un silenzio pesante, oleoso, sul quale, a un tratto, la voce di una donna invisibile, scivola e si perde, senza gorgogli e senza echi.</p>
               <p>— Posso entrare?</p>
               <p>— Carlo, posso entrare?</p>
               <p>
                  <hi rend="smallcaps">Giorgio</hi> – Svegliati, vecchio! Ti chiamano.</p>
               <p>La voce dell’amico, violenta come una frustata, produce nel vecchio una reazione fisica.</p>
               <p>
                  <hi rend="smallcaps">Carlo</hi> – Ti odio, ti odio...</p>
               <p>
                  <hi rend="smallcaps">Giorgio</hi> – Come dovevasi dimostrare!</p>
               <p>
                  <hi rend="smallcaps">Margherita</hi> (<hi rend="italic">dietro l’uscio chiuso</hi>) – Perchè non rispondi? Posso dunque entrare?</p>
               <p>Un grido soffocato, una violenza faticosa nel corpo, che si dibatte tra i vincoli della stanchezza. E il cadavere si erge spaventosamente. Balza all’uscio chiuso a cui si batte e vi fa scudo con tutta la persona disperatamente distesa, le braccia spalancate, il capo riverso, gli occhi e la voce gonfi di pianto.</p>
               <p>
                  <hi rend="smallcaps">Carlo</hi> – No, no, questo no!</p>
               <p>
                  <hi rend="smallcaps">Giorgio</hi> (<hi rend="italic">comprende, dunque, la vendetta inconsapevole e ne ha terrore. Alza gli occhi stupefatti al cielo. Un attimo</hi>). – Anche questo? (<hi rend="italic">ride</hi>). È prodigiosa la logica della vita, non ti pare? E io credevo ad un sofisma. Càlmati. Ho capìto. Ora davvero non mi resta che andarmene a meditare sull’altro curioso sofisma, che mi aspetta, che ci aspetta tutti. In viaggio, amico; noi non abbiamo più nulla da fare qui. Il vascello fantasma della morte ci offre il fascino del suo oscuro destino. Andiamo.</p>
               <p>Si carica sulle spalle il laido mantello della miseria e grida</p>
               <p>— Addio Biondella!</p>
               <p rend="center">* * *</p>
               <p>Si sente che, dietro l’uscio chiuso, qualcheduno trema. Carlo si volge, porta la mano violentemente sulla maniglia, sta per aprire.</p>
               <p>No: ha paura di uccidere.</p>
               <p>Corre alla finestra, ansimando, balbettando; la spalanca e si affaccia; immerge la testa nelle tenebre fredde. Gli par di sentire la voce di un uomo, che dalla via gridi: «Di ritorno!»</p>
               <p>No: ha paura di uccidersi. Ha paura della morte.</p>
               <p>— Spezzare così la mia vita, la mia pace! Tradire così il mio amore...</p>
               <p>Misura con passi veementi la stanza e cerca in sè stesso, sotto il pungolo del tormento, la gioja selvaggia della vendetta.</p>
               <p>— Tradire così.... Spezzare così.... Finire così...</p>
               <p>Nello specchio della mensola la sua immagine passa e lo ferma.</p>
               <p>La sua immagine, immobile, lo guarda con occhi di terrore.</p>
               <p>— No! No!</p>
               <p>Incatenato, dunque, nei polsi dal tremito della età minacciosa; imbavagliato fino a soffocare dai segni del tempo stampati intorno alla bocca paonazza; finito, finito, finito! La vita è troppo lontana, nel passato; e la passione, che gorgoglia qui dentro, nelle vecchie vene mortali, è troppo lontana, nel mondo. Finito, finito, finito! Perchè dunque tremare così? Perchè?</p>
               <p>L’immagine ha uno sguardo un po’ bonario, un po’ ironico, un po’ triste, ed è tutta cadente.</p>
               <p>— Più nulla. Fuori della vita. Più nulla...</p>
               <p>Si sente che, dietro l’uscio chiuso, qualcheduno trema e attende. Carlo apre.</p>
               <p>Piccina, piccina, tutta bianca e stanca, perchè tremare così? Più nulla. Non vedi? Più nulla. Fuori della vita, per sempre. E l’anima affidata al misterioso pilota dell’infinito.</p>
               <p>
                  <hi rend="smallcaps">Margherita</hi> (<hi rend="italic">con la vocetta tremante di angoscia e di vergogna, mentre gli occhi implorano, non per sè, non per lui, ma per tutto il mondo sconsolato e deserto, non sa dire che questo:</hi>) – Io desidererei di morire!</p>
               <p>
                  <hi rend="smallcaps">Carlo</hi> (<hi rend="italic">sorride</hi>) – Aspetta ancora un po’. Si passa...</p>
               <p rend="center">* * *</p>
               <p>
                  <hi rend="smallcaps">Carlo – </hi>Come è illogica la vita! E io credevo a un sillogisma...</p>
               <p>
                  <hi rend="smallcaps">Margherita</hi> – Non si sa nulla...</p>
               <p>
                  <hi rend="smallcaps">Carlo</hi> – E il vascello fantasma della morte ci offre il fascino del suo oscuro destino. (<hi rend="italic">Una pausa</hi>). Andiamo.</p>
               <p>
                  <hi rend="smallcaps">Margherita</hi> – Dove ci porterà?</p>
               <p>
                  <hi rend="smallcaps">Carlo</hi> – Chi sa? Andiamo: che la Stella Polare ci guidi.</p>
               <p>
                  <hi rend="smallcaps">Margherita</hi> – Che Dio ci ajuti!</p>
               <p>
                  <hi rend="smallcaps">Carlo</hi> – Che hai detto?</p>
               <p>Un silenzio di molti giorni caliginosi, di molte notti profonde.</p>
               <p>
                  <hi rend="smallcaps">Carlo</hi> – Ecco: io non ho più paura della morte.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3245_946346879"/>La terza ora<ptr type="bookmark-end" target="#id___RefHeading__3245_946346879"/>
               </head>
               <p>Il conte Gian Francesco Ferdinando de Politis all’età di ventisette anni, cioè dopo sette anni di studi regolari all’università, aveva raggiunto la sospirata laurea, naturalmente in legge; a ventotto anni aveva ereditato da uno zio morto lontano e quasi sconosciuto una ingente sostanza, che lo aveva d’un balzo portato a risolvere, senza troppa fatica, il problema del pane quotidiano; a trent’anni aveva speso metà del suo capitale e in compenso aveva imparato a conoscere la vita e ad annojarsene; a trentadue anni, tagliati gli ultimi ponti che lo univano ai ricchi nobili annojati suoi pari, richiuso in sè stesso, si accorse che stava per essere un uomo felice.</p>
               <p>Intendiamoci. Il conte Gian Francesco Ferdinando De Politis non era un uomo intelligente nel vero senso della parola: era un mezzo cervello di nobile decaduto moralmente e rialzato finanziariamente; una magnifica tempra di egoista per il quale tutto l’universo era concentrato nell’immortale sè stesso.</p>
               <p>Non aveva ideali; nella sua stirpe illustre la Fede si era spenta da qualche generazione senza provocare nemmeno l’ombra di una reazione negativa. Non credeva, o meglio non si era mai domandato se credesse: reputava inutili e pazzeschi gli sforzi dei filosofi di ogni tempo e di ogni classe e le loro elucubrazioni lo annojavano mortalmente.</p>
               <p>Non era animato dal sacro fuoco dell’arte; amava il bello tiepidamente, per una specie di naturale tendenza fisiologica, che lo portava a godere dei piaceri dell’occhio, così come godeva dei piaceri del gusto e dell’olfatto; amava tiepidamente la musica, perchè lo addormentava e lo faceva sognare cose dolci; amava tiepidamente la poesia, o meglio le poesie, specialmente quando erano ricche di rime sonore, perchè quei suoni cadenti e ricadenti gli carezzavano l’orecchio, come il mormorio di una fontana.</p>
               <p>Non aveva vizi: Bacco, Tabacco e Venere lo avevano annojato e lo vedevano oramai di rado. Non giocava, vestiva elegantemente perchè era bello, amava la sua fiera bellezza maschia per ammirarsi, parlava bene per ascoltarsi.</p>
               <p>Dopo la scomparsa del povero zio, era rimasto solo. Aveva un tormento. Ecco: lo strano in lui era questo, che, pure non avendo idealità, sogni, o vizî, disprezzava come un asceta i piccoli desiderî umani, come un poeta le piccole aspirazioni sociali, come un dissipatore le piccole voglie giovanili. Ne comprendeva la miseria, dunque, pure essendone lo schiavo, perchè si cambiava d’abito tre volte al giorno, andava tutte le sere a teatro, tutte le domeniche alle corse, partecipava a tutte le passeggiate collettive, a tutti i comitati di beneficenza, a tutte le feste con relativa maldicenza, e infine – era questo che più lo irritava – faceva la corte a tutte le ragazze.</p>
               <p>Un bel giorno disse: Basta! Troncò i rapporti col mondo gaudente e comprese di essere sulla via della felicità.</p>
               <p>Perchè, a volere essere sinceri, una specie di idealità l’aveva, una fisima, un’idea fissa, una ostinazione della quale aveva finito per fare lo scopo della vita e alla quale tutto avrebbe sacrificato: raggiungere la felicità.</p>
               <p>È ben vero che suo padre, uomo profondamente infelice, soleva consolarsi dicendo che per ammazzare un uomo bastano tre ore di felicità e, per questo forse, dovette finirla col suicidio; ma Gian Francesco la pensava diversamente, anche nel modo di intendere la felicità. Per questo suo modo tutto personale di vedere la Fata Morgana di tutti gli esploratori della vita aveva tutto l’armamentario occorrente a raggiungerla: un bel nome, un bel titolo, una brutta laurea, molti quattrini... tutto.</p>
               <p>Per lui, essere felice voleva dire non desiderare nulla. L’idiota beatitudine di uno spirito semi incosciente e statico, che nulla vuole o desidera perchè nulla oramai può volere o desiderare; questa era, per lui, la felicità. E c’era vicino. Tanto vicino che un passo solo bastava: un brutto passo, ma un solo passo: il matrimonio.</p>
               <p>Invero da qualche tempo egli era pervaso da un nuovo, ultimo desiderio umano, sociale o civile che dir si voglia, ma prepotente e imprescindibile: prendere moglie. Non nel senso comune che a questa proposizione sogliono dare i celibi stanchi di correre la cavallina e i giovani ben pensanti in cerca di una posizione; nel caso di Gian Francesco il significato era questo: prendere <hi rend="italic">quella</hi> moglie! Grave! Ahimè, il canto del cigno della infelicità umana si alzava in lui, alto e squillante. Un desiderio? No, veramente: mille formidabili desiderî lo attanagliavano, mille dubbi lo tormentavano, mille considerazioni lo assalivano: ma... se... e poi?... Non viveva più.</p>
               <p>L’aveva veduta, quella dolce figura da melodramma, diafana e tenue come la cera, una mattina di primavera, mentre egli, dopo il bagno, in maniche di camicia, borghesemente soddisfaceva allo stupido desiderio di godere un poco di quel sole giovanile che entrava, ridendo, per la finestra della sua camera.</p>
               <p>Ella abitava dall’altra parte della strada, proprio di fronte lui. Quando lo vide, ella si ritrasse e andò a suonare al pianoforte un notturno di Chopin, ma così rumorosamente che pareva più diurno dell’inno di Garibaldi. Lui capì e si innamorò.</p>
               <p>Nelle sue condizioni quello era un cataclisma spirituale. Egli allora avrebbe desiderato di essere amato per sè stesso, come i principi dei romanzi per fanciulli, di sposare quella donna e di spegnere in sè e in lei le ultime faville del tormento umano: il desiderio. Essere amato, amare e non desiderare più nulla. Ecco la felicità. In fatti non desiderava altro.</p>
               <p>Un passo soltanto e poi... Bisognava farlo e sùbito. L’ansia della vittoria definitiva gli ardeva nelle vene.</p>
               <p>Era amato: glielo dicevano gli occhi della fanciulla diafana e i notturni che ella fracassava sul pianoforte tutte le mattine, dopo il bagno. Questo era certo. Rimaneva a sapere se quella donna lo amasse per l’amore o per qualche altra cosa ma, a convincersene, sarebbe bastato, il giorno della dichiarazione, dirle, spogliandosi d’ogni fascino mondano: «Mi chiamo Calogero Spinetta, sono studente e povero». Egli aveva nel cuore il presentimento che ella gli avrebbe gettato le braccia al collo. E allora? Allora non restava più che sposarla, levarle tutti i capricci, soddisfare tutti i suoi desiderî e, dopo una settimana, un mese, un anno sarebbe stato felice e questa, volta per sempre.</p>
               <p>E già vedeva la sua donnina aggirarsi per la casa, angelo di bellezza e di bontà, tranquilla e morbida, sorridente e felice. E poi? Questo tenebroso <hi rend="italic">poi</hi>, come è naturale, lo preoccupava moltissimo. Tutto questo avrebbe dunque spento in lui per sempre il tormento del desiderio, o avrebbe suscitato desiderî nuovi? Quali desideri? Oh, non poter leggere nel proprio destino!</p>
               <p>Interrogò i mariti e tutti gli risposero ad un modo:</p>
               <p>— Per l’amor di Dio! Vada piuttosto a mare con una pietra al collo! Mica per mia moglie, sa, che è la più buona creatura che mi potesse capitare fra i piedi, ma, sa... tutte le preoccupazioni... le responsabilità... Però, senta, le soddisfazioni della famiglia, della casa propria... in fondo... Cosa vuole che le dica? Tenti: dopo tutto...</p>
               <p>Interrogò gli scapoli e tutti gli risposero ad un modo:</p>
               <p>— Senta, la vita dello scapolo è la più bella vita che si possa immaginare e io la consiglio a tutti. Certo, vede, non avere un cane che ci circondi di cure, un affetto nostro, proprio nostro, e solamente nostro... Cosa vuole che le dica? Si ha un bell’essere scettici, ma quando viene la sera e, con la sera, questa nebbiolina fredda, parola d’onore si invidiano i mariti, che vanno dove li attende una moglie affettuosa e una minestra fumante alla casalinga. E poi, lei è ricco. Ma sì: sposi. Mi inviterà a colazione da lei, qualche volta.</p>
               <p>Interrogò le mogli e tutte gli risposero ad un modo:</p>
               <p>— Fa bene, fa bene per davvero. Lei oramai è un giovanottone serio e le scapatelle debbono considerarsi finite. Non è vero? Su, dunque, da bravo, si metta tranquillo nella sua bella casetta e con una mogliettina felice; perchè lei saprà farla felice sua moglie. Ah, non avere trovato un marito come lei! Non che il mio... Tutt’altro, poveretto. È tanto buono! Non per questo... Ma oramai è fatta... e sono anch’io da mettere tra i ferravecchi.</p>
               <p>Interrogò le vecchie zitelle e tutte gli risposero ad un modo:</p>
               <p>— Io, per quanti buoni partiti mi siano capitati, buonissimi proprio, sa?, non ne ho mai voluto sapere. Ognuno, si sa, ha le sue idee. Ma lei è un uomo... È tutta un’altra cosa. Pare che voglia venir fuori il sole, non è vero?</p>
               <p rend="center">* * *</p>
               <p>Lui a lei:</p>
               <p>«<hi rend="italic">Signorina</hi>, io non so il suo nome e debbo alla cortesia della discreta portinaja, se il desiderio di scriverle ciò che da tanto tempo mi turba lo spirito e il cuore è soddisfatto. Non pensi che questo mio atto è poco elegante e prosegua invece nella lettura delle mie appassionate parole. Sì, signorina, io l’amo come un pazzo. Le offro la mia vita. Non sorrida: aspetti. Bisogna bene che io chiarisca che cosa io le offro. Sono studente in legge: direi che sono laureando, se questa parola altisonante non desse, alla mia condizione, un lustro ingannatore. Sono povero. Ho due virtù rare negli studenti poveri: non scrivo nè in prosa nè in versi e il riso non ha mai abbandonato il mio labbro. Non creda per questo che io sia uno sciocco. Coloro che dicono che il riso abbonda sulla bocca degli sciocchi, sono evidentemente degli sciocchi, che ridono troppo poco. Ecco: io le offro tutto questo. In compenso le domando amore, amore, amore. I suoi occhi, che mi hanno guardato tante volte profondamente, mi fanno sperare. Mi illudo? Domani mattina io sarò alla finestra. Se non mi sono illuso, mi sorrida e suoni, divinamente come sa, un notturno di Chopin. Le bacio la mano.</p>
               <p>«Lo studente del primo piano di fronte: <hi rend="italic">Calogero Spinetta</hi>».</p>
               <p>La mattina dopo, il cuore di Calogero fu illuminato dal più bel sorriso che bocca verginale abbia mai sbozzato, da Giulietta in poi, e le sue orecchie furono straziate dal più terribile notturno che sia mai stato suonato sotto la luce del sole.</p>
               <p>Calogero allora si vestì degnamente per la cerimonia solenne.</p>
               <p>Indossò i panni più vecchi che avesse, non si rase la barba non si lavò la faccia, non si profumò le mani, non mise il fiore all’occhiello, si lordò le scarpe, si annodò una cravatta consumata. Si guardò nello specchio e sorrise:</p>
               <p>— Se quella donna resiste, ha un bel temperamento.</p>
               <p>E si presentò.</p>
               <p>La fanciulla era più bella da vicino che da lontano, gentile e pudica, amabile e abbastanza ardente. Aveva inoltre due buone qualità: non sapeva suonare il pianoforte e sua madre era una ottima signora sorda e quasi cieca. Il notturno di Chopin era suonato a manovella. Tolta la manovella, Calogero sentì che la felicità si avvicinava a grandi passi.</p>
               <p>La sera del fidanzamento sognò di suo padre che gli disse: – Guardati! Bastano tre ore sole...</p>
               <p>Ma voltò fianco e sognò di Marietta che raccoglieva fiori in un giardino variopinto.</p>
               <p rend="center">* * *</p>
               <p>Due mesi dopo Calogero Spinetta, ritornato, fra la soddisfazione universale, il conte Gian Francesco Ferdinando De Politis, nella sua villa sul lago di Como stava uccidendo, con le ultime vampate della passione saziata, gli ultimi guizzi della infelicità dileguante.</p>
               <p>Una mattina – il cielo era sereno, l’aria tiepida, il corpo riposato, l’animo tranquillo, Gian Francesco si accorse di non desiderare più nulla. Scese nel salottino, dove lo attendeva la sua mite mogliettina e un buon caffè. Si lasciò dare il bacio, oramai consuetudinario, e si abbandonò di peso sulla poltrona.</p>
               <p>Nel silenzio la pendola battè lentamente le otto.</p>
               <p>— Marietta, sai che sono felice?</p>
               <p>Perchè, dunque, egli non sapeva più che cosa desiderare. Perchè, dunque, aveva raggiunto infine il suo ideale nella vita: una fortuna che càpita a poca gente a questo mondo. Perchè, dunque, la vita è bella e degna di essere vissuta.</p>
               <p>Marietta, intenta a ricamare, lo guardò un momento con dolcezza.</p>
               <p>Suonarono le nove.</p>
               <p>— Marietta, dimmi tu che cosa posso desiderare io? Sono ricco nobile intelligente amato. Ho la soddisfazione di avere trascorso la mia giovinezza nel più assiduo lavoro, rivolto a spingere la mia perfettibilità fino al limite del possibile. Mi sono dunque servito della vita per salire al di sopra della vita, dove si sorride sempre e non si desidera nulla. Ho chiesto alla vita tutto quello che mi poteva dare, ma soltanto quello che mi poteva dare; per questo mi sono servito di tutti i mezzi. La vita è una donna che bisogna sapere conquistare con tutte le civetterie. Ecco, io non desidero più nulla... Dimmi tu... dimmi...</p>
               <p>Marietta gli diede un bacio sulla fronte e ricominciò a ricamare.</p>
               <p>Gian Francesco tacque, meditando.</p>
               <p>Suonarono le dieci.</p>
               <p>Meditava. Non guardava più Marietta intenta all’opra dell’ago, non guardava più al lago che diventava più turchino, non guardava più al cielo che si confondeva col lago, non guardava più a niente.</p>
               <p>Meditava. Teneva gli occhi fissi nel vuoto, come sbarrati, atoni in un assorbimento tutto orientale della beatitudine. La felicità gli entrava nel sangue, nelle fibre, come un narcotico soavissimo e potente, immergendolo tutto, spirito e corpo, in un rapimento sconosciuto.</p>
               <p>Sbadigliò. Perchè? Non aveva sonno: aveva dormito nove ore. Chiuse gli occhi. Il silenzio, che lo circondava e la immensa tranquillità che tutto lo penetrava, infondevano in lui tale benessere, che non avrebbe mosso un dito, per timore di turbarlo. Innanzi agli occhi chiusi, aveva tutto l’azzurro del cielo e tutto l’azzurro del mare e tutte le stelle. Una di esse, più lucente e più viva, brillava bellissima nel mezzo di quel firmamento di sogno. Come era bella! La fissò intensamente e quella ingrandì, si avvicinò, ingrandì ancora, si dilatò assorbendo nella sua luce viva tutte le stelle e tutto l’azzurro del cielo e del mare. Felice... felice...</p>
               <p>Gli parve di sentirsi male; sentì d’avere bisogno di distrarsi, per non soffocare.</p>
               <p>— Marietta, ricordi il primo incontro in casa tua?</p>
               <p>Marietta, col capo chino, sul bianco dei merletti ebbe un sorriso bianchissimo, maliziosetto.</p>
               <p>— Sì...</p>
               <p>— Chi t’avesse detto che Calogero... eh?</p>
               <p>Marietta alzò lo sguardo sul consorte e sorrise uno dei sorrisi più intelligenti della storia femminile dopo l’invenzione del cinematografo.</p>
               <p>— Lo sapevo... la portinaja...</p>
               <p>Il consorte scattò;</p>
               <p>— Come, come, come?</p>
               <p>La pendola battè undici rintocchi lenti.</p>
               <p>Gian Francesco Ferdinando de Politis, per quella volta, non morì.</p>
               <p>Due ore e cinquantanove minuti.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3247_946346879"/>Il filo discreto<ptr type="bookmark-end" target="#id___RefHeading__3247_946346879"/>
               </head>
               <p>Il campanello del telefono squillava tre volte, brevemente, quasi timidamente.</p>
               <p>Egli accorreva e, con la sua bella voce baritonale, mormorava:</p>
               <p>— Pronto.</p>
               <p>Come un’eco lontana, ella, con la sua bella voce di contralto:</p>
               <p>— Pronta.</p>
               <p>— Elena.</p>
               <p>— Pier Luigi.</p>
               <p>Sempre così. Tutte le notti, quando il rumore della città si spegneva in un palpito vasto e lontano, quando per la finestra aperta dal cielo egli spegneva tutte le lampadine dell’ufficio, e, dal cortile, salivano tutti i miasmi di una città addormentata, quando i «Morse» tacevano, egli spegneva tutte le lampadine dell’ufficio, sdrajato sulla vecchia e sdrucita poltrona, aspettava, abbandonava l’anima alle tenebre carezzevoli. Così passava la lunga attesa – è lento il tempo! –.</p>
               <p>Finalmente tre tintinnii brevi, timidi. Un balzo nel cuore.</p>
               <p>— Pronto. Elena, mi senti bene? Sì? Hai lavorato molto?</p>
               <p>— Non tanto: le comunicazioni dei giornali e basta...</p>
               <p>Egli ascoltava, convergendo ogni energia nell’udito, quasi per cogliere anche il respiro più lieve dell’amica invisibile e sconosciuta, anche il palpito del cuore, nel silenzio. Come era bella la sua voce di contralto, quando tremava così d’amore: «Pronta».</p>
               <p>Sempre così. Parlavano insieme un poco, ma poco – è veloce il tempo! – chè il dovere troncava presto il loro colloquio idilliaco, chiamandoli alla verità, prima ancora che egli avesse trovato la forza e il tempo di dirle tutte le sciocchezze che voleva dirle, prima ancora che ella avesse saziato l’attesa di quelle parole insensate. Non riuscivano mai a dirsi nulla.</p>
               <p>Alle volte Pier Luigi raccoglieva tutte le sue volontà in uno sforzo titanico che gli faceva battere il cuore fino al dolore e – lui, che poteva appena mormorarle un misero «ti voglio bene» – osava dirle queste parole terribili:</p>
               <p>— Sei mia Elena, sei tutta mia, sempre...</p>
               <p>Ma, appena sentiva in sè la forza di pronunciare quelle parole, un sudor freddo lo rabbrividiva e un terrore immenso della sua audacia e, allora, volendo e non volendo, attaccava furiosamente il ricevitore all’apparecchio, arrabbiato non sapeva bene di che e... le lasciava andare, quelle parole divine e terribili, le lasciava andare, sonore e palpitanti. Comunicazione interrotta: nessuno le sentiva. E quando, ansimante per la fatica fatta, si rimetteva il ricevitore all’orecchio, udiva ancora la bella voce di contralto:</p>
               <p>— Pronta.</p>
               <p>Egli, col cuore in gola:</p>
               <p>— Pronto.</p>
               <p>— Che è stato? Non sentivo più la tua voce...</p>
               <p>— Non so...</p>
               <p>— Che cosa mi dicevi?</p>
               <p>— Io? Niente.</p>
               <p>— Mi pareva che...</p>
               <p>— No, niente; un contatto.</p>
               <p>Poi il «Morse» chiamava. Addio, voce divina: tic-tic-ticchetic-tic... Era meglio... no, era peggio... no, era meglio...</p>
               <p rend="center">* * *</p>
               <p>Quella sera Pier Luigi si sentiva anormale. Lo sentiva, ma non sapeva darsene la ragione.</p>
               <p>La passeggiata al Parco, forse?</p>
               <p>Al Parco aveva veduto un giovanotto ed una signorina che andavano a braccetto stretti stretti, guardandosi negli occhi. Inciampavano, anche. Egli era solo e guardava ai ciottoli.</p>
               <p>O forse il vino che aveva bevuto? Forse anche il vino. Il fatto era che si sentiva inquieto, ardito, quasi sfacciato. Quando rimase solo non si sdrajò, come soleva, sulla poltrona: si diede invece a passeggiare nervosamente come un leone in gabbia su e giù per la sala degli apparecchi, aspettando impazientemente che il quadrante dell’orologio segnasse l’ora del solito colloquio d’amore.</p>
               <p>Intanto, le mani in tasca, il naso all’aria, mormorava delle parole tronche, che egli stesso forse non sentiva, non capiva e ad ogni momento lanciava delle occhiate torve al quadrante dell’orologio e delle occhiate dolci al telefono di servizio. Quante volte aveva fatto il contrario! La vita: la vita che lo aveva piantato là, senza ricordo, che lo aveva abbandonato là senza piacere, senza dolore, che ora gli dava la felicità, l’infelicità di amare e di essere amato da una soave fanciulla che non aveva mai veduto, che non lo aveva mai veduto.</p>
               <p>Mormorava. Ma che cosa aveva dunque, nel sangue, quella sera?</p>
               <p>Il campanello squillò tre volte, brevemente, timidamente. Il cuore gli diede un balzo pesante. Non rispose subito: si fermò davanti alla cabina indeciso, pallido come un morto. Poi si mosse, afferrò il ricevitore e buttò nel microfono un caos di parole, tutte d’un fiato, per tema di pentirsi:</p>
               <p>— Senti, Elena, così non si può andare avanti: è troppo breve il tempo che passiamo insieme: l’attesa è troppo, troppo lunga... Sta’ zitta... L’hai detto tante volte anche tu. Io ti amo, ti amo senza averti mai veduta, ma ti amo e ti voglio... ti voglio almeno vedere, almeno per una volta, senza avere innanzi a me questo cassettone occhialuto, e negli orecchi il maledetto rumore di questi apparecchi nevrastenici. Senti domani, alle due, vieni al Parco... Sta’ zitta... Puoi benissimo: vai all’ufficio alle tre... Vieni alle due al Parco. Andremo soli, stretti, stretti, l’uno accanto all’altro, guardandoci negli occhi. Per farmi riconoscere avrò un fiore bianco in mano e lo fiuterò spesso. E tu pure, avrai un fiore bianco in mano... Passeremo un’ora insieme, senza noje, senza seccature. Pensa che felicità! Vieni, vieni domani alle due al Parco, vicino alla fontana, col fiore bianco che fiuteremo spesso... Vieni?</p>
               <p>Si era scaricato. Quello che gli accadeva quella sera era stupefacente! Comunicazione regolare: fonogramma ricevuto.... La vita.... la morte... Attese ansimando. Silenzio.</p>
               <p>— Elena...</p>
               <p>— Pier Luigi...</p>
               <p>Cielo! La bella voce di Elena tremava più del solito: era rotta, stentata. Tese l’orecchio per sentire anche l’alito più lieve, anche il palpito del cuore nel silenzio.</p>
               <p>— Elena, tu piangi. Perchè piangi, Elena?</p>
               <p>— Piero, non andiamo domani al Parco.</p>
               <p>— Non puoi domani? Andremo dopo domani...</p>
               <p>— No, no, mai, Piero, mai...</p>
               <p>— E perchè? Hai paura? E di che?</p>
               <p>— Non ho paura... non posso... non voglio...</p>
               <p>— Non vuoi? Cosa vuol dire non vuoi?</p>
               <p>Pier Luigi sentì il sangue dargli un tuffo, un pallore freddo coprirgli il volto come in un velo; ebbe un senso di sbalordimento non provato mai. La sua voce divenne lenta, grave, gonfia di lacrime e di collera.</p>
               <p>— Elena, sii sincera. Perchè non vuoi venire?</p>
               <p>— Ti prego di non insistere, Piero; se ti dico di no, non credere che sia perchè manchi d’affetto verso di te e di desiderio. Oh, questo no, non crederlo...</p>
               <p>— E allora?</p>
               <p>— Allora... Un giorno forse lo saprai e, forse, anche mi sarai grato. Per ora, abbi fiducia in me e non domandarmi più nulla. Non posso, non posso. Credilo.</p>
               <p>Un profondo turbamento scosse il giovane fin nelle più profonde fibre, e un cumulo di sentimenti, di dubbi, di timori, di misteri si affacciò alla sua mente esaltata di dolore e di curiosità. Tacque un momento; poi, incapace di resistere, come tutti gli uomini, innanzi ad una preghiera femminile, così categoricamente formulata, preso dal bisogno di sapere tutto, tutto, riprese l’assalto con maggior vigore.</p>
               <p>— Senti, Elena, io non so che cosa tu abbia e tu non voglia dirmi. Certo io non posso, per il mio amore e per la mia dignità, contentarmi di quello che mi dici. Senti. Io ti prego per l’ultima volta, se mi vuoi bene e se ti piace il mio amore, ti prego di venire domani alle due al Parco. Comprendi? Come una prova d’amore.</p>
               <p>— Piero, Piero, pensa a quello che fai. Chiedimi tutto quello che vuoi, ma questo no, questo no.</p>
               <p>— Questo, invece, ti chiedo. Come una prova... Dimmi...</p>
               <p>Elena tacque un momento e poi, in fretta, come se le parole le bruciassero sulle labbra, disse:</p>
               <p>— Sei proprio risoluto?</p>
               <p>— Si.</p>
               <p>— Domani, al Parco, alle due, verrò...</p>
               <p rend="center">* * *</p>
               <p>Il tocco e mezzo.</p>
               <p>Pier Luigi era quasi pronto, tutto bello e spazzolato, abbastanza elegante, per quel tanto che permetteva la povertà di quell’abito nuovo da quattro anni, sul suo povero corpo non certo usato alle grazie cavalleresche. Aveva anche una cravatta, che non metteva da sei mesi. Per questo gli sembrò di moda. Ma, così, alla cieca, chi sa come era venuta? Eppure, uno specchio doveva averlo. Se non fosse stato così tardi, lo avrebbe cercato.</p>
               <p>— Sarà come sarà. La cravatta non è poi una cosa molto importante... Però basta, alle volte, una linea... un segno. E poi chi sa come la pensano le donne in fatto di cravatte?</p>
               <p>Gli venne in mente che nel cassetto in fondo al canterano aveva un vetro appannato, rimasto là, chi sa come?, tra i topi e i tarli. Quello! Lo trasse, si pose contro la scialba luce del suo abbaino e guardò, dunque, se la cravatta... No la cravatta non la vide. Vide un collo lungo, striminzito, tutto pelle, una mandibola enorme, un naso schiacciato con due narici!... Due narici... No, mio Dio, due frogie... Un povero naso che ricordava troppo vivamente i ferri del chirurgo e due occhi rossi, lacrimosi.</p>
               <p>Cadde accasciato sulla seggiola. Brutto, orribilmente brutto! Perchè era così brutto? Perchè non si era mai guardato così bene? E ora? Ma dove aveva avuto la testa quando aveva forzato Elena ad andare al Parco? Non sarebbe stato meglio, tanto meglio, non farsi vedere mai e continuare sempre così, sempre, sempre? Elena! Povera creaturina. Lei forse bella, carina, vedendolo così... Ma dove aveva avuto la testa? E ora, che fare?</p>
               <p>Non doveva andare, no, no assolutamente no. Ogni illusione svanita, ogni ricordo avvelenato, ogni soavità troncata per sempre. Avrebbe detto che era stato indisposto, che non aveva potuto, che un impegno imprescindibile, un parente arrivato dall’America improvvisamente.... Una scusa non poteva mancare; quello che importava era di evitare questo scempio inumano, questa cosa orribile. Per fortuna che se ne era accorto in tempo, che si era svegliato!... Sì, perchè bisognava dire che aveva lungamente dormito, dolcissimamente sognato.</p>
               <p>Il tocco e tre quarti.</p>
               <p>— Ci vado.</p>
               <p rend="center">* * *</p>
               <p>Quando giunse ai cancelli del Parco, lo invase un’ondata di profumi e di risate argentine, che lo distolse un poco dal pensiero che lo opprimeva e lo esaltava da un quarto d’ora eterno. Per alcuni passi proseguì sotto le fronde dei viali, nel fresco dei profumi, non ascoltando che il cinguettare dei bambini e il frastuono lontano, immenso, inebbriante della primavera.</p>
               <p>Poi ricordò penosamente la compagna sconosciuta. Affrettò il passo, non pensando più a nulla, non ascoltando più nulla. Ebbe per un momento ancora il desiderio di non andare, di perdersi in quella folla spensierata di bimbi e di fiori, per dimenticare, dimenticare tutto. Ma, intanto, era giunto, quasi senza avvedersene, alla fontana.</p>
               <p>Si fermò. Si sentì perduto. Una signorina gli voltava a pochi passi le spalle e pareva si trastullasse con un fiore bianco.</p>
               <p>— È lei...</p>
               <p>Ma Pier Luigi, inchiodato sul terreno, non seppe muoversi.</p>
               <p>— Dio, Dio mio, perchè soffrire anche questo? Perchè...</p>
               <p>Ma non si muoveva. Tra poco ella si sarebbe voltata, l’avrebbe riconosciuto. Quale orribile sguardo di meraviglia, di dispetto, di pietà, infine, gli serbava la sorte? Ma non era meglio morire? Ecco... ecco si volge... lentamente si volge... ecco: si è voltata.</p>
               <p>Pier Luigi abbassò gli occhi per non vedere. Tolse con la mano paralitica il fiore dall’occhiello, lo annusò tre volte goffamente, furiosamente, sfasciandolo e, come spinto dalla disperazione, sempre con gli occhi bassi, si avvicinò. Ebbe appena la forza di toccarsi il cappello e di mormorare una parola, la solita:</p>
               <p>— Pronto.</p>
               <p>Come un abbonato al telefono; un condannato al patibolo.</p>
               <p>— È lei?</p>
               <p>— Signorina...</p>
               <p>Ebbe la forza di alzare gli occhi su di lei. Dio! Era un sogno cattivo... Rimase immobile a guardarla, come impietrito. Ella non si mosse, non sorrise, non tremò.</p>
               <p>— Sono proprio io.</p>
               <p>Come era bella, quella voce, così vicina.</p>
               <p>— Ma... signorina, che cosa ha fatto?</p>
               <p>Il colpo di grazia. Elena che lo aveva guardato fino a quel momento impassibile, parve svegliarsi da un lungo letargo. I suoi orribili occhi cisposi ebbero un lampo di vita e la sua bocca semi sdentata, larga, si aperse ad una amara risata.</p>
               <p>— Che ho fatto? Niente.</p>
               <p>— Perdonatemi. Sono anche stupido, oggi. Del resto anch’io...</p>
               <p>— Vedo, vedo. Non c’è che dire. Noi, oggi, ci offriamo a vicenda uno spettacolo veramente divertente.</p>
               <p>— Elena, voi mi parlate così, con quella voce?</p>
               <p>— Con la mia voce, con la mia solita voce. Non vi accorgete che siamo ridicoli? Perchè tremate?</p>
               <p>— Io?... Non comprendo...</p>
               <p>— Non avete mai capito nulla, nemmeno ciò che era così necessario per voi e per me. Non avete capito, sentito che bisognava non vederci mai... Vi era così facile...</p>
               <p>— Ma io vi amavo tanto...</p>
               <p>— Meno male che non parlate al tempo presente.</p>
               <p>— Vi amo.</p>
               <p>— No, no: non volevo provocare una dichiarazione troppo doverosa, per essere sincera.</p>
               <p>— Vi giuro che...</p>
               <p>— Basta così. Vogliamo fare, chiacchierando, due passi?</p>
               <p>— Facciamo due passi.</p>
               <p>Una bambina bionda, giocando a rimpiattino, rossa in volto per la corsa e la gioja, si accoccolò ai piedi di Elena, servendosi per gioco della sua sottana. Uno sciame di fanciulli, subito accorso intorno alla sorpresa bimba che rideva, avvolse i due infelici in un coro di grida festose, in una disordinata danza di innocenza e di bellezza. Poi tutti, sempre correndo, si allontanarono.</p>
               <p>Una nube rapida passò sulla fronte di Elena e il suo volto butterato dal vajolo, ebbe uno spasimo. Un lampo. Guardò Pier Luigi e ritornò a sorridere.</p>
               <p>— Elena, non ridete! Mi fareste quasi credere che non mi avete mai amato, che avete obbedito a un sentimento di....</p>
               <p>— Di che? Oh, no: io vi ho amato. E come! Vi ho consacrato tutti i miei sogni di fanciulla; ho avuto anche il pensiero di darvi tutta la mia vita e la mia purità... Alla quale certo credete, non è vero?</p>
               <p>— Oh, sì.</p>
               <p>— Lo credo bene. Dicevo dunque che vi ho amato fino a ieri, fino ad oggi, fino a pochi momenti fa. Ora tutto è finito. Non so se sappiate che dalle sue prove supreme l’amore esce raramente intatto. Credete voi che una grande prova rinvigorisca l’amore? No: lo esaurisce. Questo mi accade ora. E sarebbe certo accaduto anche se voi foste stato, per avventura, un giovane bello... Scusate la mia libertà...</p>
               <p>— Prego. Voi dite delle cose molto giuste.</p>
               <p>Evidentemente il giovane aveva la testa altrove. Cominciava trovarsi a disagio. La verità nuda e cruda spiattellata in un modo quasi brutale, innanzi al suo cuore pur ora fremente di spasimo e di desiderio, gli faceva provare la spiacevole sensazione di una cattiva compagnia, della quale si desideri di essere presto liberati.</p>
               <p>— Molto giuste. Lo so. Lo sapevo. Voi avete voluto una prova da me. Credevate che fosse una piccola prova. No; è immensa. Lo sapevo. Ma è più grande ancora. E non lo sapevo. Ma è tardi, per riprendersi. Mostrarmi all’uomo amato, così come sono: una vecchia di venti anni, col volto butterato, gli occhi lippi, la bocca devastata dalla carie, mostrarmi così, voleva dire imporre al mio cuore e alla mia femminilità lo sforzo massimo. Un’altra, ne sono certa, non ne sarebbe stata capace. Convenitene. Così, se voi foste stato piacente, elegante, spigliato quale mi compiacevo di sognarvi e quale dovevate restare per me; così ora, che vi ho visto troppo diverso. Con questa differenza, che invece di implorare la pietà di un sogno perduto e di andarmene col cuore spezzato, vi dico tranquillamente: Facciamo chiacchierando due passi. Iddio, che ho pregato, mi ha fatto una grazia immensa.</p>
               <p>— Elena, ma è terribile questo...</p>
               <p>Il povero giovane non sapeva più che cosa dire: un peso grave lo opprimeva, una stanchezza, una noja infinita lo invadevano a poco a poco, insopportabilmente.</p>
               <p>— Sicuro – proseguiva l’implacabile – è così. Guardate quei bimbi. Guardateli: come sono belli! Guardate quei fiori e poi ditemi: noi due, qui in mezzo, che figura ci facciamo?</p>
               <p>La fanciulla si tacque. Pier Luigi sentì il dovere di dire qualche cosa, non fosse altro per non farci davvero una brutta figura. Era stanco, aveva la mente vuota. Disse strisciando le parole a fior di labbro, quasi temendo di sbagliare il tono:</p>
               <p>— Ma dunque... Il nostro sogno?</p>
               <p>— Il nostro sogno? Chi se ne ricorda più? Quanto tempo è durato? Certo ora è finito. Siete troppo brutto! Oh, consolatevi. Potete giustificarvi la noja di quest’ora dicendo a me la stessa cosa. E avremo ragione tutti e due. E triste, ma è così.</p>
               <p>Il giovane ricordò allora di avere letto molti romanzi e di dover essere cavaliere: sbottonò una delle tante frasi di repertorio eroico, delle quali ci si infiamma, a volte, perchè l’uomo è un animale canoro, a volte, perchè esse in fondo aprono all’anima la via della verità.</p>
               <p>— Ma io vi amo lo stesso. Vi amerei anche se foste più brutta. Siete l’unica donna che io abbia amato e che mi abbia amato. Voi mi ricordate le sole ore belle della mia vita!</p>
               <p>Innanzi a quell’orribile uomo che pareva gemesse d’amore, Elena sentì che il suo artificiale sarcasmo cadeva. Quell’uomo grottesco diventava sublime.</p>
               <p>— Pier Luigi – disse Elena con la voce tremante che suscitò nel cuore del giovane una nostalgica tenerezza – forse voi dite la verità. Ebbene permettetemi di chiedervi alla mia volta una prova d’amore.</p>
               <p>— Dite, dite. Farò tutto, tutto...</p>
               <p>— Questa notte, all’ora solita, io vi chiamerò coi tre squilli soliti. Se risponderete, noi forse potremo ancora amarci, così a traverso il nostro filo discreto e nelle ore che il dovere ci regala. Comunque sentirò dalla vostra voce se avrete superato la prova.</p>
               <p>— Elena, Elena, voi mi date una immensa gioja. Elena, prima di andarvene, lasciatemi quel fiore...</p>
               <p>— Per ricordo? Oh, no! Procurate invece di dimenticare tutto. Soltanto a questo patto forse... Addio.</p>
               <p>E prima che egli avesse il tempo di aggiungere una sillaba, ella si allontanò a passo rapido. Egli la seguì lungamente con lo sguardo. Vide che zoppicava.</p>
               <p rend="center">* * *</p>
               <p>Il campanello squillò tre volte brevemente, timidamente. Pier Luigi si alzò dalla poltrona sulla quale da una mezz’ora attendeva, fingendo con sè stesso di dormicchiare. Fece tre passi verso la cabina. Si fermò. Attese.</p>
               <p>Il campanello ripetè più rapidamente, quasi con ansia, i tre squilli rituali. Pier Luigi ricadde sulla poltrona singhiozzando. Non rispose.</p>
               <p>Il campanello non suonò più.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3249_946346879"/>I paradisi artificiali<ptr type="bookmark-end" target="#id___RefHeading__3249_946346879"/>
               </head>
               <p>Soli, nel caffè deserto ci eravamo osservati lungamente. Egli poteva avere trent’anni o anche cinquanta. Aveva un aspetto di vizioso cinico che repugnava e attirava nello stesso tempo, come certi cattivi odori. Beveva un’orzata. A un tratto si volse decisamente verso di me, come per incominciare un discorso ed io, che non amo parlare con gli sconosciuti perchè non ne conosco il linguaggio, aprii un giornale e finsi di leggere.</p>
               <p>Egli non comprese, o non volle. Deciso ad attaccare discorso, mi fece a bruciapelo una domanda così strana, perchè assai comune, che dovetti abbassare il giornale per ascoltarlo.</p>
               <p>— Insomma, che c’è da meravigliarsi? Lei crede alla donna fedele?</p>
               <p>— Mio Dio... sa...</p>
               <p>— Non mi vorrà far credere di non avere idee in materia. Perchè in questo caso dovrei pensare che lei non ha idee di sorta. Questo è il problema più veramente universale, dopo quello dello stomaco.</p>
               <p>Io pensai che mi volesse raccontare qualche storia d’amore e risposi seccamente, pentito di essermi lasciato trascinare ad un approccio infelice:</p>
               <p>— Che vuole? La sua domanda ha tante risposte quanti sono gli individui ai quali la si rivolge; e ogni individuo ha una opinione che varia a seconda delle donne che ha conosciuto.</p>
               <p>— No, no: ci crede lei, sì, o no?</p>
               <p>— Sì!</p>
               <p>— Ha torto. Perchè non c’è. L’ha mai trovata lei?</p>
               <p>— E allora no!</p>
               <p>— Ha torto ugualmente. Io l’ho trovata. E morirà con me!</p>
               <p>Se non avesse pronunciato queste ultime parole col tono spiritato di un pazzo, io gli avrei detto di andare al diavolo e mi sarei, ad ogni buon conto, allontanato da lui: ma la sua voce si era commossa e il suo volto alterato. Lo guardai con un immenso punto interrogativo stampato sul volto. Mi aveva conquistato. Egli lo comprese perchè fatto con la persona un quarto di giro sulla seggiola, incominciò a tirarsi il baffo destro. Segno evidente che si concentrava. Dopo un attimo di silenzio incominciò:</p>
               <p>— Lei non mi conosce, ed è bene, perchè potrà ascoltarmi con maggiore imparzialità. Le manifestazioni del pensiero, per essere apprezzate al giusto valore, dovrebbero essere anonime. Parlo, si capisce della attività speculativa e artistica del pensiero. Il resto non mi riguarda. Potrei dirle che mi chiamo Bruno della Selva Bruni, tanto per esserle più simpatico. Il nome è un secondo volto che ci rende amabili o ridicoli, senza che noi vi abbiamo messo nulla della nostra volontà: è un peccato o una virtù originale che nessun battesimo può lavare, nessuna colpa macchiare. Lo pseudonimo è una maschera che, in quaresima, bisogna deporre. Ma non divaghiamo. Il nostro soggetto è l’amore, considerato come la più alta e nobile espressione dello spirito umano, o per meglio dire, dello spirito degli uomini. Distinguo, perchè non credo vi sia affinità alcuna fra lo spirito degli uomini e quello delle donne. Hanno una diversa costituzione, un diverso cammino, un diverso sviluppo. Lo spirito dell’uomo nel brevissimo corso di una vita può diventare secolare. Quello della donna rimane dodicenne. Va bene?</p>
               <p>— Ascolto.</p>
               <p>— Premetto che l’amore è una imposizione della natura. Bisogna amare. Tutti i nostri sforzi per spezzare questa catena, sono vani. Ora, è bene intenderci. Iddio ha comandato agli uomini di amare il prossimo come sè stessi. Non so se gli uomini pensino che la donna sia «prossimo»: certo essi l’amano più di sè stessi, almeno per un momento. E l’amano più di sè stessi perchè, ordinariamente, le conferiscono – con arbitrarietà di giudizio assolutamente ingiustificabile – qualità che essa, poverina, non ha assolutamente, o ha in misura insufficente al consumo. Mi spiego. Tutto quello che di supremamente squisito hanno le donne, è un cortese dono della nostra fantasia, la quale prima di evaporare nel nulla, come è giusto, ha bisogno di passare a traverso alla esperienza tangibile. Gli uomini, amano le donne più di sè stessi, appunto fino all’esperienza tangibile. Poi, l’amano meno di sè stessi, perchè, con la consuetudine, la cortesia cavalleresca, diventa un lusso impossibile e allora, non è più lecito ad alcuno che amministri la propria sostanza sentimentale con sobrietà, regalare alla donna qualità che essa non abbia – perchè le virtù della nostra compagna sono in fondo dei debiti nostri – nè tanto meno è lecito misconoscerne i difetti – i quali, in ultima analisi, diventano dei crediti per noi. Sarebbe una follia tutto ciò. Vede? La nostra fantasia amorosa è il nostro male peggiore, perchè l’uomo è un animale che pensa, ragiona e vuole. E ragionare vuol dire contaminare il pensiero che non è un <hi rend="italic">tramway</hi> e non ama scivolare sui binari; e volere, vuol dire frantumare il prodotto della ragione che è fatalmente in conflitto con la nostra volontà. Se tutti al mondo volessero delle cose ragionevoli, come sarebbe facile la vita! Dunque: pensiero, ragione, volontà: ecco il treppiede che regge l’umano patibolo. Amare: ecco un pensiero. La donna ideale: ecco un altro pensiero. La donna vivente, suoi rapporti con la vita, suoi rapporti con l’amore: ecco una via dolorosa di ragionamenti. La felicità nell’amore: ecco una volontà, anzi la sola volontà. Questi sono i tre atti della tragedia amorosa, che finisce sempre con un morto: l’amore. Se l’uomo potesse fare a meno di volere è evidente che la fantasia amorosa, o non esisterebbe, o, anche esistendo, rimarrebbe allo stato interiore di «sport» psicologico. Se potesse anche fare a meno di ragionare, allora la fantasia amorosa esisterebbe allo stato acuto, ma sarebbe una sollazzevole passeggiata nei campi fioriti dell’irreale. Il più bello sarebbe che l’uomo potesse fare a meno anche di pensare. Allora non se ne parlerebbe più. Ma no; pensiero, ragione, volontà vogliono un morto. E ci ha da essere, e l’uomo, superstite, ha da piangere. Ecco perchè la fantasia amorosa – bisogna amare, ricordi l’imperativo della natura – è il nostro male peggiore. Concludo: la donna è necessariamente infedele, per il solo fatto che essa non è il prodotto nè del nostro pensiero, nè della nostra ragione nè, tanto meno, della nostra volontà. Nessuno ne ha colpa. Una donna può ripetere questo ragionamento per noi e anche lei, poverina, avrà ragione. Ma è così. Amate, dunque. Sognate, dunque. Riflettete, dunque. Infine... Mio giovane amico, lei non può evitare il matrimonio che è una istituzione sacrosanta, appunto per le ragioni precedenti! Se non ci fosse, noi assisteremmo anche per le strade, alla più tragica delle cinematografie passionali, dalla mattina alla sera, tutto l’anno. No. Lasciamo andare. La natura è più forte di voi: vi prende al laccio dell’amore e vi porta via; vi soffoca di realtà, vi incatena alla infedeltà. Come se vi trovaste nel cuore del Congo, vestito in tela <hi rend="italic">kaki</hi> e a un tratto, un essere fatato e misterioso vi portasse a traverso alle steppe moscovite e vi deponesse delicatamente fra le gole degli Urali. Dopo tre ore siete morto di polmonite. Ma intanto la natura ha compiuto, durante il tragico viaggio, il suo miracolo secolare e si beffa dei vostri sternuti. La natura è perversa ma non onnipotente!</p>
               <p>Tracannò d’un fiato l’acqua d’orzo rimasta in fondo al suo bicchiere e tacque. Lo vidi improvvisamente stralunare gli occhi. Rimase immobile, orribile. Il labbro inferiore gli penzolava spaventosamente, mentre le sue mani si aggrappavano con disperazione al petto. Stavo per domandargli qualche cosa, per aiutarlo, ma egli mi trattenne con un cenno della mano.</p>
               <p>— Non è nulla. Passerà. Soffro di mal di cuore, un poco. Una cosa da nulla. Sto meglio. Vede? Se io amassi una donna viva, morirei presto per i dispiaceri. Mi è vietato soffrire, capisce?</p>
               <p>Dopo un momento di riposo, continuò:</p>
               <p>— Perversa ma non onnipotente. Nel duello fra lei e me, ho vinto io. Sì, signore: io mi sono liberato dalla sua rete vischiosa, io mi sono sottratto al suo tranello infame, io non farò il salto da un emisfero all’altro, io non soffrirò l’onta della beffa. Io amo, sono riamato e la mia donna è fedele, fedele della grande fedeltà sognata, universale, eterna, compiuta ed infrangibile. Mi ascolti ancora un poco.</p>
               <p rend="center">* * *</p>
               <p>— Sì. Fui tradito dalla mia compagna vivente. Tradito nel modo universale, prima; poi... Ma si legga qualche romanzo di autore vivente e di moda – di quelli che tutto sanno dell’amore, meno la poesia, e tutto dell’arte loro, meno l’originalità (è una bella scusa il verismo per me che odio la fotografia!) leggete quella roba e vi troverete precisamente come fu che io dovetti mandar fuori di casa mia moglie. Non insistiamo dunque, per non urtarci con la letteratura moderna.</p>
               <p>Avevo trent’anni, ero ricco, sano, intelligente anche. Non potevo non riamare; ma se avessi ceduto ai palpiti improvvisi che mi sconvolgevano il sistema nervoso, alla vista di un pudibondo volto di fanciulla, avrei commesso un reato contro me stesso. Sarebbe stato come se, volontariamente, mi fossi procurato una tortura insopportabile e inutile. Bisogna avere una idea chiara dei propri bilanci ed amministrare sè stessi con una grande cautela. Vedete? Io non ho vizi, non fumo nè tabacco nè oppio; non bevo nè vino, nè liquori, nè assenzio, nè <hi rend="italic">hascisch</hi>; non uso nè etere, nè morfina, perchè mi farebbero male e infrangerebbero la mirabile armonia del mio essere, che ha compiuto il miracolo, inconsapevolmente. Se Beaudelaire vivesse ancora, sarebbe costretto ad aggiungere ai suoi paradisi artificiali, questo, che è un mistero per tutti e che a voi confido, perchè sento il dovere di salvare l’umanità, gettandole la scintilla che io ho rubato al sole. Sentivo dunque di amare, ma sentivo anche il dovere di non amare e in questa lotta titanica mi dibattevo da mesi e mesi, soffrendo tutti i tormenti di Tantalo, perdendo la vigoria giorno per giorno, non la speranza, sanguinando, piangendo, sentendo di morire un poco ad ogni istante, quando – stavo per cedere, lo confesso – dalle intime profondità del mio essere una notte a mezzanotte in punto, la natura tacque, vinta, ed io cantai l’amore e la vittoria. Come fu? Non lo so. Seppe forse Dante come gli nacque in petto il grande canto? Seppe Copernico come potè in un minuto, sovvertire i firmamenti e per essi lanciare vertiginosamente questo miserabile pianeta? Seppe Volta come potè folgorare il mondo, con la scintilla breve della pila? No, no e no! Non lo seppero. Dirò di più; non lo compresero. Se l’avessero compreso, il loro cervello sarebbe scoppiato. Così io non so come trovai la mia vittoria, non so come liberai gli uomini, ma, ahimè, comprendo lo slancio della gioia, il grido selvaggio della liberazione, il peana che scoppierà domani dal petto di mezza umanità. E sento che mi scoppia il cuore.</p>
               <p rend="center">* * *</p>
               <p>— Una notte sognai. Era mezzanotte in punto e sognai. Sognai di essere nel castello di un barone boemo sullo stretto di Magellano. Sdrajato su una comoda poltrona, accanto al mio ospite Tristano ascoltavo il canto della prima donna, mentre una fontanella che era in mezzo al prato, lasciava cadere, goccia per goccia, nel fondo verde di una conca alpina, una melodia malinconiosa, che mi preparavo a bere, per dormire di continuo, e senza sogni. La prego di non ridere, perchè questo è il più grave momento della mia vita. E poi prenda contatto con la nuova poesia italica. Mi preparavo – dico – a bere e trovavo strano che ella non fosse ancora giunta.</p>
               <p>— Ella chi?</p>
               <p>— Chi? Ella. Ma non tardò. A un tratto sentii alle mie spalle un passo leggero e musicale, che si avvicinava. Non ebbi tempo di voltarmi. Due manine profumate, morbide mi coprirono gli occhi e una voce, una voce divina mi disse queste precise parole: «Indovina chi sono...» «Sei tu» risposi. Voi mi direte che la risposta era facile, ma se aveste sentito il tono di quel <hi rend="italic">tu</hi> non avreste sorriso. Tu, tu: significava tutto, tutto quello che con molti discorsi complicati voi dite alla donna del vostro cuore che non li capirà mai. «Hai indovinato» mi disse, lei che mi aveva compreso e mi liberò dalla dolcissima stretta rivelatrice. La guardai: le caddi innanzi in ginocchi tanto era bella. Non ve la descrivo perchè non me la ricordo più, ma era bella. Mi abbracciò in un modo... mi baciò in un modo... e mi disse il suo amore... Ecco: io non posso descrivere tutte queste cose con maggiore precisione perchè tutto, di quella sera, è dimenticato. Voi vi ricordate di una gioja fino al giorno che non ne incontrate una più forte e siccome le gioje sono rare, specialmente nell’amore, così voi uomini comuni avete molto da ricordare. Di qui la leggenda del primo amore. Ma io? Io non mi ricordo più niente per il semplice fatto che tutti i giorni ho gioje nuove e sempre più profonde. Come voi avete ogni giorno dolori nuovi e più profondi. Chi li ricorda i tanti dolori passati? E poi non so bene se ero io che parlavo a lei o se era lei che parlava a me. Ma questa è una prova di più del perfetto amore che ci univa indissolubilmente.</p>
               <p>La chiamai Fidelia e l’amai ogni giorno più. Sì, perchè tutte le notti, a mezzanotte in punto, da sei mesi a questa parte, Fidelia mi raggiunge dove io sono o io raggiungo lei, che fa lo stesso e per lunghe ore ci guardiamo negli occhi e ci amiamo. Ogni sera cambia: alle volte è bionda, alle volte bruna, alle volte paffutella, alle volte diafana; ma, come la scorgo, subito la riconosco ed ella mi riconosce, sia io vestito da cacciatore di lepri o da guerriero romano, da padiscià o da <hi rend="italic">Cow boy</hi>, sia io grasso o magro, giovane o attempato, alto o basso. Ci riconosciamo sempre e ci amiamo sempre allo stesso modo, fedelmente.</p>
               <p>Le donne? Niente. Non le guardo, non le vedo, non le conosco e se qualche immagine mi resta, essa dilegua presto dalla mia memoria, come in lei, signore dileguano i sogni. Perchè io, naturalmente, ho invertito. Questa, che io vivo ora e che per lei è realtà, per me è illusione, sogno. La mia realtà incomincia alle undici quando mi sdrajo nel letto, per dormire. Ricorda lei i fantasmi che le compaiono nei sogni? No. Perchè dunque debbo ricordarmi delle donne, che vedo per istrada? E di lei? Domani non mi ricorderò più di lei. Ora le parlo, vede, credendomi un Prometeo modernissimo, destinato a salvare mezza umanità dagli artigli della natura, ma, in fondo, nella subcoscienza, sento che non è vero niente; lei non mi comprende, nessuno mi comprenderà, non avrò salvato nessuno, la natura non si darà la briga di incatenarmi alla rupe, nessun avvoltojo mi roderà il fegato e la mezza umanità, che io volevo salvare, rimarrà schiava. Buona notte. Non fa niente. Ciò non toglie che io, almeno io, abbia vinto...</p>
               <p>— Siete felice, insomma.</p>
               <p>— Non ho detto questo. Ho vinto, ma ho combattuto e combatto tuttora, lasciando nel mio cammino brandelli di pelle, come tutti voi. Io ho in più sei ore di felicità, da mezzanotte alle sei, tutte le notti. Oh, felice! È una parola. Lei non sa che io fra poco, coricandomi, sarò preso da un violento assalto di male: un male oscuro, strano, di incubo, di dubbio e di timore. Fra poco lo squallore entrerà nel mio cuore devastato e per un’ora mi tormenterà crudelmente. Oh, non si saprà mai quello che io soffro! Il mio cuore malato sussulterà fino a togliermi il respiro, il mio respiro sarà un rantolo continuo, le mie membra non avranno pace, il mio cervello non avrà ragione. Se non verrà? Se non verrà? Oh, io sento che se non venisse morirei. Ma viene. A poco a poco il mio cuore si calma; il mio respiro si fa debole come quello di un fanciullo, le mie membra si adagiano morbidamente nelle lenzuola e nel mio cervello passano i ricordi. Dopo i ricordi il sonno. M’addormento ed essa viene. Così, io, Bruno della Selva Bruni mi burlo della natura. E voi?</p>
               <p>Stavo per rispondergli che io ero un povero disgraziato figlio della sventura e della impotenza, ma egli si alzò e dopo avere pagato la sua acqua d’orzo ripetè:</p>
               <p>— E voi? Voi, dove troverete la vostra donna questa sera?</p>
               <p>— Al parco.</p>
               <p>— Sapete dunque che essa vi attenderà al terzo o al quarto platano a sinistra del gran viale centrale. Tutto ciò è vile. È bionda o bruna?</p>
               <p>— Bruna, diavolo!</p>
               <p>— Ecco: sapete anche che è bruna, che ha un nèo sulla guancia destra e una lieve ombratura di bistro sotto gli occhi. Tutto ciò è vile. E vi è fedele?</p>
               <p>— Non lo so.</p>
               <p>— Come? – sogghignò – Sapete che è bruna e non sapete se vi è fedele? Oh, ma tutto ciò è vile, vilissimo. Ma come fate a vivere?</p>
               <p>Io mi strinsi nelle spalle, umiliato.</p>
               <p>— E scommetto che non sapete nemmeno se sarà allegra o mesta, dolce o aspra!...</p>
               <p>— Confesso che nemmeno questo so: tutto ciò è vile: me lo avete già detto tre volte, ma è così.</p>
               <p>— Povero giovine! Io non so nulla. So soltanto che, quando la vedrò, fra poco, a mezzanotte in punto, sulla torre maestra di un castello provenzale, o sull’altopiano del Tibet, fra le miniere dell’Alaska, o in fondo al mare, in un giardino nipponico o nell’anello di Saturno, Fidelia sarà come io la voglio, io la vorrò come essa è, divinamente bella, amante e fedele.</p>
               <p>— E se non venisse?</p>
               <p>Un lampo torbido passò per quegli occhi malati.</p>
               <p>— Verrà, verrà. È fedele... È mia...</p>
               <p rend="center">* * *</p>
               <p>È veramente doloroso, per il sesso gentile, che Bruno della Selva Bruni, sia poi morto, così presto, d’accidente.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3251_946346879"/>L’Amore dopo l’amore<ptr type="bookmark-end" target="#id___RefHeading__3251_946346879"/>
               </head>
               <p>Era, il loro, un matrimonio felice; scorrente come un fiume azzurro e quieto, in mezzo al nero oceano della vita, tra due sponde lussureggianti di invidia verde.</p>
               <p>Pareva, almeno.</p>
               <p>Forse la fiamma della passione non aveva mai divampato nel loro cuore, nemmeno nei primi giorni della loro unione, ma la corrosione del fuoco, rapida e violenta, era stata sostituita – con effetti certo più lenti, ma più durevoli – dalla carezza del sole, di un biondo sole primaverile, goduto con tranquilla voluttà, dietro i vetri di una finestra.</p>
               <p>Pareva, almeno.</p>
               <p>Tanto che gli amici di Giorgio – il marito – parlando della moglie, solevano dire con ammirazione: «Una donnina di spirito». E le amiche di Elena – la moglie – parlando del marito, amavano concludere con una smorfietta serpigna: «Troppa disinvoltura».</p>
               <p>Ciò dimostra che, il loro, pareva veramente un matrimonio felice. E, poi che la felicità non si definisce, come l’amore e ognuno la intende a modo suo, così tutti possono godere dell’amore e tutti possono combinare in qualche modo un matrimonio felice. Per cui, si conclude senz’altro che Giorgio ed Elena erano veramente una coppia perfetta.</p>
               <p>Alla domenica mattina, per via Rizzoli, quando, dopo la cerimonia religiosa le belle signore bolognesi, con eguale e forse maggiore compunzione, si abbandonavano alla dolcezza aperitiva della cerimonia pagana, nella quale la loro bellezza sfolgorava contro il sole, più del sole, nel cuore dei giovani e i giovani, chiassosamente aggruppati in piccoli crocchi uniformi, tradizionali oramai, immobili agli angoli strategici della via, attendevano a condensare, a confondere i propri desideri individuali in una compatta corrente elettrica, che poi, si rovesciava da cento pupille in cento pupille, con balenii di spade che si tentano; era veramente delizioso vedere da uno di quei crocchi staccarsi un giovane elegantissimo, che si avvicinava ad una signora bella, con volto di letizia.</p>
               <p>— Elena.</p>
               <p>— Giorgio.</p>
               <p>E si allontanavano insieme, per via Mazzini, riposando nella frescura un po’ umida dei portici senza sole, gli occhi e l’anima, già affocati e stanchi di respirare il desiderio.</p>
               <p>— Dove sei stata?</p>
               <p>— A Messa. E tu?</p>
               <p>— Da Bongiovanni a fare quattro chiacchiere con quel matto di «coso».</p>
               <p>Non occorreva altro. Tacevano, forse ascoltando il fruscio leggero delle voci e dei pensieri che sollevavano passando.</p>
               <p>— Come sono felici! Come si amano! Chi direbbe che è un matrimonio combinato?</p>
               <p>Vi era anche chi, forse senza sapere che si dicesse, forse per rafforzar la lode, forse per non compromettersi troppo in un giudizio definitivo, diceva semplicemente:</p>
               <p>— Come si comprendono!</p>
               <p>Ed era più esatto.</p>
               <p rend="center">* * *</p>
               <p>In verità Giorgio ed Elena, che si erano incontrati per un disegno altrui e si erano legati per convenienza propria, avevano per loro buona sorte, tutto lo spirito e tutta la disinvoltura che occorrono per recitare nella vita una parte di ruolo dignitosamente. E il pubblico, di buona o mala voglia, applaudiva.</p>
               <p>Non vedeva il pubblico l’atto più delicato, più terribile, più significativo della loro commedia, che essi recitavano a sè stessi, fra le pareti della loro casa.</p>
               <p>Perchè Giorgio tradiva sua moglie.</p>
               <p>Elena tradiva suo marito.</p>
               <p>Tranquillamente, senza capricci, ciascuno per un proprio sogno, per una propria passione, coltivata con amorosa cura, con abbandono immutato di adolescenti, per anni. Essi avevano piegato il capo, sorridendo con le labbra, alle imposizioni della loro società ed avevano sorriso con l’animo, ammiccando, ai diritti, soddisfatti, della loro giovinezza. Si tradivano tranquillamente.</p>
               <p>Elena che era una donnina di spirito, non chiedeva a Giorgio, nè come marito, nè come cavaliere, più di quanto non fosse strettamente necessario al buon andamento tecnico della scena e Giorgio, che era un uomo disinvolto, non aveva nemmeno il disturbo di essere geloso per dignità personale: sua moglie era di una delicatezza eccezionale. Nè l’uno nè l’altro sapeva, nè voleva sapere di più.</p>
               <p rend="center">* * *</p>
               <p>— Dove vai questa sera Giorgio?</p>
               <p>— A teatro.</p>
               <p>— Non vai più al circolo?</p>
               <p>— Mi annojo. Tu resti in casa?</p>
               <p>— Se verrà la zia a prendermi come mi ha promesso, andrei dai Ferrini.</p>
               <p>— Vuoi che passi a prenderti, verso mezzanotte?</p>
               <p>— Sì, vieni, se puoi. Se alle undici e mezzo non sarai ancora arrivato mi farò condurre a casa dalla zia.</p>
               <p>Giorgio baciava la mano della sua deliziosa sposina, che gliela offriva sorridendo luminosamente e se ne andava piano piano, come un buon borghese qualunque, che sa bene in mezzo a quanta noja passerà la serata.</p>
               <p>Elena suonava il campanello e, dopo alcuni ordini al cameriere, si ritirava nella sua stanza piena di luce e di profumo: la luce rossa e il profumo deliziosamente acuto che piacevano tanto a Giorgio. E ogni sera provava una nuova commozione di gioja nel mirarsi allo specchio così vivida nel rossore delle guancie, nel brillare delle iridi brune, così morbida nel bistro che, sotto gli occhi, le pareva gettato dal pollice di un pittore, in un momento di passione geniale. E la gola bianca e le spalle...</p>
               <p>— Settecento, settecento purissimo – le diceva sempre l’amante in ammirazione gaudiosa.</p>
               <p>— Bambino! – gli rispondeva ella, sorridendo alla leggera carezza che le sfiorava la nuca e la faceva tremare di vanità.</p>
               <p>E in questi pensieri, innanzi allo specchio, Elena si apparecchiava lentamente e si ammirava con gli occhi di lui.</p>
               <p rend="center">* * *</p>
               <p>Poi, verso le nove, di sera, la carrozza la portava in una viuzza solitaria.</p>
               <p>Una porta stretta, una scala incomoda a gradini alti e irregolari, lunghissima. Finalmente! Il cuore le batteva forte forte per la fatica e per la commozione.</p>
               <p>— Cesare.</p>
               <p>— Elena.</p>
               <p>— Temevo che non venissi questa sera.</p>
               <p>— Amore.</p>
               <p>Elena sorrideva. Egli chinava la bella fronte, altissima, e le figgeva sulle labbra la fiamma dei suoi occhi grandi, sognanti, mobilissimi. Poi siedevano accanto a un tavolinetto, dove Cesare aveva preparato, con qualche sacrificio, una bottiglia di <hi rend="italic">champagne</hi>, pochi fiori, pochi biscotti e moltissimi versi.</p>
               <p>E mentre la voce del poeta, calda, vibrante, nervosa, balzava di parola in parola, di verso in verso, e la sua anima dilatata ascendeva di sogno in sogno, di pianeta in pianeta, su per la via infinita delle costellazioni, Elena, accoccolata al suo fianco, il bel capo leggero reclinato sulla sua spalla, lo guardava commossa, torturando con le labbra un fiore e confondendo in un solo fremito d’ebrietà sottilissima, l’orgoglio del cuore e il trasporto della tenerezza. Egli, con l’anima volava, nella più azzurra fantasia, e quando taceva, quando il sogno era finito, l’amore di lei esaltato, le sue labbra protese, lo accoglievano, lo cullavano, lo portavano piano piano, con morbida carezza, fino alla realtà più azzurra.</p>
               <p>E le ore passavano, senza che essi ne avvertissero il passo, che era silenzioso o si spegneva sul tappeto della loro follia.</p>
               <p>Quasi sempre lo <hi rend="italic">champagne</hi> e i biscotti servivano per un’altra volta.</p>
               <p rend="center">* * *</p>
               <p>Giorgio rientrava verso mezzanotte.</p>
               <p>— Sono passato dai Ferrini.</p>
               <p>— Mi dispiace che tu abbia fatto tanta strada per niente. La zia non è venuta a prendermi ed io sono rimasta in casa.</p>
               <p>— Ti sarai annojata.</p>
               <p>— No. Sai che al pianoforte non mi annojo. E tu ti sei divertito?</p>
               <p>Passo passo, con serena giocondità i due sposi percorrevano il lucido corridojo che portava alle loro camere. Si soffermavano ogni due passi e Giorgio, ascoltando la loquacità volubile della moglie, si appoggiava ad una delle statue che, in mezzo a grandi vasi di palmizi, adornavano il lungo andito con una leggera severità pagana.</p>
               <p>— Sì, mi sono divertito. Una «Francesca da Rimini» eseguita squisitamente.</p>
               <p>— Mi hanno detto che la Martinovic sia una cantante eccezionale.</p>
               <p>Elena sorrise al pensiero che, a dirglielo, fu proprio Cesare, ed ebbe un momento di abbandono. Non vide passare sul volto di Giorgio un rapido movimento; non sentirono la illogicità del breve silenzio di assenza – lunghissimo – in cui tutti e due si immersero.</p>
               <p>Prima, parlò Giorgio.</p>
               <p>— Devi venire con me una sera.</p>
               <p>— Volontieri – rispose ella meccanicamente.</p>
               <p>— Deciso? Allora sarà per giovedì. Non ti accompagno alla serata d’onore, perchè sai che odio la folla <hi rend="italic">endimanchée</hi>.</p>
               <p>E, poichè erano giunti alla soglia della camera di lei, Giorgio si fermò a respirare le ultime boccate della sigaretta e gli ultimi sorrisi di Elena, che – aperto l’uscio e appoggiata allo stipite – graziosamente attendeva che lo sposo se ne andasse al suo letto, all’ala opposta della casa o restasse.</p>
               <p>Quasi sempre Giorgio si inchinava a baciare la mano e la fronte di lei e si allontanava, mentre il servo, incaricato di spegnere i lumi e di chiudere le porte, sorrideva di compiacenza e di malignità insieme, nel salutare il padrone:</p>
               <p>— Buona notte, signor conte.</p>
               <p rend="center">* * *</p>
               <p>Il giovedì seguente Elena fece una delle sue rarissime apparizioni al teatro del Corso in omaggio alla fama della prima donna.</p>
               <p>Laura Martinovic aveva infatti tutto quello che occorre ad una cantante per essere famosa: perfino la voce. Poi, una figura delicatissima, giojelli meravigliosi, un marito americano. Per altro, da quando aveva stretto quel nodo morganatico con un autentico principe del <hi rend="italic">trust</hi>, <hi rend="italic">yankee</hi> fino al midollo, aveva abbandonato la scena e aveva scelto per sua dimora Bologna.</p>
               <p>I giornalisti assicurarono che la scelta del domicilio regolare e legale era caduta su Bologna per ragioni di salute; e quando i giornalisti mettono in ballo le ragioni di salute, vuol dire che il soggetto sta benissimo. Del resto i più intimi, e come tale, forse anche il principe transatlantico, che non aveva voluto assolutamente lasciare gli affari e l’America, sapevano del suo romanzo sentimentale con Giorgio tanto è vero che per deciderla a cantare, non ad altri che a lui si rivolsero i promotori dello spettacolo di beneficenza. E fu una fortuna perchè nessuna «Francesca» poteva essere più voluttuosa, più colpevole, più «Francesca» di Laura Martinovic. Il successo fu enorme e gli incassi degni della beneficenza.</p>
               <p>Elena appena entrata, appena affacciatasi all’imboccatura del suo palco, per cui entrava un soffio violento di festività, respirò ampiamente, quasi compiacendosi nell’intimo dei mille ricordi, che il vociare di quella folla irrequieta nella attesa, le sollevava dal fondo della memoria.</p>
               <p>Profumi e scintillii di perle, lucidi occhi pieni di desiderio, spalle nude come le sue, affondate come le sue in un gajo svariare di colori, sparati bianchi, composti, irrigiditi nella loro funzione decorativa, binocoli, occhialetti, monocoli, pupille indaganti nella oscurità di ogni angolo, nelle anse di ogni sorriso e risa e voci e richiami di anime che si intonavano alla imminente gioja e allo spasimo; come le trombe, e i flauti e i violini che, dopo avere tentato con leggera volubilità, piccoli voli di vibrazioni, non cessavano di ricadere lungamente, lamentosamente sul <hi rend="italic">la</hi>, sempre più vasto, sul <hi rend="italic">la</hi> straziante, che assorbiva ogni sorriso e spegneva ogni voce, a poco a poco.</p>
               <p>Un silenzio. Metà delle lampadine si spensero. Quelle della ribalta vibrarono. Elena approffittò dell’ultimo momento per puntare il suo binocolo un’altra volta sul gruppo dei giornalisti, che andavano disperdendosi per la platea.</p>
               <p>— Non c’è.</p>
               <p>Sedette con dispetto di fronte al marito, mentre i primi accordi si adagiavano nell’aria, calda e ferma.</p>
               <p>— Non c’è nessuno questa sera.</p>
               <p>— Come, nessuno? Non vedi Mari là nel suo palco? E l’avvocato Torelli? Guarda, Elena, guarda la contessa Mirelli che strana <hi rend="italic">toilette</hi>...</p>
               <p>Ma il grazioso binocolo d’argento della signora non mutava campo visivo: una porticina stretta, profonda.</p>
               <p>— Eccola – disse ad un tratto Giorgio.</p>
               <p>— Chi?</p>
               <p>— Francesca.</p>
               <p>Elena si volse a guardare la prima donna. Con occhio esperto ne esaminò la truccatura, l’abbigliamento, le movenze. Desiderò che Cesare non entrasse in teatro quella sera, a costo di morire per il desiderio di vederlo.</p>
               <p>— È bella.</p>
               <p>— Molto. Se permetti, Elena, nell’intermezzo faccio un salto a salutarla.</p>
               <p>— Mi vuoi lasciare sola?</p>
               <p>— Se sarai sola non andrò. Va bene?</p>
               <p>Elena sorrise e distrasse il suo sguardo dal palcoscenico e dalla musica, in cui le corolle profumate dei fiori si confondevano ai sospiri e i sogni della bella castellana, si esaltavano, in mezzo al rifluire delle giovinezze.</p>
               <p>— Eccolo.</p>
               <p>— Chi?</p>
               <p>— Paolo. È un po’ basso, ma armonizza perfettamente con la figura di lei.</p>
               <p>Elena non guardò. Fu trascinata a seguire, col ritmo del suo cuore, i sussulti che scuotevano l’aria. Nel vano della porticina profonda apparve l’esile figura di Cesare.</p>
               <p>Se Giorgio non fosse stato assorto nella contemplazione di Laura e di Francesca insieme, avrebbe veduto un sorriso purpureo tremolare sul volto di sua moglie. Tutta rianimata, eretta sul busto, essa aveva, con moto repentino, puntato le lenti del suo binocolo d’argento sul giovane, che, in piedi nella corsia, pareva immobile, a testa alta. Ma i suoi occhi correvano di su e di giù, con apparente indifferenza, dai volti protesi, allineati della platea, confusi nella penombra, ai grappoli umani, come sospesi dal miracolo sulle ringhiere del loggione, allo scintillare irrequieto dei palchi. Tremò d’ansia piacevole, Elena, quando sentì quello sguardo posarsi su di lei, come una pesante carezza, e vide le labbra del giovane piegarsi ad un impercettibile sorriso. Così si carezzarono lungamente.</p>
               <p>Un urlo d’uragano li precipitò di colpo dall’estasi sottile alla violenza della piena luce. La folla sussultava, scrosciando. Si volsero entrambi, turbati, verso il proscenio chiuso.</p>
               <p>— Hai sentito che voce? – domandò Giorgio che aveva gli occhi brillanti.</p>
               <p>— Bellissima.</p>
               <p>Tacquero aspettando: tutti e due. Non molto perchè l’uscio del palco si aperse e Cesare si affacciò.</p>
               <p>— Si può salutare?</p>
               <p>— Il nostro poeta! – esclamò Giorgio. – Venga, venga, s’accomodi.</p>
               <p>— Era atteso, sa?...</p>
               <p>— Da chi, se è lecito?</p>
               <p>— Da mio marito. Si figuri che tremava di dover restare con me tutto l’intermezzo.</p>
               <p>— Allora vuol dire che la mia visita si trasforma in un quarto di guardia.</p>
               <p>— Impertinente! Si segga qui.</p>
               <p>Giorgio sorrideva.</p>
               <p>— Elena ha voglia di scherzare. Però, se permette, io mi assento un momento.</p>
               <p>Quando furono soli gli amanti si abbandonarono per un istante l’anima negli occhi. Le loro mani si cercarono, si strinsero. Ascoltarono il tremore della carezza penetrare nell’intimo a ingigantire i desideri.</p>
               <p>— Elena, puoi venire domani sera?</p>
               <p>— Domani sera? È impossibile...</p>
               <p>— Ho bisogno di parlarti, Elena...</p>
               <p>— Che hai? Tu hai pianto...</p>
               <p>— No, sono agitato. Ora non posso dirti. Potrebbe venire qualcuno. Vieni domani sera, te ne prego e dimmi che mi assisti con tutto il tuo amore.</p>
               <p>— Amore...</p>
               <p rend="center">* * *</p>
               <p>Giorgio uscì dal camerino della prima donna sbattendo la porticina nervosamente. Si morse le labbra. Fece due passi poi ritornò indietro. Riaperse con calma fremente ed entrò.</p>
               <p>Laura Martinovic era tuttavia seduta innanzi allo specchio, intenta a rendere vive di minio le sue labbra già rosse. Sorrise.</p>
               <p>— T’è passata così presto?</p>
               <p>Giorgio si sedette senza rispondere. La sua fronte spasimava in solchi violenti; i suoi occhi verdastri nascondevano i lampi in una durezza opaca di pietra. Parlò invece Laura dolcemente, mentre si accomodava intorno al capo un’ampia cuffia che la stringeva alle guancie, alla fronte, alla gola, come uno scialle monacale e con rapida mossa dava alle pieghe della veste abbandonata un’armonia pittoresca gonfia di segreti.</p>
               <p>— Hai torto ad arrabbiarti. Mio marito in fondo ha ragione. Bisogna chinare il capo.</p>
               <p>— Questa è una rassegnazione nella quale non mi riesce di vedere l’amore.</p>
               <p>— Caro!... E poi pensa che un poco è anche colpa tua. Tu, proprio tu mi hai consigliata, costretta a cantare qui. I giornali hanno parlato di me; mio marito che se ne stava tranquillo fra i suoi chiodi e i suoi quattrini si è seccato. Anche un americano può seccarsi, no? Poi ci sono ancora otto giorni... Ci penseremo.</p>
               <p>— Io penso che tu mi abbia già sacrificato alla infantile voluttà di fare un lungo viaggio nell’Atlantico, alla curiosità di vedere cose nuove, paesi nuovi, uomini nuovi...</p>
               <p>— Quanto sei stupido! Non meriti nulla. Non sono forse quattro anni...</p>
               <p>Il buttafuori gridò:</p>
               <p>— Pronti, pronti! Scena!</p>
               <p>Un campanello trillò lungamente.</p>
               <p>— Ora lasciami. Va’ un po’ a fare il cavaliere a tua moglie.</p>
               <p>Lo spinse fuori con grazia e lo seguì a passetti saltellanti.</p>
               <p>— Ciao!</p>
               <p>Giorgio si volse, mentre Laura raggiungeva la scena. Le coriste, le ballerine, le comparse, si rovesciavano dai soffitti con tumulto, ridendo sguajatamente e ritoccandosi le acconciature. Egli si trovò avvolto da un’onda sapida di profumi acuti: profumi di carne, di fiori, di essenze, che gli diedero un attimo di smarrimento folle, uno sgomento di fanciullo sulla soglia del mistero. Fu preso dalla tentazione di gettarsi fra quelle braccia nude, fra quelle spalle che si scrollavano ostentando, su quelle bocche artificiali che invitavano. Passò, invece, saltando su mille attrezzi abbandonati, senza nemmeno vedere una coppia di paggetti del duecento che, sotto un’architrave polverosa, si assaporavano sulle labbra, in pace, un sogno medioevale.</p>
               <p rend="center">* * *</p>
               <p>— Ma non è possibile che io resti così fino a domani... Dimmi, Cesare, dimmi una parola sola almeno, che io comprenda. Ora non viene più nessuno in palco.</p>
               <p>— A momenti sarà qui lui...</p>
               <p>— Ma una parola. Non farmi soffrire.</p>
               <p>— Forse... parto.</p>
               <p>Giorgio entrò con volto grigio di noja.</p>
               <p>Cesare raccolse, non si sa da qual parte dell’anima, un sorriso e si alzò:</p>
               <p>— Il mio quarto di guardia...</p>
               <p>— No – disse il marito trattenendolo con una mano sulla spalla – resti; la prego di restare.</p>
               <p>E Cesare restò per tutto il tempo dello spettacolo, tormentando Elena con uno stillicidio di monosillabi che, se rispondevano ad una domanda, ne sollevavano mille, inespresse, sul volto di lei.</p>
               <p>L’aria diventava irrespirabile. La canzone della «primavera» dai lunghi abbandoni, gonfi di nostalgia e di paura scendeva nel cuore della donna, come una minaccia di prossimo dolore. Scuotere bisognava, quel senso oscuro del destino, che gravava sui cuori con una pesantezza magnetica. Bisognava alzarsi, andare, correre, non fermarsi più, fendere col volto l’aria leggera della notte, respirata dalle stelle.</p>
               <p>— Giorgio, andiamo. Io sto male.</p>
               <p>— Che hai?</p>
               <p>Cesare non chiese nulla. Salutò e disparve.</p>
               <p rend="center">* * *</p>
               <p>Un mese. Due mesi. Tre. Una eternità. Giorgio ed Elena non mutarono il tono della loro vita invidiata.</p>
               <p>— Giorgio, dove vai questa sera?</p>
               <p>— Al circolo. E tu?</p>
               <p>— Dai Ferrini.</p>
               <p>Giorgio andava proprio al circolo.</p>
               <p>Elena andava proprio dai Ferrini.</p>
               <p>Rincasavano insieme ad ora tarda; passeggiavano un poco per il lucido corridojo; chiacchieravano lentamente di cose inutili ed ogni cura ponevano a celare, anche a sè stessi, la propria vacuità, come un tempo, non a sè stessi, avevano celato una esuberanza di gioja.</p>
               <p>Poi si lasciavano, mentre il servo, immutabilmente, salutava con un profondo inchino:</p>
               <p>— Buona notte, signor conte.</p>
               <p rend="center">* * *</p>
               <p>Un mese. Due mesi. Una eternità. Elena, nell’addio, nell’ultimo bacio, aveva giurato di attendere un anno, due anni, una eternità. Ma quando fu sola nella sua casa, quando pensò al domani vuoto, ai giorni prossimi vuoti a tutto l’avvenire paurosamente grigio – perchè non basta all’amore una parola giunta di lontano, eco di un bacio? – quando pensò alla sua solitudine oziosa e la pose accanto alla vittoria di lui, conquistata da solo, nella quotidiana battaglia, a tutta la vita di lui, gonfia di cure infiammate, comprese la profondità di quell’ultimo bacio, che sigillava un passato e la vanità di tutte le loro promesse, la menzogna della parola «sempre», che le anime si prodigano per confortarsi nella morte. Si gettò sul letto singhiozzando. È finita! È finita!</p>
               <p rend="center">* * *</p>
               <p>Giorgio non ebbe illusioni. Non attese. Rinchiuso in sè stesso, incominciò a lottare col dolore che lo feriva e sulla piaga viva spalmò con volontà paziente il balsamo della dimenticanza. La ferita, nei giorni che passavano, si chiudeva a poco a poco in una cicatrice perversa, che avrebbe resistito nei secoli.</p>
               <p rend="center">* * *</p>
               <p>Finalmente...</p>
               <p>Quella sera pranzarono di mala voglia, dicendosi poche parole, ma sorprendendosi spesso a guardarsi negli occhi, assenti. Giorgio si diede a scorrere lentamente un giornale. A un tratto alzò il viso su di Elena, che giocherellava sulla tovaglia con una mica di pane.</p>
               <p>— Hai sentito? Cesare si lancia nella gran vita...</p>
               <p>— Mi pare di avere veduto... Che è quel <hi rend="italic">cliché</hi> là giù?</p>
               <p>— Niente: una cantante.</p>
               <p>Giorgio ripiegò il giornale, distrattamente. Si alzò da tavola e si sdrajò sulla poltrona. Accese una sigaretta. Anche Elena si alzò, dandosi un’occhiata nello specchio della mensola.</p>
               <p>— Non esci questa sera, Giorgio?</p>
               <p>— Mah... E tu?</p>
               <p>— Io resto in casa.</p>
               <p>— Allora siediti qui, vicino a me. Non esco.</p>
               <p>Elena fece di più. Gli si accoccolò accanto facendogli nei capelli una carezza leggera, melanconica.</p>
               <p>— Sai Giorgio, che sei molto imbiancato? Guarda quanti....</p>
               <p>E, per meglio vedere, gli prese il capo fra le palme e ve lo tenne rinchiuso. I suoi occhi bruni guardavano oltre i fili d’argento, nell’oro di un sogno. Sentì d’avere i polsi bagnati.</p>
               <p>— Che è? Che è?</p>
               <p>Le sue palme si strinsero più forte, tremando, ora, nella consapevole carezza.</p>
               <p>— Giorgio, non chiudere gli occhi, guardami. Perchè piangi? Perchè... perchè piangiamo così tutti e due?</p>
               <p>Giorgio alzò le braccia e strinse Elena a sè, con tenerezza infinita. E restarono così a lungo, lasciando che il pianto rifluente dall’abisso del loro segreto dolore, purificasse il bacio delle loro labbra.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3253_946346879"/>Una stella in fronte<ptr type="bookmark-end" target="#id___RefHeading__3253_946346879"/>
               </head>
               <p>La spiaggia spumeggiava di bimbi e la folla adulta, sparsa un po’ per tutto sulla sabbia, era trascinata, piano piano, verso quel risucchio affascinante di onde laminate e di risa, che emanava una dolce e serena frescura.</p>
               <p>Sulla piattaforma i tavolini del caffè erano oramai deserti. Vi si attardavano poche ombre: forse passeggieri silenziosi per l’imminente addio, o ammalati, o stanchi, o filosofi: spettatori malinconici. C’era anche un bimbo, aggrappato al parapetto come alle sbarre di una prigione; reggendosi egli su una gamba, agitava l’altra e le braccia nel vuoto azzurro, sul mare, che, dal basso lo invitava gorgogliando.</p>
               <p>— Ti dico di stare attento a non cadere!</p>
               <p>La mamma era bella, quasi giovane, elegantissima. In un tavolino accanto un uomo, quasi giovane, quantunque brizzolato alle tempia, non si stancava di guardarla. Ma il modo non offendeva la donna, non la infastidiva. Si vedeva che quell’uomo guardava lontano, non lei, ma sè stesso, nei propri pensieri, lontano, nei propri ricordi. Con la grazia accorta delle donne ella sorvegliava il curioso signore con brevissimi, ma intensi sguardi striscianti e attendeva che egli si risolvesse, finalmente.</p>
               <p>— Bada a non cadere!</p>
               <p>— Anche se cado, non mi faccio male; cado nel mare.</p>
               <p>Il bimbo, benchè forte e sano, appariva pensoso. Obbedì: non agitò più le gambe e le braccia nel vuoto; spinse il visetto fra due sbarre e immerse i suoi puri pensieri lontano.</p>
               <p>— Mamma, ce ne sono qui, di sirene?</p>
               <p>— Certo; nel mare ce ne sono sempre.</p>
               <p>— Voglio vederne.</p>
               <p>— Vengono qui soltanto quando tutti dormono, per dormire; oppure bisogna andare molto lontano, in alto mare e con una barca grande.</p>
               <p>— Allora?</p>
               <p>La mamma cominciò a impazientirsi.</p>
               <p>— Allora taci. Sta’ attento: vedi quelle nuvole! Guarda laggiù, forse ne vedrai qualcuna.</p>
               <p>Il signore sorrise.</p>
               <p>Anche la signora sorrise.</p>
               <p>Sulle labbra del signore oscillò una domanda.</p>
               <p>La signora impazientì di curiosità.</p>
               <p>Finalmente il signore parlò.</p>
               <p>— È bellissimo il mare questa sera.</p>
               <p>La signora lo guardò in faccia, per nulla commossa dalla profondità di quella osservazione, ma il monosillabo altrettanto intelligente che stava per uscirle dalla bocca, svanì, soprafatto da una sorpresa. Pensò:</p>
               <p>— O dove ho conosciuto questo signore?</p>
               <p>E rimasero immobili, per un momento, a leggersi in volto la domanda:</p>
               <p>— O dove ci siamo conosciuti?</p>
               <p>La situazione diveniva intollerabile.</p>
               <p>Il signore si alzò dal suo posto e si avvicinò:</p>
               <p>— Scusi, signora, scusi tanto la mia indiscrezione...</p>
               <p>— Prego. Ho pensato che lei avesse qualche buona ragione per...</p>
               <p>— Per guardarla con tanta intensità? Infatti: anzi tutto la sua grazia. No, no, mi permetta... Poi, poi... ecco: a me pare di averla conosciuta un’altra volta, ma per quanto io cerchi nei miei ricordi, non riesco... Lo so: lei mi dirà che tutto ciò non è gentile, ma ho una giustificazione.</p>
               <p>— Voi altri uomini le avete sempre pronte...</p>
               <p>Questa proposizione formulata e pronunciata con la scorrevolezza della abitudine, fu come una lucciola nelle tenebre mnemoniche dell’uomo, che si fermò un momento perplesso. Ella se ne avvide e arrossì un poco. Non di vergogna.</p>
               <p>— Dunque, dicevo, ho una giustificazione ed è precisamente questa: poi che ho viaggiato molto, le figure e le persone che ho incontrato nelle mie peregrinazioni, si confondono tutte in una nebulosità, che alle volte sembra patologica. Forse si tratta di amnesia.</p>
               <p>— Così che lei non ricorda...</p>
               <p>— Ecco. E dopo avere tentato disperatamente, ma invano di dissipare le nebbie, ho pensato che la sua guida mi sarebbe stata certamente utile e preziosa.</p>
               <p>— Allora, guidiamoci insieme. Anche a me accade, ciò che accade a lei. Anch’io ho viaggiato molto e mentre lei parla ed ascolta, io la guardo cercando di dissipare le stesse nebbie.</p>
               <p>— Vediamo un po’, allora. Ho due ore di tempo prima della, partenza del mio treno. Lei ha pranzato?</p>
               <p>— Sì.</p>
               <p>— Anch’io. Si può dunque ordinare un caffè.</p>
               <p>— Grazie. Il piccolo preferisce un gelato.</p>
               <p>— Benissimo. Che fa il bimbo?</p>
               <p>— Lo lasci stare. Aspetta le sirene dal mare...</p>
               <p>— Poverino. Anch’io ci credevo. Poco, ma ci credevo.</p>
               <p>— Si crede a tutto quando si è bambini, non sempre poco, ma ci si crede.</p>
               <p>— E si sta meglio... Cameriere, due caffè e un gelato. Per ritornare a bomba, signora, credo che sia necessario andare per ordine. Ecco: abbiamo un elemento comune nella nostra vita: quello di avere viaggiato molto. Incominciamo a dare un’occhiata alla carta geografica. Ma prima permetta signora: Giovanni Baldera....</p>
               <p>— Piacere. Mai sentito nominare. Margherita Martei.</p>
               <p>— Fortunatissimo. Anch’io, lei, non l’ho mai sentita nominare. Scusi sa...</p>
               <p>— Prego prego, fate pure. Oramai...</p>
               <p>Anche il <hi rend="italic">voi</hi>! Un’altra lucciola nelle tenebre. Eppure non si direbbe!</p>
               <p>— Per cui, cara signora (come era facile questo confidenziale vocativo!) ritorniamo ai viaggi. Siete mai stata a Milano?</p>
               <p>— Sì: dal millenovecentonove all’undici.</p>
               <p>— Niente. Me ne andai l’anno prima. A Roma?</p>
               <p>— Sì: dal mille – aspettate – novecento tredici al quindici.</p>
               <p>— Niente. Palermo, Messina, Napoli, Firenze, Modena...</p>
               <p>— Niente, niente. Ma all’estero?</p>
               <p>— Avete ragione: Parigi, Barcellona, Madrid, Algeri, Tripoli – viaggio in coloniali – Cairo, Costantinopoli...</p>
               <p>— Niente: ma e Cuba, Santos, Portorico?...</p>
               <p>— Anche lei in coloniali?</p>
               <p>Il cameriere giunse con i caffè e il gelato.</p>
               <p>— Vieni, Cici, vieni a prendere il tuo gelato.</p>
               <p>Il bimbo si avvicinò al tavolino con un sospiro, seguito subito dopo da un lampo di gioja nei grandi occhi. Il signore gli fece una carezza.</p>
               <p>— Come ti chiami?</p>
               <p>— Cici.</p>
               <p>— Ma no: è un sopranome questo...</p>
               <p>— È bello: me lo ha dato la mamma. Io mi chiamerò sempre così.</p>
               <p>— Siediti.</p>
               <p>— No: vado là un’altra volta perchè voglio vedere...</p>
               <p>— Ma sciocchino, non vedi che il mare è quasi nero? Oramai è inutile aspettare.</p>
               <p>— No, no: mi hanno detto che si vedono anche di notte, perchè hanno una stella in fronte.</p>
               <p>Poi senza più dar risposta, se ne tornò al suo parapetto col piattino del gelato in mano.</p>
               <p>— Brucia questo caffè.</p>
               <p>— Brucia.</p>
               <p>I due si diedero a mescolare il caffè con una grandissima attenzione. La spiaggia era silenziosa. Tutta la natura attendeva con raccoglimento la risoluzione dell’enimma.</p>
               <p>Ella a un tratto alzò gli occhi sul suo cavaliere e disse:</p>
               <p>— Saint-Moritz.</p>
               <p>Egli pensò un momento.</p>
               <p>— Già, sicuro. Saint-Moritz: millenovecentocinque. Aspettate, aspettate. Voi vi chiamavate allora...</p>
               <p>La donna interpunse con un risolino stridente:</p>
               <p>— Ho più memoria di voi. Ricordo bene che voi vi chiamavate Baldo Baldini... almeno con me.</p>
               <p>— Ecco: voi invece Lucia Maury.</p>
               <p>— Beviamo perchè diventa freddo.</p>
               <p>Il bimbo urlò:</p>
               <p>— Mamma, mamma, eccole, eccole, io le vedo, vieni a vederle!</p>
               <p>Poi tacque. Si vede che non ebbe il coraggio di confessare la delusione e di uccidere la speranza con un grido di dolore. Non insistette nell’invito, ma, ostinato nel capriccio della sua fantasia, non si mosse.</p>
               <p>— Sono passati molti anni. Vi si riconosce a fatica. Siete sempre bella...</p>
               <p>— Come siamo ridicoli, oramai con questo «voi»!</p>
               <p>Egli restò perplesso. Troppe lucciole, troppe! Oramai ci si vedeva benissimo.</p>
               <p>— Hai ragione – disse poi. – Bei tempi.</p>
               <p>— Bellissimi, ma sto meglio ora.</p>
               <p>— Di salute? Anch’io. Ricordo che ero con mio padre. Aveva anche lui un romanzetto grave, là su: il <hi rend="italic">baccarat</hi>. Tu eri con tua zia.</p>
               <p>Una risata.</p>
               <p>— Mia zia!</p>
               <p>— Insomma, quella vecchia megera che era con te, passava per tua zia.</p>
               <p>— Era, era. Ridevo pensando che, allora, non mi ero – come dire? – lanciata nel mondo...</p>
               <p>— Io mi ci ero soltanto incamminato. Però capivo fin da allora che sarebbe stato così.</p>
               <p>— Anch’io. Posso dire di non avere avuto le disillusioni che hanno tutte le ragazze.</p>
               <p>— Avevi una certa faccia falsa!</p>
               <p>— E tu? Parevi uscito dall’asilo infantile. Parevi, perchè in realtà era tutt’altra cosa.</p>
               <p>— Posso offrirti una zigaretta? Brava. Mi ricordo che cominciai appunto con l’offrirti una zigaretta. Eravamo, mi pare, al Kursaal. Tu, se non erro, sedevi a canto a tua zia.</p>
               <p>— Già. Poi mi seguisti all’albergo e io venni al terrazzo... o no?</p>
               <p>— Sì, sì. Io tornai dopo due ore, quando tua zia dormiva; mi pare di ricordare bene... Mi pare anche di ricordare il bacio che ci siamo dati all’uscita del parco prima di sgattaiolare in quella casa dove restammo, se non erro...</p>
               <p>— Sicuro, sicuro. Perchè mi desti un nome falso?</p>
               <p>— Per far più dolce il sapore romanzesco. E tu?</p>
               <p>— Per non avere impicci.</p>
               <p>— E che cosa pensasti la mattina dopo, e il giorno dopo e i giorni dopo quando non mi vedesti più?</p>
               <p>— Mio caro, a niente. Pensai che eri partito. Poi c’erano le gare di sky...</p>
               <p>— È vero. Io andai a Milano.</p>
               <p>— E non pensasti più a me?</p>
               <p>— Figurati! Avevo un monte di cose da fare... Poi mi diedi al <hi rend="italic">pocker</hi>...</p>
               <p>— Bello, ma stanca.</p>
               <p>— Anche la vita, questo gran <hi rend="italic">pocker</hi>, stanca... Sai che cosa mi viene in mente?</p>
               <p>Egli perseguiva un pensiero piacevole e curioso sorridendo.</p>
               <p>— Dimmi, dimmi.</p>
               <p>— Mi viene in mente che tu sei stata il mio primo amore, il primo vero amore.</p>
               <p>La donna rise scoprendo la gola bianchissima.</p>
               <p>— Davvero? Senti, confessione per confessione: anche tu...</p>
               <p>— Toh! E perchè non me lo dicesti?</p>
               <p>— Perchè mi vergognavo.</p>
               <p>— Anch’io mi vergognavo. L’unica volta anzi che ho provato questo sentimento.</p>
               <p>— Ma guarda, ma guarda...</p>
               <p>Un silenzio. Il mare deserto, sotto un cielo senza stelle pareva un immenso coagulo di bitume, che respirava un ardore penoso nell’aria sciroccale. L’infinito era così vicino che si toccava con la mano, ma – o gran virtù dei sogni! – il bimbo attendeva con fiducia. Cantarellava, anche: il mare muto, il cielo muto parevano ascoltare stupefatti e pacati il canto della sua pura speranza.</p>
               <p>— Comincia a farsi tardi.</p>
               <p>— È vero: e poi, fra poco, debbo partire.</p>
               <p>— Entriamo in città?</p>
               <p>— Andiamo. Dammi il braccio. Grazie. Vieni, Cici.</p>
               <p>Dopo pochi passi egli aggiunse:</p>
               <p>— È un bellissimo caso.</p>
               <p>— Vero?</p>
               <p>— Ma, dimmi un po’: non era proprio la prima volta...</p>
               <p>— Ecco, vedi... proprio la prima... capirai... per quanto sia... Del resto anche tu, se vuoi essere sincero...</p>
               <p>— Anche questo è vero. Oramai la prima volta non esiste più in nessuna cosa...</p>
               <p>Ella ebbe un dolce abbandono nella voce:</p>
               <p>— Vai proprio via?</p>
               <p>— Sì, parto, diavolo!</p>
               <p>— Così?</p>
               <p>— Mia cara: è dimostrato un’altra volta che chi non muore si rivede. Dunque...</p>
               <p>Sentirono di essere volgari, comuni. Vollero imbellettare il loro pallore con un pizzico di filosofia realistica. Egli disse:</p>
               <p>— Un romanziere, dovendo descrivere questo incontro singolare, chi sa che tumulto di passioni, di nostalgie, di sogni dileguati avrebbe escogitato! Invece niente...</p>
               <p>— È così, è naturale: ci si rivede, ci si riparla...</p>
               <p>— Ci si saluta. Altro che storie! La vita!</p>
               <p>Cici che camminava innanzi due passi, si volse bruscamente</p>
               <p>— Mamma, quando sarò grande voglio sposare una sirena con una stella in fronte.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3255_946346879"/>La verità fiorita<ptr type="bookmark-end" target="#id___RefHeading__3255_946346879"/>
               </head>
               <p>— L’amore è orribile. Poichè la donna è incapace di sentire amore, ma è solo capace di subirlo per la legge degli istinti, noi uomini, che siamo pieni di esigenze, troviamo nell’amore la più tetra delle infelicità. Colpa nostra, forse, perchè abbiamo spinto il nostro progresso fino a farci uscire del tutto dall’orbita delle leggi strettamente naturali: nell’amore, per noi, non è solo l’amore: è tutto, e dell’amore riempiamo tutta la nostra vita. Basta: non siamo più capaci di bere senza ubbriacarci e, se ci mettiamo in testa l’igiene, diventiamo senz’altro vegetariani. La colpa è nostra e Giovanna ha ragione. Perchè, in fondo, che cosa posso dire io? Forse mentiva: anzi è sicuro... ma, sono sicuro?</p>
               <p>All’angolo della strada Galeazzo si volse e guardò alle finestre di Giovanna. Bujo pesto.</p>
               <p>— Scommetto che è già addormentata! È enorme, dopo una lite simile. E io? Che faccio qui, in mezzo alla strada? L’amore è orribile.</p>
               <p>Curvo, sotto i portici risonanti, Galeazzo proseguì con passo sempre più lento e pesante il suo cammino, disturbando nella più dolce e morbida quiete i gatti accovacciati nel bujo. Quel saettare improvviso di macchie silenziose nel silenzio lo seccava. Si fermò, ma vide che due occhi fosforescenti lo guardavano con una attenzione insidiosa.</p>
               <p>— È tutta una questione di sensibilità. Per esempio: quei due stupidi occhi che mi guardano, mi dànno un certo malessere, un brivido nel sangue, una nostalgia infinita di sole, di cielo aperto. Si direbbe che sotto quello sguardo, io mi senta incatenato, schiavo, come se una verità più profonda, occulta, si distendesse sulla realtà volgare dei sensi e i miei nervi brancolassero improvvisamente in una atmosfera nuova, di un mondo nuovo, dove gli esseri viventi, invece di cinque sensi, ne hanno dieci. Se la ragione non mi tenesse, piangerei e, invece di toccare, come ora faccio, la chiave di casa mia, mi appoggerei al muro e abbandonerei me stesso ad una fantastica scorreria indo-orientale che mi porterebbe, supponiamo, al suicidio. Così, sulla mia tomba, si potrebbe scrivere che sono morto avvelenato da uno sguardo felino. Invece no: la ragione mi dice che tutto ciò sarebbe estremamente ridicolo. La ragione? La ragione forse è il risultato sintetico della attività dei sensi, che ora sono cinque, ma non è escluso che con l’aumentare dei sensi, o anche soltanto col raffinarsi di questi cinque, si distenda, si allarghi, si modifichi. E allora può darsi che i pazzi siano più ragionevoli di noi. E allora... Oh Dio! Dove andiamo a finire? Torniamo indietro. Dunque, è questione di sensibilità: debolezza. Ora voglio ribellarmi e, per essere sicuro di vincere la prova, dico a me stesso: voltati indietro e non guardare più alle elettriche pupille di quel gatto. Ecco. I miei cinque sensi tornano ad essere i padroni del mio io, il quale è in mezzo a un portico, di notte, mentre tutti dormono, solo, perchè ha bisticciato con la sua Giovanna, che, a dire la verità, non risulta, nel significato sperimentale della parola, infedele. Per cui? Torniamo indietro. È questione di sensibilità: debolezza. Ora voglio essere padrone di me stesso e d’ora in poi, quando due occhi misteriosi mi guarderanno, chiamerò a raccolta la forza dei miei soli cinque sensi e, per essere ben certo dell’effetto, mi volterò da un’altra parte, come ora faccio, per tornare senz’altro da lei.</p>
               <p>Si mosse. Il gatto sgrattò via, lanciandosi nel bujo. Galeazzo sentì un oscuro turbamento nel sangue e uno strano stiramento al cuojo capelluto. Ma scrollò le spalle e si pizzicò un braccio.</p>
               <p>Stava per aprire il portone della casa, ma si fermò.</p>
               <p>— Un momento: riepiloghiamo. Per credere alla infedeltà di Giovanna e procedere di conseguenza, occorre dunque che si verifichi almeno uno di questi fatti: che veda con i miei occhi, che oda con le mie orecchie, che... eccetera... Perchè no? Con le donne tutto è possibile.</p>
               <p rend="center">* * *</p>
               <p>Penetrò furtivo ne l’appartamento tiepido di Giovanna, tutto immerso in una oscurità tentatrice. Non accese la gran lampada elettrica appesa in alto e chiuse l’uscio con molta circospezione. La serratura scattò con un colpo secco, che si ripercosse a lungo per le scale. Si fermò trattenendo il respiro. Silenzio. Fece tre passi innanzi. Annaspò nell’ombra, afferrò la maniglia dell’uscio del salotto...</p>
               <p>— Ma insomma, si può sapere perchè questo contegno da ladro antico e da marito di tutti i i tempi? Tanto, dove vado io? Da lei. Dunque se non dorme, bene; se dorme, la sveglio. E allora? Ah, Galeazzo io so perchè apri l’uscio del salotto con tanta prudenza, io so perchè a costo di rompere la Venere di Milo, di gesso – eccola qui – procedi a passi guardinghi senza accendere nemmeno un cerino, io so perchè piano piano, ecco, ti metti a sedere nell’ultima poltrona presso la stanza di lei, tacitamente e tendi l’orecchio e figgi l’occhio nell’ombra... Ma sei un cretino, se pensi che proprio in questo momento Giovanna stia macchiandosi di infedeltà, o attenda a qualche servizio logistico o parallelo rivolto allo stesso scopo. Ella dorme, o si concilia col sonno, pensando alle cose difficili che le hai detto questa sera e che non penetreranno mai nel suo fortunato cervello. Un momento... una luce?... Come funzionano bene i cinque sensi! È la toppa. Vediamo.</p>
               <p>Galeazzo sorrise da prima ed esultò, poi divenne arcigno, poi sussultò, quindi si abbandonò alla spalliera della poltrona, madido.</p>
               <p>— Questa volta è proprio la vista che ti dice: Galeazzo sta’ in guardia.</p>
               <p>Un quadro comune: la bella era seduta al tavolino e pareva immobile; la rosea veste notturna cadeva su di lei in vaporosi volgoli di trine e intorno alla sua testa china, intorno alla sua persona tutta, sulla quale il morbido rosa tramonto della veste pareva solcato dalla fluidità densa e bruna delle chiome liberate, era un alitare di tenui colori, vaporanti nella luce indefinita di una invisibile lampada azzurra, che tutto circonfondeva.</p>
               <p>Un quadro comune per chi si intende di pittura o di cinematografia; ma Galeazzo che era profano in ogni arte, tranne che in quella dell’amore, trovò che la visione era celestiale. Una cosa sola sconvolse il suo senso estetico, come avrebbe sconvolto il senso estetico di un pittore: la bella scriveva.</p>
               <p>Un artista avrebbe trovato che quella operazione obbligava il morbido corpo ad una asimmetria tortuosa e deforme, assolutamente insopportabile. Galeazzo invece osservò che ella scriveva; che ella scriveva troppo. L’importante è che, per una ragione o per un’altra, arte ed amore, ancora una volta, andavano d’accordo. Galeazzo sentì, più che non percepisse, questo parallelismo e pensò che sarebbe stato antiartistico penetrare di balzo nella stanza di lei per sorprenderla, tanto più che, alla fine, ella avrebbe potuto difendersi con la stessa antiartistica arma, adducendo una scusa volgare. In simili ricatti le donne sono maestre. Non solo:</p>
               <p>— Un errore dietro l’altro – pensò Galeazzo – ed ogni illusione si sgretola. E poichè è necessario mantenere intatte le illusioni, che sono la ragione e il sapore della vita, noi due saremmo rovinati. Bisogna prendere un provvedimento, prevedere tutto, stendere un contratto particolareggiato, un contratto d’amore, una specie di regolamento di manutenzione stradale, per camminare dolcemente fino al primo svolto, dove il destino ci attenda, con la mano alzata, per fermarci.</p>
               <p>E dopo avere bussato gentilmente e atteso, penetrò nella stanza di Giovanna con la compitezza di un commesso viaggiatore di articoli di novità.</p>
               <p rend="center">* * *</p>
               <p>La visione mutò. Giovanna non era più seduta al tavolino e sul tavolino non era più nulla: nè penna, nè carta, nè calamaio. Ella era invece sdraiata sul suo vasto e morbido letto, più bella che mai, tutta avvolta nella veste sottile. La luce azzurra dava alla pallida stanchezza del suo volto un tenerissimo tono di velluto. Galeazzo le si sedette accanto senza togliersi il pastrano.</p>
               <p>— Sei tornato?</p>
               <p>Nella sua voce stanca, come adagiata, senza inflessioni, era il perdono del passato e una promessa, una dolce volontà di dimenticare... O era un arte per mascherare il tradimento?</p>
               <p>— Sono tornato, come vedi. Bisogna che ci intendiamo, una buona volta.</p>
               <p>— Intendiamoci, non chiedo di meglio che di essere compresa.</p>
               <p>— Incomincia col mutare il tono della tua voce e dimentichiamo il passato. Ascoltami – e per essere meglio ascoltato le prese una mano, che ella gli abbandonò carezzevolmente – ascoltami bene: io posso avere torto, anzi ho avuto torto; non sono di buon gusto le indagini poliziesche sulle intenzioni di una donna, che dopo tutto, ha l’aspetto di essere fedele...</p>
               <p>— Ma tu puoi indagare fin che ti pare. Io ti ho detto la verità.</p>
               <p>— Per l’amor di Dio! Su questa parola, proprio, occorre mettersi d’accordo. Io non voglio, intendimi bene, io non voglio sapere la verità.</p>
               <p>— Ma se non più tardi di un’ora fa....</p>
               <p>— Mi sono persuaso che volerla conoscere è male: è come avere fra le mani un bellissimo fiore variopinto e profumato e spogliarlo dei suoi petali ad uno ad uno. Non ci resta tra le dita che un calice verdastro, irto, sgraziato, su uno stelo cadaverico, ignudo. Proprio così, Giovanna: la verità ha due aspetti; uno coi petali e l’altro senza. Io da te desidero la verità fiorita.</p>
               <p>— Oh Dio!</p>
               <p>Galeazzo sembrava un medico al capezzale di un malato, durante l’esame del polso.</p>
               <p>— Sta’ attenta: non è difficile. Poi, voi donne l’avete nel sangue l’arte di propinarci questa verità di illusione; soltanto, non ne avete la coscienza. Passate troppo facilmente dalla verità illusione alla verità cadavere e ciò è pericoloso e fa di noi uomini degli esseri insopportabili. La colpa è un po’ di tutti e due: nostra, perchè ci lasciamo andare a intemperanze di fantasia, qualche volta colpevoli; vostra, perchè ci fate fare troppo spesso il viaggio dal cielo alla terra e pretendete che non ci prenda la vertigine. Mettiamoci dunque d’accordo. Tu mi coltiverai in una atmosfera omogenea, ad una certa indispensabile altitudine, ed io comanderò ai miei sensi di mantenere un rigido controllo sulla mia attività mentale. Un po’ di Budda da parte tua e un po’ di Bacone da Verulamio da parte mia. Tu reciterai, aderendovi con lo spirito più che ti sia possibile, la tua parte di donna innamorata ed io mi fermerò alla apparenza, felice, cinque volte felice e farò tacere gli istinti speculativi che in amore sono una deformazione mostruosa. Perchè, vedi, se anche mi fosse possibile penetrare nella sostanza del tuo cuore, con indagine scientifica, l’esperienza avrebbe un valore temporaneo, transeunte. Un’ora dopo il tuo cuore potrebbe essere mutato. Mi spiego? E allora dovrei ricominciare da capo, e tu diventeresti una sostanza chimica qualunque, costantemente sottoposta al contatto dei miei reagenti. No, no, assolutamente. Tu non hai capito niente, ma va bene lo stesso: qualche cosa deve essere penetrato lì dentro. In altre parole: il tradimento, la menzogna, l’offesa, non possono tangermi per nulla, finchè io non ne abbia avuto una percezione immediata, cioè fino a che esse non divengano una realtà sensibile, che colpisca uno almeno dei miei cinque sensi specializzati. Il sospetto provocato da una inflessione della tua voce, da un profumo o da altre cause consimili, non germoglierà più nel mio cervello, che un caso fortuito, occorsomi questa sera, ha ricondotto nei suoi binari naturali: questa è la mia volontà ed è anche la promessa che faccio sull’altare del nostro amore. Tu non hai niente da fare dalla mattina alla sera: in mezzo alle tue frivolezze, vedi di pensare un pochino a me, per rendere meno monotone le mie ore di riposo e per mettere in valore tutta la tua genialità artistica, che io apprezzerò moltissimo. Così facendo tu riuscirai ad elevare fra me e il sospetto, fra me e la gelosia, fra me insomma e la verità tipo Bacone, una barriera di persuasione estetica, visiva, olfattiva, eccetera così avvincente, da incatenarmi, una cortina di petali multicolori ed aulenti così inebbriante da costringermi a dormire con tutti i miei sensi sovrapposti, per assorbire la bellezza, il profumo, la musicalità... mi intendi? Sono chiaro? Al di là di questa cortina di polvere di Cipro, fa’ ciò che vuoi, nascondi la verità più odiosa: io non mi sveglierò dal mio sonno orientale fatto di ebetudine tranquilla. Ma, bada! Non un attimo di smarrimento: io non voglio vedere più in là!</p>
               <p>— Ma come saprò io fare tutto ciò?</p>
               <p>— Saprai certo: sarà il nostro primo amore, sarà... Un momento: c’è un conto da regolare con la vecchia gestione. A chi scrivevi quando sono entrato?</p>
               <p>Giovanna sorrise; alzò una mano e ne fece schermo sugli occhi ardenti del giovane: lo accarezzò mormorando, quasi cantando parole d’amore, con voce spenta, lontana, così che poi gli apparve come in una visione marina, sirena irresistibile, adagiata in una conca marmorea e sonora.</p>
               <p>— Come sei bella! Rispondi! – sussurrò il giovane desideroso di profumi, di petali, di azzurro, di cipria – rispondi!</p>
               <p>— Io ti amo, io ti amo – la voce della donna penetrava nell’anima del giovane sottile e dolce come un lento narcotico – io ti amo e tu mi devi credere. Non cercare dunque: qualunque sia la verità nascosta, tu devi odiarla perchè essa è nemica dell’amore. Chiudi, come nel sonno, i tuoi begli occhi... così...</p>
               <p rend="center">* * *</p>
               <p>Galeazzo è solo nell’ampia stanza ancora avvolta nella greve oscurità del sonno. Nel letto, nei mobili, in tutte le cose intorno è un disordine brutale, in cui sprofondano impalliditi i piccoli ricordi amorosi: nell’aria temperata di profumo è la graveolenza della notte, piena di respiri; la realtà è nuda intorno a lui, è violenta ed egli si tradisce, perchè anche nel suo spirito il disordine di quella pesante penombra sommerge le volontà e porta su gli istinti, ciechi e tormentosi. E fruga, fruga nel minuscolo tiretto di uno scrittojo che sembra fabbricato a Norimberga. Trovato!</p>
               <p>«Al Conte Enrico... Signore vi prego di non turbare la mia pace, di cui sono gelosa, come dell’amore di Galeazzo. <hi rend="smallcaps">Giovanna</hi>».</p>
               <p>— Santa, santa. Eccola!</p>
               <p>Galeazzo ebbe appena il tempo di ricomporsi, ma il suo sguardo era ardente; si lanciò su di lei che entrava, le chiuse il volto tra le mani, le immerse le dita nei capelli, ancora scarmigliati, la baciò furiosamente...</p>
               <p>Giovanna, dopo, la bufera, guardò negli occhi di lui, meravigliata:</p>
               <p>— Ma che hai?</p>
               <p>— Nulla; ti amo, ti amo.</p>
               <p>— Ma lascia che finisca la mia <hi rend="italic">toilette</hi>. Non vedi che sono ancora tutta spettinata? Dov’è la cipria?</p>
               <p rend="center">* * *</p>
               <p>Giovanna è sola. La stanza è stata riordinata e sembra un piccolo museo di gingilli luccicanti. Sull’ampio letto è distesa una rossa coperta di Damasco. L’aria del mattino, fredda, è entrata per un momento e ha spazzato via, violentemente, la grevità notturna, lasciando soltanto il fresco olezzo dei profumi esalanti da alcune boccette aperte. È in tutte le cose un senso di vigilante attenzione, di cura meticolosa, per trasformare quel talamo d’amore in una culla verginale, o almeno per distendere, su tutte quelle piccole cose sapienti, un velo denso e discreto.</p>
               <p>È sola. I suoi occhi guardano lontano.</p>
               <p>Trae dal minuscolo cassetto dello scrittojo di Norimberga il bigliettino per il conte Enrico e lentamente, morbidamente lo lacera.</p>
               <p>Ne scrive un altro.</p>
               <p rend="center">* * *</p>
               <p>Galeazzo riflette:</p>
               <p>— La lezione è stata efficace. Io ho veduto nella notte due occhi fosforescenti che mi hanno fissato. Mi sono voltato dall’altra parte per non vedere, ma ho sentito ancora quelle pupille sature di odio fisse su di me... Ecco, basterebbe che io facessi un solo passo, per vedere quella bestia balzare nella notte, con uno stridore d’unghie sulla pietra. Ebbene io non guardo; per non mettere a repentaglio la sicurezza di me stesso, io non mi muovo... così...</p>
               <p>Galeazzo riflette ancora:</p>
               <p>— Però sento nell’aria, un vago odore...</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3257_946346879"/>La fuga<ptr type="bookmark-end" target="#id___RefHeading__3257_946346879"/>
               </head>
               <p>Chiudere tutte le porte, tutte le finestre, tappare tutte le fessure, rimettere le tende pesanti dovunque, agli usci, nei corridoi, riaccendere la stufa monumentale nel salone, riattare la grande poltrona con i suoi quattro comodi cuscini: l’inverno si avvicina un’altra volta e la natura si rannicchia sotto la greve e caliginosa coperta. Minia, curva sotto il sessantesimo inverno, ha già messo il farsetto nero di panno e le pantofole silenziose.</p>
               <p>— E preparare ogni sera un gran fuoco e vino caldo, perchè verranno tutti, oramai, intorno al mio fuoco e alla mia melanconia.</p>
               <p>— Tutti? Tutti no, purtroppo. I giovani non verranno! Ah, la guerra.</p>
               <p>— Minia, prepara la cena...</p>
               <p>Nella gran sala silenzio, noja. I mobili, i panneggiamenti, i gingilli, sperduti in quella vastità templare, si guardano con una fissità ipnotica. Tic-tac-tic-tac. La grande pendola, soltanto, si muove.</p>
               <p>— Minia, ferma quell’orologio.</p>
               <p>— Come si fa a saper l’ora poi?</p>
               <p>— Non importa. Ferma. Preferisco non sentire i passi di questo ignoto che aspetta. Torna in cucina.</p>
               <p>Carlo Selvari sospira, si sprofonda nella grande poltrona a canto alla finestra; socchiude gli occhi. Anche la terra si addormenta di inedia sotto le umide ventate, che macerano il verde dei prati.</p>
               <p>Ma è difficile la solitudine, è difficile anticipare a sè stessi, prima della morte, l’immersione nell’abbandono d’ogni cosa, è difficile non pensare, non fare, non esprimere; difficile anche per lui, Carlo Selvari, esule volontario del mondo; tanto difficile che, alla fine, ritornando a galla in quel silenzio – la pendola si è fermata con la mansuetudine di un cavallo stanco – sente il bisogno di rivolgere la parola ai suoi antenati, malamente effigiati in grandi quadri appesi alle pareti.</p>
               <p>— Che pensi tu, glabra effigie di Andrea Selvari, sapiente della vita, dominatore dell’umanità, che ti ebbe mendicante e ti perdette milionario? Sorridi? Perchè? Perchè sono stanco? Sì, hai ragione, sono stanco. Colpa tua. Tu hai lavorato troppo e io sono molto stanco. Il nostro sangue, la sostanza spinale della nostra razza ha servito a te, tutta o quasi. Se ne rimase un poco, servì a lui, a mio padre, Leone Selvari che in quel ritratto non riconosco più. Che cane di pittore ti ha mai dipinto così? Sembri un guerriero. Io ti ho veduto al banco sanguinolento del beccaro. Il tuo aspetto era fiero, sì, con la grande scure in mano, che calava come una maledizione sulle ossa delle tue vacche. Ma eri meno altero. Lo so: tu, che pure sorridi, non mi canzoni: tu mi rimproveri perchè non faccio nulla. Sei più sentimentale del nonno, insomma. Che vuoi farci? Io mi riposo, io non mi farò nemmeno dipingere. Tanto, chi mi guarderebbe, chi mi venererebbe? E poi, anche posare è una bella fatica! Ho deciso di finire tutto con la mia vita: i vostri capitali, la mia stanchezza, la razza, tutto. Buona notte. Da due anni e mezzo ho cominciato a morire e questa vecchia casa vostra è l’anticamera del cimitero...</p>
               <p>Fruscii di rame ignude di fuori, sotto le pazze ventate d’autunno che fanno piovere sempre, anche quando non piove più e portano, veloci per la pianura, volgoli di nebbia, densi come fumo di un grande incendio soffocato. Noja.</p>
               <p rend="center">* * *</p>
               <p>E quando i soliti a convenire, la sera, a bere il vino caldo e a dire quattro parole – pochissimi oramai – tardavano, egli impazientiva aspettando che giungessero e quando erano giunti, e si erano seduti, e, dopo un breve scambio di esclamazioni meteorologiche, avevano orientato la conversazione – il parroco siedeva sempre in cattedra – allora impazientiva, aspettando che se ne andassero. Da due anni, poi, non si parlava d’altro; da due anni: ma fin dalla prima volta egli si era sentito chiudere il petto dalla noja, dalla stanchezza, dal disagio, come ora, precisamente. La guerra. E anche quella sera...</p>
               <p>— Colpa del governo – disse il fattore.</p>
               <p>— Colpa dei socialisti e dei preti – disse il farmacista.</p>
               <p>— Colpa di tutti – disse il parroco.</p>
               <p>Carlo Selvari tacque e converse le sue cure al fuoco della stufa.</p>
               <p>— Minia, porta del vino.</p>
               <p>— Già – soggiunse il farmacista – preti e socialisti si trovano d’accordo, oggi, per rovinare il paese: hanno finalmente capito di essere degni gli uni degli altri...</p>
               <p>— È una affermazione gratuita, caro professore: i socialisti hanno tormentato la sostanza della loro dottrina, con la negazione; noi abbiamo avvivato la fiamma della nostra, con la rassegnazione.</p>
               <p>— Voi siete un prete idealista. Già, non vivreste qui in campagna, lontano dal mondo civile.</p>
               <p>Carlo tentò, come sempre, di allontanare l’incubo.</p>
               <p>— Andiamo, amici miei, non c’è dunque altro che la guerra?</p>
               <p>— No – disse il prete – no, caro Selvari, non c’è proprio altro e per molto tempo ancora, anche quando sarà finita. Lasciatemi dire, ve ne prego, e sopportate la noja di questi miei pensieri: ricordare agli uomini è l’essenza della mia missione. Non c’è proprio altro che la guerra. Pensate con quanta leggerezza noi abbiamo continuato per lunghi mesi a conversare di politica e di filosofia e di altre cose inutili. Eppure un gran male rombava sulle nostre teste e, dopo il gran male, una grande rivoluzione spirituale. Abbiamo, per tutto questo tempo, lasciato vivere dentro di noi i detriti di un passato che sta scomparendo interamente, non per gradi, ma per impeto improvviso. Noi siamo rimasti qui immobili, tranquilli, sicuri dietro la grande corteccia del paese fatta di giovinezza e di bajonette; noi che fummo e siamo delle retroguardie civili; noi che non abbiamo veduto il processo storico che fatalmente maturava, il castigo che incombeva sulle nostre generazioni. Quando il Signore ci ha abbandonato, quando il tempo è venuto, la guerra è scoppiata. Prima, ne siamo rimasti stupiti e poi ci siamo illusi di un fenomeno di follia passeggera e abbiamo aspettato, aspettato lungamente il ritorno della saggezza. E intanto la corteccia dei popoli sui confini delle patrie si logorava, mentre la guerra si allargava, si allargava spaventosamente e assumeva, innanzi agli occhi stupefatti di queste retroguardie storiche, una profondità oscura, tragica; non più un porto o una montagna bastano alla vittoria, non bastano più nemmeno le vaste praterie e le valli disseminate di officine, i mari, i continenti. La vittoria non è più un’aquila: essa è diventata un arcangelo e rotea nei cieli la sua spada di fiamma. Dove cadrà il colpo della sua giustizia?</p>
               <p>Minia, che era apparsa un momento sulla soglia della cucina, scomparve gemendo:</p>
               <p>— Misericordia!</p>
               <p>— Ecco perchè – proseguì il prete – ecco perchè il senso della guerra si allarga, ci sfugge, rompe i confini delle nazioni, attinge alle indefinibilità di un sacrificio universale. Noi vediamo tutto questo, ora, come improvvisamente, illuminati dal cenno di Dio o per intuizione, come dicono i filosofi; noi abbiamo ora questo senso panico della realtà umana, che non fu mai così potentemente rivelato agli uomini dagli Evangeli in poi. Perchè io lo affermo; io sento la passione immensa di quest’ora apocalittica, quasi come se si rinnovasse l’ascesa angosciosa di un Calvario verso una Croce di salvezza. E noi che cosa sapemmo fare fino ad oggi? Non sapemmo che aspettare. L’attesa non è finita. Ma se, prima, noi sentivamo la guerra soltanto davanti al ferito, che pareva venisse da un altro mondo a raccontarci dolorose istorie di un’altra gente, ora noi sentiamo la guerra dovunque, nell’aria, nella luce del sole, nelle parole, nelle preghiere e quando dormiamo e quando ridiamo e quando speriamo. Non c’è più zona di guerra: c’è la guerra. L’unica divisione possibile è questa; il luogo dove si muore, lassù; il luogo dove si patisce, qui. Le retroguardie delle generazioni sono entrate in conflitto e sono diventate elemento essenziale di vittoria. Se i soldati non hanno davanti ai loro occhi che la morte, come possiamo noi avere innanzi al nostro spirito e alla nostra volontà qualche cosa che non sia la sofferenza? Chi vi si sottrae? Chi non ne cerca la sua parte? Bisogna soffrire, per superare. Non c’è più che un problema: la guerra. Non c’è più che un dovere: il dolore. Non c’è più che una speranza la Fede.</p>
               <p>Due degli ascoltatori non capirono niente, ma il sacerdote ebbe una grande pietà di Carlo Selvari: chino allo sportello aperto della stufa, per avvivarla, egli mostrava nel rosso bagliore della fiamma un volto, che restava livido.</p>
               <p rend="center">* * *</p>
               <p>Aveva compreso e ne aveva avuto un senso di sgomento. Non basta più dunque attendere in pace? Bisogna correre? E poi? Come? Raccolse le sue volontà e uscì un giorno di casa. Domandò a tutti non per confortare, ma per essere confortato:</p>
               <p>— Tu perchè soffri?</p>
               <p>— Ho due fratelli al fronte. Un altro è morto.</p>
               <p>— Io non ho fratelli. E tu perchè soffri?</p>
               <p>— Non ho più nulla, signore. La guerra mi ha ridotto alla miseria.</p>
               <p>— Io non conosco la miseria. E tu?</p>
               <p>E figli morti e figli mutilati e orfani e affamati e ciechi e moribondi e sperduti...</p>
               <p>— E tu?</p>
               <p>— Come vuole non soffrire, signore, in mezzo a tante lacrime?</p>
               <p>Ritornò in casa col cuore che fuggiva. Sentì il tepore della sua bella stufa penetrargli le carni, carezzargli i nervi chiudergli gli occhi. E si abbandonò all’abbraccio della poltrona morbidissima. Per altro qualche cosa dentro di lui non quietava: una noja sottile, ma eguale, assillante, continua. La carezza del dolore? Ma che! Il disagio del senso morale? Ubbie! Chi sa? Ecco il sonno, il dolce sonno che ristora, che dà riposo; ecco il sonno, verità, pace, sorriso, gran dono... il sonno... il sonno... il sonno...</p>
               <p>Uno scampanio alla porta, furibondo. Minia si affanna tanto che il suo respiro diventa un gemito doloroso – che è? –; due parole scambiate in fretta con l’importuno, che poi si allontana per il viale, frangendo con passo pesante la ghiaja – che è? –; Minia sbatte la porta così violentemente da far tremare i vetri – che è, insomma, che è?...</p>
               <p>— Signor padrone, signor padrone, i tedeschi!</p>
               <p>Carlo balzò in piedi.</p>
               <p>— Dove sono?</p>
               <p>— Legga il giornale, legga, l’ha portato il postino...</p>
               <p>— Ma dunque?</p>
               <p>— Hanno «fatto» una vittoria...</p>
               <p>Riprese la sua posizione di prima.</p>
               <p>— M’avevi fatto paura. Dammi il giornale. Vattene.</p>
               <p>Un attimo di felicità! Passato. La piccola noja ritorna, dopo avere per un momento respirato nel palpito commosso dell’aria. Ecco, ricomincia a rodere. Passato, passato...</p>
               <p>Dunque? «25 ottobre 1917 – La violenza della azione nemica e la deficente resistenza di alcuni reparti della seconda armata hanno permesso al nemico di calpestare il sacro suolo della Patria...»</p>
               <p>Ecco il sonno che ristora, il buon sonno che riposa, ecco il sonno, verità, gran dono... il sonno...</p>
               <p>Il petto gli si appesantì in un respiro di liberazione.</p>
               <p rend="center">* * *</p>
               <p>Anna Gradenigo era uno dei pochi ricordi luminosi di Carlo Selvari. Se quella stagione estiva si fosse protratta di qualche mese, se il mare si fosse mantenuto tiepido per qualche tempo ancora, se la moda non avesse imposto alla buona società di fuggire a mezzo settembre dalle spiaggie, per arrampicarsi un po’ dovunque, verso le solitudini alpestri, forse Carlo avrebbe amato quella donna dagli occhi sognanti e forse l’avrebbe anche sposata.</p>
               <p>Dopo dieci anni quella donna stessa entrava ancora nella sua vita e per un momento temette, sperò, che questa volta nè la temperatura, nè la moda, nè il mare, nè i monti, avrebbero avuto il potere di impedire l’irreparabile.</p>
               <p>Era fuggita da Treviso minacciata: nella grande casa tetra di Selvari il suo volto veneto velato di pianto, portava una luce nuova; la sua voce cadente velata di pianto, un palpito doloroso, vivo, un alito di tormento lontano, ignoto. Passavano per i suoi occhi le visioni della disfatta, ma senza accendere riflessi nelle cose opache e se, piangendo, parlava dei bimbi che gemevano, delle donne che fuggivano, dei vecchi che cadevano, se rievocava le urla di feriti, dei suoi feriti, lungamente assistiti con materna carità; se raccontava le lacrime dei giovani che avevano combattuto non più per liberare un lembo d’Italia, non più per salvare l’Italia, oramai perduta, ma per l’onore della stirpe e avevano attinto, con le anime lacerate, al più alto, al più puro eroismo, che non si cura della luce della gloria, sentiva di non muovere nè pietà, nè dolore, nè sdegno; nulla, se non meraviglia. Carlo Selvari ascoltava tremebondo, mentre il tarlo sottile strideva più acuto dentro di lui. Poi abbassava gli occhi e diceva:</p>
               <p>— Ma...</p>
               <p>Ella comprese infine, dallo stupore di tutte quelle cose addormentate, di avere con un soffio infranto un incantesimo. Si sentì, allora, a disagio. Gli parve di comprendere anche che lo stesso stupore delle cose confondeva l’anima di Carlo, la stessa vitrea immobilità delle cose, dentro di lui si infrangeva. Eppure al suo infallibile intuito di donna alcuni sguardi vivi, nel volto moribondo di Carlo, erano sembrati eloquenti e le avevano fatto rinascere un’intima speranza. Ella sentiva come nelle lunghe ore che essi passavano insieme, l’uno di fronte all’altra, egli leggendo, ella agucchiando, i loro occhi parlassero, i loro respiri si confondessero in mezzo a loro, per sussurrare parole non ancora concepite.</p>
               <p>Ma erano fragili armonie, leggère, subito dileguanti nel tormento di un duello sordo, che non accennava a risolversi. Essi non parlavano quasi più fra loro: mille volte Anna avrebbe voluto aprire il suo cuore gonfio di nostalgia e parlare della sua terra, della sua casa, del nemico che minacciava – la pena più acuta è quella che tormenta l’agonia – ma capiva che le sue parole sarebbero scivolate come goccie d’olio su di una superficie metallica. E taceva.</p>
               <p>— Voi soffrite?</p>
               <p>— Molto, Carlo, e voi?</p>
               <p>Di nuovo le parole stagnavano sulle loro labbra. Ma il colloquio proseguiva ora impercettibile, sottile, ostile, senza tregua. Ogni sguardo di lei, strappava alle labbra del giovane una confessione nuova; egli offriva una giustificazione, ma gli occhi sfuggiti incalzavano, domandavano, condannavano. Una volta accadde a lei di pronunciare, senza pensare, una parola: «Imboscato». Abbassarono gli occhi e arrossirono tutti e due, come se si fossero rivelati. Dopo un momento di silenzio gelido, Anna prese una mano di lui fra le sue e con una carezza disse:</p>
               <p>— Carlo, siete stanco?</p>
               <p>Era nella sua voce una dolcezza paziente da infermiera.</p>
               <p>Le mani si strinsero con un fremito.</p>
               <p rend="center">* * *</p>
               <p>Di sera i conversari, resi più vivi dalla presenza di Anna Gradenigo, si prolungavano fino a tarda ora. Anna e il sacerdote si palleggiavano la palma di severe tenzoni verbali, alle quali i convenuti partecipavano a monosillabi; Carlo a sospiri di tedio e di viltà.</p>
               <p>— Non esiste sconfitta, per nessuno.</p>
               <p>— Allora come può esistere la vittoria?</p>
               <p>— La vittoria dei popoli sarà la conquista della pace a traverso lo sforzo massimo di sacrificio.</p>
               <p>Ah! Carlo, muto in un canto si rodeva: sentiva l’ossessione della didascalia, propinata in massime pesanti come goccie di piombo, che lo percotevano a tortura, senza posa. Anna, aggiunse:</p>
               <p>— La sofferenza non è più dunque un previlegio, è una divisa.</p>
               <p>— Certo.</p>
               <p>— E chi non avesse dolore?</p>
               <p>— Lo cerchi. Lo troverà. Lavorare, fare, fare. Nel lavoro è sempre il dolore, perchè il lavoro è prova, è lotta.</p>
               <p>— Questo è giusto, reverendo. Ed ecco perchè ardo di impazienza di tornare fra i miei feriti. Attendo un telegramma da Vicenza.</p>
               <p>— Signora – la voce del prete divenne lenta, quasi rispettosa – siamo sempre in mezzo alle ferite.</p>
               <p>Anna liberò un sospiro profondo e un lieve rossore le colorò le gote.</p>
               <p>— Ve ne sono delle incurabili. E allora?...</p>
               <p>Carlo si alzò in piedi di scatto. Che tortura! Si piantò davanti al ritratto del nonno macellajo, coi pugni stretti affondati nelle tasche. La pena sottile, come una lama insidiosa, stava per recidere qualche cosa dentro di lui. Lo sentiva, con disperazione. «Ma che si vuole, da me, che si vuole? Che è questo processo? Che è questa persecuzione? Perchè, perchè?»</p>
               <p>Gli ospiti, poi, se ne andarono. Anna rimase seduta innanzi al fuoco come in attesa. Il lieve rossore del suo volto si era fatto più vivo.</p>
               <p>Carlo fece alcuni passi verso di lei, decisamente:</p>
               <p>— Anna, io vi amo.</p>
               <p>Anna si alzò. Si eresse in tutta la persona ed ebbe un sorriso indefinibile.</p>
               <p>— È una vostra illusione. Bisogna saper soffrire.</p>
               <p>— Anna...</p>
               <p>— È una illusione. Domani mattina partirò di qui – voi comprendete? – e sono certa che dopo domani ogni movimento del vostro cuore sarà assorbito dalla stanchezza.</p>
               <p>— Partite? E per dove?</p>
               <p>— Vado a Vicenza.</p>
               <p>— Ma non è possibile...</p>
               <p>— Carlo, io vi perdono. Perdonatemi.</p>
               <p>— Anna, una parola almeno... una condanna...</p>
               <p>Ella fece col capo un leggero gesto negativo, ma gli tese la mano bianchissima, un po’ tremante. Gli affondò negli occhi lo sguardo. Una condanna, perchè era uno sguardo d’amore.</p>
               <p rend="center">* * *</p>
               <p>— Parte, va via; io non la vedrò più...</p>
               <p>Si guardò nello specchio: la sua alta persona era curva e il suo volto era traversato da solchi violenti. Con luminosa chiarezza vide la propria miseria, come avrebbe veduto il proprio scheletro in uno schermo radioscopico. Si mosse per salire alla sua camera, ma non potè: la scala gli parve tetra, pesante, lunghissima. Preferì attendere nella grande sala silenziosa, dove, a buffi, alitava ancora il profumo di lei, penosamente.</p>
               <p>Minia venne per spegnere.</p>
               <p>— Va’ a letto, Minia, va’ a letto. Spegnerò io.</p>
               <p>Minia non si mosse.</p>
               <p>— Che faccia ha, signor padrone! Ma lei sta male, lei soffre...</p>
               <p>— Che dici?</p>
               <p>— Lei soffre.</p>
               <p>— Va’ via...</p>
               <p>Avrebbe voluto gridare, muoversi, rompere qualche cosa, stancarsi, addormentarsi, morire.</p>
               <p>— Dopo tutto, se la felicità deve essere comperata a questo prezzo, meglio morire. Io sono un uomo inutile. Ma lei, lei se ne va e io resterò qui solo. Sono certo che mi amerebbe, che mi ama, ma repugna innanzi a me come davanti a un alcoolizzato, a un paralitico. Morire è nulla. È difficile vivere, invece.</p>
               <p>Sentiva sul suo capo i passi di lei che andavano, venivano, battevano il tempo ai suoi pensieri.</p>
               <p>— Non partire, Anna, non partire, perchè io comincio a soffrire!...</p>
               <p>Salì la scala d’un balzo, battè all’uscio della camera di lei.</p>
               <p>— Sono io, Anna.</p>
               <p>L’uscio si aperse. Ella era tutta cadente come di stanchezza e aveva gli occhi rossi.</p>
               <p>— Anna...</p>
               <p>— Non siete andato a dormire?</p>
               <p>— Non avrei dormito. Avevo bisogno di dirvi prima, che domani, con voi, io parto.</p>
               <p>— Partite? E dove andate?</p>
               <p>— Non so: mi fermerò a Bologna forse, o non so dove... Comunque Anna, lasciatemi sperare che guarirò...</p>
               <p>— Forse siete già guarito.</p>
               <p>— Credete?</p>
               <p>— Forse.</p>
               <p>Tacquero, immobili. Egli attese un momento, poi mosse per andarsene, come rassegnato, come insoddisfatto. Ella comprese e lo fermò con un gesto.</p>
               <p>— Carlo...</p>
               <p>Egli si volse rapido, raggiante. Trasse tutta a sè la bella persona, che tremava, con una tenerezza da fanciullo. Non baciò la bocca, che pure si offriva: affondò il volto nelle chiome di lei quasi disciolte e ve lo tenne chiuso, singhiozzando.</p>
               <p rend="center">* * *</p>
               <p>Alla stazione di Bologna si salutarono.</p>
               <p>— A rivederci, Carlo.</p>
               <p>— A rivederci. A quando?</p>
               <p>— A Pasqua, spero. Intanto ci scriveremo.</p>
               <p>Volle vederla partire e restò lungamente fermo sul marciapiede mentre, quasi allegra, affacciata allo sportello del treno, essa gli faceva mille discorsi inutili. Le anime si erano già salutate. Poi il treno partì. Un altro sguardo, un’altra stretta di mano. Egli non si mosse: pareva stupito di trovarsi solo in mezzo a quel fermento di vita metallica. Fu preso dalla sete di vedere, di sapere.</p>
               <p>In fondo alla tettoja, faticosamente portate da due soldati crociati, passavano due barelle. Si avvicinò. Intravvide in una di esse, fra le coperte pesanti, le bende chiazzate e un penoso disordine di indumenti grigi, un volto di cera. I portatori procedevano lenti.</p>
               <p>— Grave?</p>
               <p>Per tutta risposta ebbe da un soldato uno sguardo di pietà.</p>
               <p>Il dolore!</p>
               <p>— All’uscita, signori!</p>
               <p>Addossata al cancello, confusa nello sfondo latteo delle grandi vetrate, silenziosa nel tedio della pioggerella d’autunno, una gran folla attendeva: negli occhi di tutta quella gente ammassata in una bizzarra comunità, era una sola parola e tutti la cercavano nel volto di coloro che, attesi o no, giungessero. Egli sentì il peso enorme di tutti quegli sguardi infitti sulla sua persona, come per rivelarla; sentì la pena alitare nell’aria ferma.</p>
               <p>Il dolore!</p>
               <p>Si fece largo coi gomiti. Avrebbe voluto avere la forza di affrontare tutti quegli occhi che attendevano e di gridare: «Sono qui anch’io per soffrire!» Qualcheduno avrebbe forse sghignazzato – sono tanti i mutilati del dolore! – No, avanti! Procedette ad occhi bassi. Come fu all’aperto respirò ampiamente, ma non ne ebbe sollievo. Temette di essere malato. Salì, come per nascondersi, in una stanza d’albergo. Si guardò intorno sperduto. Dunque?</p>
               <p>Dalla finestra vedeva di scorcio via dell’Indipendenza, l’aorta della città. Formicolava. Pareva che un respiro pesante, un sangue faticoso l’attraversassero in tutta la sua lunghezza; migliaja e migliaja di piccoli esseri neri vi si incontravano, si inseguivano, si aggruppavano, con un ronzio lontano, eguale, continuo. Dai portici alcuni balzavano in mezzo alla folla vibrante con acutissime grida, agitando in alto dei fogli bianchi. L’irrequietudine della folla pareva allora calmarsi e attorno ai gridatori, di qua, di là, vicino, lontano, come ad un comando la folla si addensava in piccole macchie brune, che dileguavano poi subitamente nell’ansia di prima. E grandi carri veloci, scivolanti all’impulso di scoppi e di rombi, ad ogni istante passavano in mezzo al brulicare della vita: portavano dipinte, per ogni lato e in alto, delle grandi croci sanguigne.</p>
               <p>Il dolore! Il dolore!</p>
               <p>Carlo sentì la vertigine dell’abisso e lo sgomento della solitudine a un tempo. Si tolse dal vano della finestra e si sdrajò sul letto.</p>
               <p>— Sono solo. Lei è lontana. Che fare? Lei, non c’è più, non c’è più, non c’è più...</p>
               <p>Ripetè ancora fra sè «non c’è più» indefinitamente, ma il suono della sua anima, in queste tre sillabe pensate, si fece a poco a poco sereno, limpido, lieto. Libero? Libero!</p>
               <p>Allora disse forte:</p>
               <p>— Non c’è più. Io mi sono prestato ad un contratto immorale.</p>
               <p>Rise.</p>
               <p>Col primo treno ritornò alla sua grande casa basilicale.</p>
               <p rend="center">* * *</p>
               <p>Non volle vedere più nessuno. Attese. La posta gli recava qualche volta una lettera di lei. Allora il tedio della solitudine chiusa, gli si faceva più vivo. Non apriva la lettera. La gettava nel fuoco e, quando la vedeva distrutta, respirava meglio. Trascorse così lunghi mesi, in macerazione.</p>
               <p>Pochi giorni prima di Pasqua giunse un telegramma.</p>
               <p>«Sarò al vostro fianco fra poco. Non vi abbandonerò. <hi rend="smallcaps">Anna</hi>».</p>
               <p>L’irreparabile! Non vi aveva mai pensato, ma certo il suo istinto, inconsapevolmente, si era preparato anche a questo. E non ebbe nè meraviglia, nè dolore, nè paura.</p>
               <p>Lasciò sul tavolo queste parole scritte:</p>
               <p>«Minia, tieni celata gelosamente la mia fuga, fin che ti è possibile. <hi rend="smallcaps">Carlo</hi>».</p>
               <p>Al crepuscolo uscì, carezzando, nel fondo della tasca, il calcio della rivoltella.</p>
               <p rend="center">* * *</p>
               <p>Quando, una settimana dopo, Anna Gradenigo giunse alla casa solitaria, non vi trovò che Minia disperata e sperduta. Un attimo di smarrimento, di sconforto. Poi più nulla.</p>
               <p>— No, è inutile piangere, Minia: non è morto, non si è ucciso. È fuggito, ecco tutto. Molto lontano, molto vicino, non importa; fugge, fugge ancora, fuggirà ancora...</p>
               <p>— Ma che cosa gli hanno fatto?</p>
               <p>Anna Gradenigo vedeva l’infelice macerato dalla viltà camminare, camminare per le vie lunghe del mondo, curvo sotto il peso dell’angoscia, in cerca di un altro destino: camminare, camminare per le vie lunghe del mondo che conducono tutte al dolore. Sentì di essergli sorella e di avere il dovere di carità di non rivederlo mai più: i loro passi non avrebbero mai dovuto incontrarsi sullo stesso sentiero. Le vie lunghe del mondo conducono tutte al dolore, ma sono infinite: a ciascuno la sua.</p>
               <p>— Aspettatelo, Minia, ritornerà. L’ultima tappa della sua fuga è qui.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3259_946346879"/>E gira!...<ptr type="bookmark-end" target="#id___RefHeading__3259_946346879"/>
               </head>
               <p>La giostra di Timoteo Bergonzi aveva uno stile e un organo meccanico di primo ordine, dodici paja di cavalli focosi, con gli occhi fuori della testa e le criniere inverosimili; tre berline a rabeschi orientali, degni di una moschea e molti specchietti da tutte le parti. L’unico cavallo brutto era quello vivo. La ragione di ciò non era nella diversità soltanto della razza, ma anche del destino, che aveva affidato a Nino – il cavallo vivo – la duplice missione di muovere la giostra nei tempi di ferma – di «piazza» come diceva Timoteo padrone – e di sostituire la ferrovia nei non frequenti, ma per nulla comodi traslochi. S’attaccava allora alle stanghe d’un carrozzone immenso, verniciato d’azzurro, sul quale Timoteo Bergonzi, impaccata e spedita con altro mezzo la sua magnifica giostra, viaggiava, mangiava, dormiva, sopra tutto fumava una grande pipa di terra; comodo, tranquillo, contento. E Nino tirava lentamente il carrozzone azzurro per le vie lunghe e polverose delle pianure, battute dal sole, gli occhi dilatati dalla fatica e dalla polvere, la testa bassa sotto la rabbia meridiana, paziente, sempre in moto, fino alla sosta agognata, all’angolo di un prato erboso. Una manciata di fieno, una carezza del padrone, una notte di quiete.</p>
               <p>Poi, una città. Molti ragazzi, molte donne – sono sempre gli stessi ragazzi, le stesse donne, che si fermano intorno a una giostra, sempre uguali, in tutto il mondo –. L’organo meccanico intonava la sinfonia della «Semiramide» o il «valtzer» del «Faust» e Nino, sotto, a canto a una berlina moresca, a trascinare alla illusione di un viaggio intorno al mondo gli stessi ragazzi, le stesse donne, dovunque. Allora sognava anche lui, perchè camminava più svelto. O sognava o la sinfonia della «Semiramide» gli piaceva molto. In ogni modo Timoteo era contento e incassava fior di quattrini.</p>
               <p rend="center">* * *</p>
               <p>La giostra di Timoteo Bergonzi piantava le sue tende or qui, or là con un criterio topografico apparentemente inesplicabile. Se in un paese c’era una fiera, la giostra era dovunque, meno che nel campo del mercato; nelle città, lontano dai luoghi ove si suol dar convegno l’umanità zingaresca; alle volte anche lontano dai frequentati passaggi, alle volte anche lontano dai sobborghi. Ma dei ragazzi e delle donne ce n’è in ogni luogo.</p>
               <p>— Quando si tratta di illudersi, l’umanità corre da per tutto.</p>
               <p>Timoteo era orgoglioso della sua professione che riteneva fra le più oneste e intelligenti.</p>
               <p>— La gente si contenta di poco e di quel poco vive. Un giro in giostra ed ecco molti fanciulli allegri, tranquilli, buoni con i loro genitori; dunque la pace nelle famiglie; ed ecco le fantesche e i caporali sufficientemente divertiti e di buon umore per volersi tutto il bene possibile; dunque ancora la pace nelle famiglie e la quiete nelle caserme; dunque, l’ordine pubblico... No, no: si fa presto a dire a un povero diavolo «voi siete un imbecille» ma non si fa altrettanto presto a dimostrare che ha torto. –</p>
               <p>A contrariarlo, arruffava le folte sopraciglia e scatenava dagli occhi cinerei lampi di fuoco; allora si rivelava quello che era intimamente: un uomo di coscienza.</p>
               <p>— Sì, signori: e poi, che cosa fanno tutti, a questo mondo? C’è chi prende una laurea, c’è chi avvia un negozio, c’è chi inventa una polvere per i denti, c’è chi fa il pittore. Ognuno, insomma si sente trascinato a dare al prossimo una certa quantità e qualità di illusioni, che gli verranno compensate con altrettante illusioni, quante merita. Invece di prendere una laurea in legge, ho preso una giostra: e la gente d’ogni paese e d’ogni età viene al mio studio... «Forza Nino!», attacco la «Semiramide» e spalanco i cervelli alle più beate visioni di monti, di mari, di paesi selvaggi che nessuno ha mai visto nemmeno al cinematografo. Poi se ne va contenta, la gente, e mi vuol bene. E io fumo la pipa e leggo molti libri, che sono la mia giostra. E non creda che solo i ragazzi mi vengano a cercare. No. Le dirò questo solo: una volta un commendatore che possedeva un gran castello in Piemonte, mi scritturò per tre giorni. Dovetti trasportare armi e bagagli nel suo parco, dove si diedero convegno, per certi festeggiamenti, tutte le ricche famiglie del vicinato. Ebbene, lo credereste? Il commendatore che, a vedermi in piazza, non si sarebbe nemmeno fermato, si è piantato lì, su quella berlina e non si è più mosso: per tre giorni non si è mosso. Quell’uomo, lì seduto, avrà fatto seicento chilometri ed è arrivato fresco come una rosa. La cosa più difficile del mestiere e la più delicata, a volerlo fare con coscienza, è la scelta del repertorio musicale. Ho suonate d’ogni specie e compero sempre nuovi cartoni a seconda delle esigenze, ma occorre molto orecchio. Pure, io credo che se l’organo non avesse difetti, il mio tatto non fallirebbe mai; ma gli mancano un «fa diesis» e un «do naturale» e allora, invece di suonare, soffia che è una cosa penosa. Guardi; quando arrivo in una città, la prima cosa che faccio, è l’acquisto dei giornali locali, dove si capiscono subito i gusti politici, musicali, generici della gente. Fiuto il momento e in due e due quattro, dopo la «Semiramide» e il «Faust» che sono il pasto quotidiano, il livello del mare, la base insomma d’ogni coltura musicale, attacco l’«internazionale» o la «duchessa del Bal Tabarin» a seconda che il pubblico è prevalentemente socialista o conservatore. Adesso si suona molto, l’«internazionale», ma pensi che per quattro anni non si è suonato che la «marcia reale». Anche la musica ha i suoi alti e bassi. Ma la gente, in giostra, ci va sempre. –</p>
               <p rend="center">* * *</p>
               <p>Non capiva, Timoteo Bergonzi, perchè mai suo figlio non condividesse questo orgoglio. Non capiva e ne soffriva. Suo figlio era tutta la sua ragion d’essere, insieme alla giostra e scoprire alle volte sulla fronte alta e fine del suo ragazzo un lampo di disprezzo per quei cavalli focosi, dalle criniere inverosimili, era doloroso, per lui, come subire un insulto di ingratitudine.</p>
               <p>Il figlio studiava all’università e tra poco si sarebbe addottorato in medicina. Timoteo lo aveva sempre seguito. Per lui, un paese o un altro, un bastione o un prato, una collina o una valle per lui era lo stesso: ed aveva seguito il figlio ferito in tutte le peregrinazioni di ospedale in ospedale, di paese in paese; il figlio quasi dottore alla città degli studi; sempre. E poi che dunque la sua scelta topografica aveva esclusivamente un carattere di occasionalità sentimentale, curava Timoteo di rendere minore che fosse possibile anche nello stesso paese, la distanza fra il suo carrozzone azzurro e la camera ammobiliata, che il figliolo affittava e che era sempre bella e pulita e in tutto degna del fine ed elegante giovane, che aveva l’onore di ospitare. Così molto spesso accadeva che questi, dal suo studio, udisse per ore intere l’organo meccanico, fallace nel «fa diesis» e nel «do naturale», scatenare per l’aria lucida e festosa le note più delicate del più doloroso Bellini. E non condivideva gli entusiasmi paterni.</p>
               <p>Tuttavia Timoteo era felice di sapere il figliolo così prossimo e si illudeva ad ogni costo di prodigargli in tal modo un po’ della felicità che rideva negli occhi di tutti i bambini, di tutte le fantesche, di tutti i caporali che gli giravano intorno; felicità che gli era proibita da troppe ragioni di rango, da troppi pregiudizi di casta. Così all’orgoglio della professione Timoteo finiva per confondere quello della paternità. E poi? E dopo? Ma può essere che al mondo sia vietato a un medico e a un giostrajo di vivere vicini?</p>
               <p>La pipa impregnava tutti i suoi pensieri, raccolti e quieti, d’un aroma paradisiaco.</p>
               <p rend="center">* * *</p>
               <p>Un crepuscolo domenicale. Sui filari del bastione il sole ha spento le sue fiamme e ha lasciato, alitante tra le rame immobili, il greve profumo della sua generosa combustione; ma a poco a poco, il caldo aroma, sempre più si spezza in solchi freddi e tenebrosi, traversati dal lontano respiro della notte. È l’ora dell’abbandono; è l’ora della festività che riposa; è l’ora della gioja che respira; ora serena in cui tutti si ridiventa fanciulli; ora canora, in cui tutti i fanciulli delle contrade si cercano, si adunano, ruzzano, ridono, giocano, volteggiano come passere, mentre nelle case si accendono le prime luci malinconiche.</p>
               <p>Intorno alla giostra di Timoteo Bergonzi, tutta a specchi, a fiammelle d’acetilene, a colori abbacinanti è la folla più varia che grida; e l’organo grida più forte, sempre più forte, man mano che la notte discende, squilla alle pallide stelle canzoni di guerra, canzoni d’amore, per la gioja della gente che gira, che gira, che gira, intorno a una colonna magica di specchi e di fiammelle.</p>
               <p>Timoteo a quello spettacolo si commuoveva sempre. Da quanto tempo? Chi sa? Certo un bel giorno egli si persuase d’essere davvero un dispensatore di illusioni, si convinse del potere miracoloso che hanno sugli uomini le cose che brillano, vibrano, girano, cantano e che ciò era bello e buono. E da quel giorno in poi, tutte le sere egli subì prima d’ogni altro il fascino miracoloso di questo incantamento.</p>
               <p>Una signora e una signorina si fermano a pochi passi dalla giostra, mostrano desiderio di vedere, si fanno gentilmente largo tra la folla dei ragazzi: la loro attenzione converge sul padrone che troneggia in mezzo al folgorare delle fiamme. Timoteo esce dal cerchio dei cavalli e delle berline moresche, si leva la pipa di bocca, si tocca il berretto.</p>
               <p>— Desiderano, lor signorie, fare una corsa?</p>
               <p>La signorina ride.</p>
               <p>— No, no...</p>
               <p>Timoteo aggrotta le sopraciglia.</p>
               <p>— Volevo vedere. Da vicino non avevo mai veduto una giostra.</p>
               <p>Timoteo spalanca le braccia allo scandalo.</p>
               <p>— No? E come? È possibile?</p>
               <p>— Quando vi dico...</p>
               <p>— Ebbene, ora le fo’ vedere cos’è una giostra. Vuol montare dunque?</p>
               <p>— No, no.</p>
               <p>— È lo stesso. Ragazzi in sella! Ragazzine in carrozza! Viaggio gratuito in onore delle signorie...</p>
               <p>Accadde un pandemonio. Tutta l’armatura della giostra scricchiolò; paurosamente piegò sotto il peso di troppa allegria. Ogni cavallo reggeva un grappolo di bimbi e la fatica immensa di divincolarsi da quelle piccole mani bramose e tenaci giustificò, per un attimo, il fantastico sconvolgimento della criniera, la contrazione spasmodica delle frogie, l’orrore delle orbite spalancate.</p>
               <p>Timoteo si rimise la pipa in bocca e attese.</p>
               <p>— Ma non vedete quello che succede?</p>
               <p>— Niente. Io non muovo la giostra fin che non è finito questo pasticcio. Del resto, quando si è in troppi in qualche luogo, non c’è bisogno di nessuno a rimettere in sesto le cose. I più forti si incaricano della bisogna. Dopo, la giostra cammina che è un piacere.</p>
               <p>— Ma è ingiusto.</p>
               <p>— Sarebbe ingiusto il contrario. È la vita. I forti contro i deboli, i sapienti contro gli ignoranti, gli scaltri contro gli imbecilli, i giovani contro i vecchi... Se no, a questo mondo non saremmo ancora arrivati al tram elettrico. Ecco, vede? Guardi che bei ragazzi quelli che sono rimasti in sella. Pronti? In onore delle signorie, marcia trionfale dell’«Aida». Nino! Hip! Via! Bravo Nino! Che spostata!</p>
               <p>— Oh...</p>
               <p>Timoteo spalancò i suoi fondi occhi cinerei a godere con tenerezza paterna quello scoppiare sempre nuovo di luci, di inni, di risa, che pareva cadere nel grande asse della giostra tutto sfaccettato a specchi, tutto specchi e perle e bolle di vetro verdi e turchine, per ribalzare prodigiosamente indietro, con scatti di follia e spegnersi e morire nelle cento pupille dilatate che attendevano intorno.</p>
               <p>— Ma guardi signoria! Immagini d’esserci sopra e guardi al perno! Non muova gli occhi dal perno... È un altro mondo, vede? È un’altra gente, vede? È una velocità pazza, vede? Guardi, signoria, neanche in treno questi orizzonti, questo verde, questa gente bizzarra che salta e si ferma d’un tratto, e salta ancora... E passano per l’aria i fuochi leggeri d’una festa di fate!... Neanche in treno... Ah, deve essere bello starci sopra e volare...</p>
               <p>La signorina rise.</p>
               <p>— Non ci siete mai stato?</p>
               <p>— Io? No.</p>
               <p>— E perchè?</p>
               <p>— Perchè farei ridere. Non so perchè, ma farei ridere. Un trattore mangia sempre in un’altra trattoria.</p>
               <p>— Come vi chiamate?</p>
               <p>— Timoteo Bergonzi.</p>
               <p>— Bergonzi? Non mi è nuovo questo cognome.</p>
               <p>— Ho un figlio che studia medicina all’università.</p>
               <p>— Ah!</p>
               <p>Le due signore si volsero rapidamente e si allontanarono.</p>
               <p>— Signorie! Che modi son questi? Accidenti all’aristocrazia! Ferma, Nino! Giù tutti! E adesso attenti, ragazzi: giro a prezzo doppio. E attacca l’«internazionale»!</p>
               <p rend="center">* * *</p>
               <p>— Insomma, papà, questa volta dovete darmi retta assolutamente. Fra dieci giorni io sarò medico e non sta bene che voi continuiate a fare questo mestiere...</p>
               <p>— ...che ti ha fatto medico e grasso...</p>
               <p>— Va bene, va bene, vi son grato, lo sapete, papà, ma adesso basta. C’è di mezzo la mia felicità. E poi è inutile discutere: sapete quello che è accaduto ed è necessario che facciate quello che vi chiedo.</p>
               <p>— Accidenti all’aristocrazia! Che male faccio io alla gente? La prendo in giro, ecco tutto. E tu?</p>
               <p>— Ma insomma...</p>
               <p>— Dico, mi lascierai fare la domenica di Pentecoste, no?</p>
               <p>— Ma no, papà. Che bisogno c’è?... Siete pieno di quattrini...</p>
               <p>— Me ne infischio, io, dei quattrini...</p>
               <p>— Ma non siete stato lì lì, per mandare a monte tutto il mio sogno, tutta la mia vita. Non insistete, vi prego...</p>
               <p>Timoteo sospirò lungamente. Si alzò con fatica e porse la mano al figliolo, che intanto si disponeva a uscire dal carrozzone azzurro.</p>
               <p>— Va bene.</p>
               <p>Si sentì debole, fiacco e nel muoversi avvertì un sordo contraccolpo di sangue, su, nel cervello. Quei due giorni di discussione col figlio lo avevano invecchiato di dieci anni. Si avvicinò, curvo, al giovane e gli disse:</p>
               <p>— Senti, sto male; fammi una visita.</p>
               <p>— Una visita, io?</p>
               <p>— Già, è vero. È come se io ti dicessi: Vieni a fare un giro in giostra. Però vedi, si parte quasi sempre in mala fede, a questo mondo; poi, lungo la strada ci si persuade. Una volta ridevo dei miei clienti. Adesso... Ti dò la mia parola d’onore che avrei voluto farti fare il viaggio di nozze sulla mia giostra... Chi sa com’è? Una volta ridevo e dicevo: «Quanto è stupido l’uomo che va in giostra!» No, amico mio, l’uomo è uomo, sempre: quando va in giostra, quando va a piedi, quando sta fermo,.. Ecco: tu non mi vuoi fare una visita. Perchè non ti fidi, perchè non ti credi, eh, dottore? Ebbene, fra qualche anno, quando avrai ciurlato pel manico, anzi per la pelle molti clienti, allora, più somaro d’adesso, ti fiderai, ti crederai... Allora, se ti dirò: «Senti, sto male», svergognato, mi tasterai il polso... L’uomo è uomo. E anch’io, figlio mio... È tardi e mi sento molto male, molto male, molto male. Buona notte.</p>
               <p rend="center">* * *</p>
               <p>Rimasto solo Timoteo non ebbe tempo di pensare ai casi suoi. Il cerchio di ferro che gli stringeva la testa da due giorni si era fatto in quelle ultime ore più fermo, più freddo e le gambe parevano decise e non servirlo più. Si sdrajò sulla sua cuccia sotto la finestretta del carrozzone azzurro, donde entrava la notte di primavera profumata e morbida come una donzella. Ma non potè dormire, non potè pensare.</p>
               <p>Si alzò, uscì all’aria aperta sotto le stelle limpidissime. Lentamente si avvicinò alla sua giostra. Il pensiero di doverla demolire – venderla no, mai! – lo premeva sul cuore come un pugno di piombo. Parve perplesso. Poi si mosse ancora, staccò tutte le tende, accese tutte le luci, caricò a tutta molla il bell’organo meccanico. E svegliò il cavallo.</p>
               <p>— Nino! Nino! Un giro per il padrone!</p>
               <p>La bestia s’alzò con violenza dalla paglia, si scrollò, slabbrò soffiando dalle frogie contratte la sua stanchezza insoddisfatta; poi si guardò lentamente intorno, stupito di quelle luci, di quelle tenebre, di quel silenzio.</p>
               <p>— Su, Nino!</p>
               <p>Il cavallo evidentemente non capiva. Ma si lasciò legare. Guardava il padrone; lo seguiva col suo grande occhio languido mentre egli andava pian piano, un po’ barcollante, di qua, di là a stringere una vite, a lustrare uno specchio a mettere nell’organo un cartone di musica...</p>
               <p>La scelta della musica preoccupò un poco il vecchio, ma poco.</p>
               <p>— Ecco; la marcia funebre della «Jone».</p>
               <p>Timoteo salì sulla berlina accanto al cavallo. Il motore dell’organo battè alcuni tempi a vuoto, poi soffiò alle stelle molti «fa diesis». Il cavallo guardava il padrone.</p>
               <p>— Nino, Hip! Gira! Ultimo giro signori!</p>
               <p>Ma il cavallo non capiva. Pareva sperduto. Mosse la testa per guardarsi intorno, poi, ancora, guardò il padrone.</p>
               <p>— Hip! Gira!</p>
               <p>Infine obbedì e la giostra si mosse. Timoteo socchiuse gli occhi: non li chiuse per godere la meravigliosa caleidoscopia degli specchietti dell’asse, tutta luce e perle e bolle verdi e turchine e immagini fantasiose...</p>
               <p>— Ancora, Nino, ancora... ancora... ancora...</p>
               <p>Poi vide anche ad occhi chiusi. E allora non si mosse più, nemmeno quando Nino, trafelato, ansante, stordito, si fermò, tentò per impazienza il terreno con lo zoccolo consunto, agitò dall’alto al basso e con furia la testa lunga e scarna; non si mosse più nemmeno quando l’organo, passato il cartone della «Jone», continuò a pulsare nel vuoto, tempi sordi e violenti, come un cuore malato.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3261_946346879"/>Francesca e Romeo<ptr type="bookmark-end" target="#id___RefHeading__3261_946346879"/>
               </head>
               <p>I tre grandi lucernari che, dal soffitto a volte affrescate, dànno luce alla sala, sembrano guardare verso un cielo àtono, lattiginoso, uguale, senza gioja di sole, senza malinconia di nubi. La polvere e le ragnatele, che adornano e colorano le cose abbandonate dal padrone, filtrano allo stesso modo i limpidi mattini di maggio e i crepuscoli autunnali.</p>
               <p>Dice il signor Abele:</p>
               <p>— È bene che sia così in una regia biblioteca. Per raccogliersi a studiare, che vuol dire sognare, bisogna uscire dal giorno per entrare nel tempo: e il tempo ha questo colore uguale, lattiginoso, lontano e questo silenzio risonante, come quello delle chiese. Ecco: basterebbe che da un vetro di lassù passasse incorrotto un raggio di sole per ricordare ai giovani curvi sui libri, il presente che respira e dissolvere dai cervelli raccolti il pensiero, il passato, il sogno che non hanno respiro. Anche quella ragazza laggiù, poverina, farebbe meglio a restare fuori di qui, a casa sua. Ha un ricciolo color di rame acceso, che esce dal cappellino, con una impertinenza irriverente. Basta un raggio di sole e un ricciolo color di rame acceso. Dovrebbero proibire alle donne di entrare in una regia biblioteca, se non dopo morte, e quando abbiano saputo meritare un manto di poesia... Allora sì...</p>
               <p>Le grandi pareti sono coperte di stemmi comunali, di busti marmorei, di immagini, di simboli: tutto sembra in attesa, fermo, inespressivo. Avviene allora, tra una battaglia di Cesare e un verso di Pindaro di fissare la pupilla stupita di lontananza, su un ippogrifo nero dagli occhi gialli e dalla lingua scarlatta, fermo, inespressivo, in attesa.</p>
               <p>Che vuol dire un ippogrifo nero?</p>
               <p>Dice il signor Abele:</p>
               <p>— È bene che sia così in una regia biblioteca. Per raccogliersi a studiare, bisogna chiudere il cervello entro i confini di sè stesso. È provato che queste figure che non significano nulla, come gli stemmi comunali, i busti commemorativi, la Giustizia con la bilancia, la Sapienza col papiro, la Civiltà con le ali ai piedi, conferiscono molto di più d’una parete tutta bianca e nuda alla meditazione e allo studio, forse per il fatto che in esse predomina un senso di rigida e fredda simmetria. L’occhio le guarda senza commozione: e allora un ippogrifo nero può essere Napoleone Bonaparte o il teorema di Pitagora. Sicuro: o perchè dunque la Giustizia che ha il seno sconvenientemente scoperto è assai meno – anzi per nulla – inquietante di quel ricciolo là, color di rame acceso? Dovrebbero proibire alle donne vive di entrare in una regia biblioteca, perchè la donna viva è asimmetrica. Anche l’uomo, sì, anche l’uomo: ma tutta questa gente raccolta intorno ai tavoli e curva sui libri non sono uomini: no. Gli uomini non appartengono che alla storia: quelli che si vedono intorno per le vie sono animali da cortile, che non hanno niente a che vedere con quelli. Io, per esempio, che converso tutti i giorni e da quindici anni, con Egisto, Werther, Jacopo Ortis, Paolo il bello, Ippolito, Romeo, io non incontro mai nessuno per la strada che mi richiami ad uno di costoro. Un’altra razza, questa... Qualche cosa come questi busti commemorativi. La donna, invece, è donna. Una fantesca può diventare principessa; ai giorni nostri, ancora si celano, sotto i busti parigini, anime di castellane fedeli e infedeli, a costo della morte. Per questo, la donna, può ancora meritare il manto della poesia.</p>
               <p rend="center">* * *</p>
               <p>Il signor Abele, tra un libro e l’altro, pensava a queste cose per riposarsi. Dietro il banco solenne, dove una civiltà, che non ha più cavalieri e cortesie e pazze imprese e amori, lo aveva confinato a combattere col pane quotidiano e a meditare l’anacronismo della sua anima avventuriera, egli dimenticava la papalina verde e le soprammaniche nere e se qualcuno innanzi al banco non lo richiamava alla servile realtà, si perdeva tutto nella storia delle donne infelici, vestite di poesia.</p>
               <p>Come tutti coloro che vivono accanto ai libri, era un erudito. Come tutti gli eruditi, conosceva bene una sola cosa. Egli conosceva bene l’amore. Anzi amava l’amore e precisamente quell’amore clandestino, furibondo, peccaminoso, che se gli uomini hanno concepito, la letteratura ha complicato; che ha bisogno, per vivere, della tenebra che nasconde, di un marito che non vede e nel quale la parola <hi rend="italic">sempre</hi>, mormorata negli attimi vertiginosi, densi di odori e di sapori, bocca su bocca, significa per gli altri due: morte sicura.</p>
               <p>Come succede nella letteratura da Cleopatra in giù.</p>
               <p>Curvo sulla <hi rend="italic">Orestiade</hi>, o sui <hi rend="italic">Dolori del giovane Werther</hi>, invasato della follia di Francesca, o accorato dall’angoscia di Isolda la bionda, il signor Abele sognava: usciva dal giorno, per entrare nel tempo e inalteratamente risoffriva le angoscie che accompagnano il miracolo dell’amore, il martirio, il sangue e la morte che lo conchiudono.</p>
               <p>Intorno alle figure che egli risognava sublimi nella gioja dell’amore, come nell’ansia del pericolo e nella maestà della morte, egli creava un mondo in penombra: lividi tramonti, castelli tetri, cavalli scalpitanti sulla ghiaja dei greti, e via, per le brughiere che ondeggiano, per i monti erti che fremono di vento, per le convalli fonde che tacciono; e lunghe soste ansimanti, sotto la minaccia delle torri merlate e agguati e sospiri e dolci canzoni e una finestrella che si illumina e si spegne, e un’ombra, una chioma, una scala di seta, un lungo silenzio; un bacio forse, o una morte. Una mandòla abbandonata sull’erba...</p>
               <p>A mezzogiorno usciva sulla via rumorosa d’una città del ventesimo secolo e ne provava una sorpresa irritante, violenta.</p>
               <p>— Piove. Apro l’ombrello... L’amore è morto.</p>
               <p rend="center">* * *</p>
               <p>Il signor Abele non ostante tutto amava sua moglie. Il suo cervello protetto da fredde e simmetriche visioni di simboli, chiuso entro i confini di sè stesso; la sua anima immersa nella penombra del tempo, sospirosamente lontana, accoglievano Alba Sereni, non ostante la sua procace asimmetria e il riso vivo dei suoi occhi azzurri, come una visione perenne. Il signor Abele amava sua moglie con tutto: anche con la coltura letteraria appassionatamente, come se l’avesse rapita ai lanzichenecchi d’un vassallo brutale a bisdosso d’un cavallo dalle frogie di fuoco. Tutte le donne fatali, le donne grandi e infelici della letteratura mondiale erano in lei, Alba Sereni, ricamatrice di corredi nuziali, donna gaja, giovane, ignorante, lontana dal tempo e dai tempi, luminosa e canora. Il signor Abele odiava i mariti della storia; anche per questo adorava sua moglie.</p>
               <p rend="center">* * *</p>
               <p>Dice il signor Abele:</p>
               <p>— I terzetti della storia e della letteratura, hanno bisogno non solo di una donna disonestamente infelice e di un amante consolatore e di un marito brutale, volgare e sanguinario; non solo di questo e di una determinata preparazione d’ambiente, ma anche di una fortunata contingenza per la quale le tre energie in giuoco, si incontrano, sulla stessa via, magari nella stessa stanza e, dico, proprio nello stesso momento in cui tutte e tre si esaltano, ai vertici massimi, di sè stesse. Mi spiego: se Paolo e Francesca non leggevano quel giorno per diletto di Lancillotto, come amor lo strinse, Gianciotto forse non li ammazzava, o se Gianciotto fosse entrato a spada sguainata, Paolo si sarebbe trovato nelle condizioni di spirito più adatte per darsela a gambe. È una questione di cronometro e di traguardo. Io conosco bene queste cose. Sono tutte così... Non dico che ciò sia inverosimile, dico che è difficile, tanto più ai nostri tempi. Insomma, sapete voi quante Cleopatre sono in giro per la città? Quante pallide Isolde... Sta bene, ma dove è Egisto? E Tristano dove è? Ve lo immaginate un amore fra Tristano e Cleopatra? Diventa una cosa quotidiana, volgare, immeritevole di rispetto. E quando anche un Werther trovasse la sua Carlotta, dico, il marito classico, il marito indispensabile, il marito che arriva al traguardo, nel momento voluto, per l’eccidio ispiratore, dov’è?</p>
               <p>— Insomma se vostra moglie vi tradisse?</p>
               <p>Il signor Abele masticava un poco amaro, ma poi rispondeva</p>
               <p>— Cosa c’entra? Intanto: mi sa dire lei chi sono i colpevoli dei grandi adulteri della storia? Gli amanti? No: i mariti. E anche oggi è lo stesso. E se io non fossi tranquillo in coscienza avrei ragione di temere e se la sventura – perchè è sempre una sventura – mi cogliesse, vorrebbe dire che c’è di mezzo l’amore. E allora? Giù il cappello!</p>
               <p rend="center">* * *</p>
               <p>Invero, perchè Alba Sereni, gaja ricamatrice di corredi nuziali, lo tradisse, non era nemmeno il caso di pensare che uno sconforto passeggero, un capriccio sbocciato dalla noja, una divagazione consigliata dalla repugnanza coniugale, avessero avuto questo tristo potere. No: il signor Abele era sicuro di non essere un marito come quelli là: in coscienza era tranquillo. Un matrimonio d’amore, una luna di miele dolcissima, una vita di cure assidue, di attenzioni per lei e di controllo estetico per sè. Sì, un marito perfetto. Alba Sereni era per lui, Romeo, una Giulietta regolare, senza le complicazioni di famiglia. Dunque? Sì: tutto era possibile, ma perchè fosse possibile ci voleva un amore, un amore profondo, un amore fatale, un amore che a nullo amato amar perdona.</p>
               <p>E un uomo di eccezione.</p>
               <p>Il signor Abele, che era un uomo di carattere, capiva che, nella tempesta, avrebbe avuto la forza di ammirare la bellezza della folgore.</p>
               <p rend="center">* * *</p>
               <p>Alba Sereni da qualche giorno rideva meno. Quando il signor Abele fu ben certo che rideva meno, andò a guardarsi nello specchio. Mormorò a sè stesso molte delusioni e ritornò in tinello rabbujato in volto. Sulla fronte aveva i segni del tormento di un dubbio.</p>
               <p>Alba sparecchiava la tavola. Egli attese in silenzio, senza staccare lo sguardo dalla sua donna. Giovane, era, bella, era, forte e fresca, era la sua donna. Mormorò a sè stesso altre delusioni e i solchi del tormento si fecero più profondi sulla sua fronte. Perchè? Gli venne in mente un personaggio ignoto ai poemi d’amore: il tempo. Che parte recitava il tempo nell’eterna commedia dell’amore? Sentì l’insidia di quel personaggio invisibile che la parola <hi rend="italic">sempre</hi> non basta a uccidere: sentì che per ucciderlo bisognava morire. Desiderò di morire con Alba, in quel momento stesso.</p>
               <p>Giovane era, gaja, forte e sana...</p>
               <p>— Alba – disse improvvisamente con una voce terribile e dolce – Alba, dimmi tutto!</p>
               <p>Alba si volse pallida, stupita, tremante.</p>
               <p>Il signor Abele sentì nelle gambe e nel cervello il tremito vertiginoso della paralisi. Si alzò, ripetè:</p>
               <p>— Dimmi tutto!</p>
               <p>Alba non aveva più gli occhi azzurri: lo spavento dava alle sue iridi dilatate, il colore degli abissi.</p>
               <p>— Abele...</p>
               <p>— Dimmi tutto!</p>
               <p>Ella era una gaja ricamatrice di corredi nuziali: si lasciò cadere in ginocchio, ai piedi del marito e scoppiò in forti singhiozzi</p>
               <p>— Non è vero, Abele, ti giuro che non è vero!</p>
               <p>Il signor Abele ricadde a sedere sotto il peso di una grande confusione di pensieri.</p>
               <p rend="center">* * *</p>
               <p>Così, alla sprovvista, egli non trovò nulla di meglio da fare che meditare.</p>
               <p>Meditò tutta la notte, immobile, a canto alla moglie, che singhiozzò lungamente, poi russò lungamente senza lasciarsi mai sfuggire di bocca una parola sola, nemmeno nel sonno.</p>
               <p>Meditò poi la mattina al parco, sotto un ippocastano fremente e canoro di passeri che scherzavano col sole; chiaro e fresco di rugiada che si asciugava brillando nel sole; profumato dall’alito tranquillo d’una notte di pace, d’un risveglio di sole; meditò, mormorò, si agitò, accanto a un vecchio dell’ospizio, che lo guardava con occhio così pacato da urtare i nervi...</p>
               <p>Il signor Abele pensava:</p>
               <p>— Io sono un uomo di carattere, un uomo di fede: io non posso smentire per causa di mia moglie quindici anni di studi; non posso demolire un edifizio di persuasioni che costituiscono la mia personalità. E poi? Uccidere? Perdonare? Dimenticare? Se ci fosse un figlio mi attaccherei a Giacosa... Non si può uccidere, nè si può perdonare: l’amore è una cosa che va benedetta e supera d’altra parte i limiti della vendetta e del perdono: l’amore <hi rend="italic">è</hi>: buona notte. Ajutarli no! Questo no! Ma insomma andarsene, abbandonarli alla loro gioja...</p>
               <p>Vedeva lei e <hi rend="italic">lui</hi>, avvinti dalla ferrea legge che governa il mondo e sentiva dentro il suo petto di galantuomo un cuore che si spezzava di impotenza.</p>
               <p>— È inutile combattere... <hi rend="italic">Lui</hi> ha saputo prendere l’amore per i capelli; alto, bello, giovane, gagliardo, Paolo... <hi rend="italic">lui</hi>... E dopo tutto, ho sempre sentito in mia moglie un temperamento classico. Se così è, dunque, io che posso fare? Pur di conoscere Fedra, avrei desiderato di essere Tesèo... Eccomi accontentato. Perchè qui, non siamo in terreno volgare: per tradirmi ci vuole un amore più forte anche del tempo.</p>
               <p>Se il pacato vecchietto dell’ospizio non si fosse improvvisamente soffiato il naso, il signor Abele avrebbe forse meditato ancora.</p>
               <p rend="center">* * *</p>
               <p>Rientrò in casa calmo, sereno. Prima di rivolgere il discorso alla moglie che non muoveva il capo, chino sul ricamo, si guardò nello specchio. Non ebbe delusioni: la sua persona aderiva esattamente alla parte dolorosa della commedia, che il destino gli affidava quel giorno. E fu contento di esprimersi, finalmente.</p>
               <p>— Ascoltami, Alba: tu sai che io venero le grandi sventurate dell’amore. Sarò quel che sarò, ma avrò la forza di conservare intatta questa mia venerazione anche se si tratterà di te. Io sono stato un cattivo marito...</p>
               <p>— Abele...</p>
               <p>— Un volgare distruttore d’ogni cosa gentile, una bestia...</p>
               <p>— Abele...</p>
               <p>— Io ti ho imposto la mia odiosa presenza, senza comprendere la poesia della tua anima canora...</p>
               <p>— Abele...</p>
               <p>— Lo so, non mancherebbe altro che sulla mia volgarità brutale...</p>
               <p>— Abele...</p>
               <p>— ...sì, io spargessi il sangue di due vittime... innamorate...</p>
               <p>— No... Abele... no...</p>
               <p>— Ma sì! Tutto quello che vuoi, ma io sono un uomo di carattere. Lui è poeta, deve essere poeta, è gentile e ti compensa, povera creatura, dei lunghi anni di vigilia... È così, o non è così?</p>
               <p>— Abele...</p>
               <p>— Dimmi chi è e poi me ne vado lontano e non mi farò vedere mai più. Tutto io ti abbandono purchè tu sia felice con lui... tutto: ecco i miei risparmi, ecco la mia casa, ecco i miei mobili, i miei libri... Alba, povera donna, è venuta anche per te l’ora dell’amore... Fa ch’io lo veda una volta sola, per rendergli l’omaggio di tutta la mia disperazione, Alba, e poi me ne vado a seppellirmi tra i canti che non muojono e chi sa che tu non raggiunga un giorno il mio spirito fedele, tutta vestita di poesia, queta, luminosa, senza macchia di sangue!</p>
               <p>La giovane non rispondeva: nascondeva ora il volto, appoggiando la testa sul gomito carnoso, giù, sulla tavola. I capelli le cadevano per una spalla, spettinati, sconvolti, ma lasciavano quasi nuda la nuca; le belle spalle curve non avevano che il leggero movimento del respiro.</p>
               <p>— Rispondi! Se tu mi mostri rinnovato il miracolo dell’amore, me ne vado senza una parola amara. Io amo te, ma questo è un sentimento volgare: più di te, amo l’amore! Rispondi!</p>
               <p>Il tinello era tutto avvolto nell’ombra della sera: dalla finestra aperta entravano le esalazioni crepuscolari, in volgoli odorosi, e il coro dei grilli, a ondate vaste, che tornavano lontano, sempre più lontano e si perdevano all’orizzonte livido dell’ultimo bagliore; e la visione d’un mondo fantasioso, senza contorni, tutto profumo e sonorità armoniosa, fatto per le audaci cavalcate dei bimbi e dei poeti verso il castello del mistero, o la disperata landa della Morte, per raccogliere un fiore, per carpire un bacio, o per cantare...</p>
               <p>E chiome e agguati e sospiri...</p>
               <p>Una voce baritonale, dalla via, intona una serenata a cadenze malinconiche:</p>
               <p rend="start italic">Ad ora bruna e tarda<lb/>la luna è tutta gaja<lb/>se in due la si riguarda...</p>
               <p>Poi si tace improvvisamente. Le spalle di Alba hanno avuto un epilettico sussulto, che dilegua a poco, a poco in un tremito continuo.</p>
               <p>La voce riprende, un po’ tremante:</p>
               <p rend="start italic">…se in due la si riguarda...</p>
               <p>E silenzio. Il signor Abele ha gli occhi attraversati da una saetta livida.</p>
               <p>Sottovoce, affannosamente egli chiama la donna:</p>
               <p>— Alba, Alba, rispondigli!</p>
               <p>Il signor Abele non vede più che la sua donna, che ansima o soffoca di singhiozzi...</p>
               <p>— Alba rispondigli... Bada!</p>
               <p>Con un moto improvviso il signor Abele impugna un coltello da cucina: afferra per i capelli la moglie e le rovescia il capo all’indietro; ella mostra un viso deformato dalle lacrime e dallo spavento e due occhi di vetro sbarrati sulla punta fredda che il marito le mostra.</p>
               <p>— Rispondigli o t’ammazzo! Non vi farò del male. Rispondigli, Alba...</p>
               <p>Alba con la mano che traballa, cerca l’interruttore elettrico: accende e poi, subito spegne. Un silenzio. Il signor Abele, ritto in piedi, verso la finestra, sente il cuore saldo, pronto al sacrificio. Il momento dell’amore sta per essere rivissuto.</p>
               <p>Fuori, la notte...</p>
               <p>...Una mandòla abbandonata sull’erba.</p>
               <p>È l’amore, l’amore cieco e bizzarro che prende, come la morte le sue vittime ovunque, e si compiace, a volte, d’incoronarle di fiori, di lacrime, di luce...</p>
               <p>Egli accarezza la testa della sua donna, che sembra, ora, impietrita. Ha l’onore il signor Abele di accarezzare la testa della sua donna infelice.</p>
               <p>Un rumore per le scale...</p>
               <p>Per le scale?!...</p>
               <p>— Taci, Alba; un minuto solo, da quest’angolo... No: non mi farò vedere! Poi me ne vado... Dammi un bacio, Alba, l’ultimo. Addio!</p>
               <p rend="center">* * *</p>
               <p>L’uscio del tinello cigolò. Un’ombra entrò, annaspò nel bujo, cercò...</p>
               <p>— Alba, dove sei?</p>
               <p>Trovò la chiavetta della luce. Accese.</p>
               <p>Un attimo. Il signor Abele balzò dal suo nascondiglio, urlando:</p>
               <p>— Ah, no, signor mio, lei no! Lei no! Non c’è linea!</p>
               <p>Alba, come una belva si scagliò contro il marito:</p>
               <p>— Come no?!</p>
               <p>— No! Ti dico di no! Non c’è linea, e basta! Uscite di qui, tutti e due, uscite di qui. Andate via! Non vi voglio più vedere! Sì, così, come sei, va via, va via, va via!</p>
               <p rend="center">* * *</p>
               <p>Quando il signor Abele potè ancora trascinare le sue vecchie gambe stanche dietro il banco solenne della biblioteca e la sua anima amara tra le pagine di poesia, entrato per sempre nel tempo e rinchiuso per sempre nelle simmetriche rappresentazioni dei simboli, incontrò il compagno Gianciotto lo sciancato, che gli rise in faccia:</p>
               <p>— Assassino! Assassino! Essi si amavano, come tutti gli amanti della terra e tu dovevi uccidere, come ho fatto io, se amavi l’amore. Vedi? Paolo e mia moglie si amano ancora da quel giorno, inalteratamente, ed io sono tradito per l’eternità dei secoli! Non hai voluto gettare gli amanti fra le braccia della morte e li hai abbandonati, soli soli, tra le braccia del tempo. Assassino! Assassino! Hai ucciso l’amore!</p>
            </div>
            <div type="div2" rend="P15">
               <head>Questo e-book è stato realizzato anche grazie al sostegno di:</head>
               <p>E-text</p>
               <p>Web design, Editoria, Multimedia</p>
               <p>(pubblica il tuo libro, o crea il tuo sito con E-text!)</p>
               <p>
                  <ref target="https://www.e-text.it/">www.e-text.it</ref>
               </p>
               <p>QUESTO E-BOOK:</p>
               <p>TITOLO: <hi rend="bold">I passeggeri di Caronte</hi>
               </p>
               <p>AUTORE: Gherardi, Gherardo</p>
               <p>TRADUTTORE: </p>
               <p>CURATORE: </p>
               <p>NOTE: </p>
               <p>CODICE ISBN E-BOOK: n. d.</p>
               <p>DIRITTI D'AUTORE: no</p>
               <p>LICENZA: questo testo è distribuito con la licenza specificata al seguente indirizzo Internet: <ref target="https://www.liberliber.it/online/opere/libri/licenze">www.liberliber.it/online/opere/libri/licenze</ref>
               </p>
               <p>COPERTINA: n. d.</p>
               <p>TRATTO DA: <hi rend="bold">I passeggeri di caronte : Novelle / di Gherardo Gherardi. - Bologna : G. Oberosler, 1920 (Stab. Poligr. Riuniti). - 217 p. ; 19 cm.</hi>
               </p>
               <p>CODICE ISBN FONTE: n. d.</p>
               <p>1a EDIZIONE ELETTRONICA DEL: 16 settembre 2020</p>
               <p>INDICE DI AFFIDABILITÀ: 1</p>
               <p>0: affidabilità bassa</p>
               <p>1: affidabilità standard</p>
               <p>2: affidabilità buona</p>
               <p>3: affidabilità ottima</p>
               <p>SOGGETTO:</p>
               <p>FIC029000 FICTION / Brevi Racconti (autori singoli)</p>
               <p>DIGITALIZZAZIONE:</p>
               <p>Catia Righi, catia_righi@tin.it</p>
               <p>REVISIONE:</p>
               <p>Paolo Alberti, paoloalberti@iol.it</p>
               <p>IMPAGINAZIONE:</p>
               <p>Catia Righi, catia_righi@tin.it</p>
               <p>PUBBLICAZIONE:</p>
               <p>Catia Righi, catia_righi@tin.it</p>
               <div type="div3" rend="P126">
                  <head>
                     <anchor type="bookmark-start" xml:id="id___RefHeading___Toc349_16375981911"/>Liber Liber<ptr type="bookmark-end" target="#id___RefHeading___Toc349_16375981911"/>
                  </head>
                  <p>Se questo libro ti è piaciuto, aiutaci a realizzarne altri. Fai una donazione: <ref target="https://www.liberliber.it/online/aiuta/">www.liberliber.it/online/aiuta</ref>.</p>
                  <p>Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ref target="https://www.liberliber.it/">www.liberliber.it</ref>.</p>
                  <p rend="center">GHERARDO GHERARDI</p>
                  <p rend="center">I PASSEGGERI<lb/>DI CARONTE</p>
                  <p rend="center">NOVELLE</p>
               </div>
            </div>
         </div>
         <div type="div1">
            <head>Né mosche, né zanzare</head>
            <p>Questo e-book è stato realizzato anche grazie al sostegno di:</p>
            <p>E-text</p>
            <p>Web design, Editoria, Multimedia</p>
            <p>(pubblica il tuo libro, o crea il tuo sito con E-text!)</p>
            <p>
               <ref target="https://www.e-text.it/">www.e-text.it</ref>
            </p>
            <p>QUESTO E-BOOK:</p>
            <p>TITOLO: <hi rend="color(#222222)">Né mosche, né zanzare</hi>
            </p>
            <p>AUTORE: <hi rend="color(#222222)">Gherardi, Gherardo</hi>
            </p>
            <p>TRADUTTORE: </p>
            <p>CURATORE: </p>
            <p>NOTE: si ringrazia la Biblioteca Comunale Teresiana di Mantova per la disponibilità dimostrata fornendo generosamente le scansioni dell'originale.</p>
            <p>CODICE ISBN E-BOOK: n. d.</p>
            <p>DIRITTI D'AUTORE: no</p>
            <p>LICENZA: questo testo è distribuito con la licenza specificata al seguente indirizzo Internet: <ref target="https://www.liberliber.it/online/opere/libri/licenze">www.liberliber.it/online/opere/libri/licenze</ref>
            </p>
            <p>COPERTINA: n. d.</p>
            <p>TRATTO DA: <hi rend="color(#222222)">Né mosche, né zanzare : Confessioni di un uomo di provincia / Gherardo Gherardi. - Bologna-Rocca S. Casciano : L. Cappelli, 1922. - 16. p. 209.</hi>
            </p>
            <p>CODICE ISBN FONTE: n. d.</p>
            <p>1a EDIZIONE ELETTRONICA DEL: 30 settembre 2020</p>
            <p>INDICE DI AFFIDABILITÀ: 1</p>
            <p>0: affidabilità bassa</p>
            <p>1: affidabilità standard</p>
            <p>2: affidabilità buona</p>
            <p>3: affidabilità ottima</p>
            <p>SOGGETTO:</p>
            <p>HUM000000 UMORISMO / Generale</p>
            <p>FIC052000 FICTION / Satira</p>
            <p>DIGITALIZZAZIONE:</p>
            <p>Catia Righi, catia_righi@tin.it</p>
            <p>REVISIONE:</p>
            <p>Paolo Alberti, paoloalberti@iol.it</p>
            <p>IMPAGINAZIONE:</p>
            <p>Catia Righi, catia_righi@tin.it</p>
            <p>PUBBLICAZIONE:</p>
            <p>Catia Righi, catia_righi@tin.it</p>
            <div type="div2" rend="P87">
               <head>
                  <anchor type="bookmark-start" xml:id="id___RefHeading___Toc349_16375981912"/>Liber Liber<ptr type="bookmark-end" target="#id___RefHeading___Toc349_16375981912"/>
               </head>
               <p>Se questo libro ti è piaciuto, aiutaci a realizzarne altri. Fai una donazione: <ref target="https://www.liberliber.it/online/aiuta/">www.liberliber.it/online/aiuta</ref>.</p>
               <p>Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ref target="https://www.liberliber.it/">www.liberliber.it</ref>.</p>
               <p rend="center">GHERARDO GHERARDI</p>
               <p rend="center">NÈ MOSCHE,<lb/>NÈ ZANZARE</p>
               <p rend="center">CONFESSIONI DI UN UOMO<lb/>DI PROVINCIA</p>
               <p rend="end underline italic">Questo libro è dedicato al CETO MEDIO</p>
               <p>Me l’ha raccontata un uomo illustre, un uomo della capitale. A Giovacchino Rossini, una volta, si presentò un giovane musicista, il quale, sottoponendo al Maestro un voluminoso scartafaccio, disse con modestia non si sa bene se vera o apparente:</p>
               <p>— Ho scritto questo zibaldone, ma non so superare la difficoltà del titolo. Sono incerto fra <hi rend="italic">Notte di crisi</hi> o <hi rend="italic">Tempesta di anime</hi>. Mi aiuti lei, maestro, mi dica il suo parere.</p>
               <p>Gioacchino Rossini, soppesò lo scartafaccio, tentò qualche nota al clavicembalo poi si volse al giovane, di scatto, come colpito da un’idea violenta:</p>
               <p>— Dite un po’; giovanotto: ci sono delle mosche nel vostro zibaldone?</p>
               <p>Il giovane rimase un attimo perplesso, stupito.</p>
               <p>— Mosche?</p>
               <p>— Sì, mosche! – insistè il maestro.</p>
               <p>— No, maestro, non ce ne sono, ma...</p>
               <p>— E zanzare ce ne sono? – incalzò Rossini, implacabile.</p>
               <p>— Zanzare? No, nemmeno zanzare... ma....</p>
               <p>Il maestro riconsegnò lo scartafaccio al giovinotto.</p>
               <p>— Ecco – gli disse – il titolo è fatto.</p>
            </div>
            <div type="div2" rend="P88">
               <head>
                  <anchor type="bookmark-start" xml:id="id___RefHeading__2471_211588646"/>1. – Facciamo quattro passi intorno al campanile.<ptr type="bookmark-end" target="#id___RefHeading__2471_211588646"/>
               </head>
               <p>È inutile che tu cerchi di nascondermelo: lo capisco dalla faccia che hai, ancora pallida e sconvolta, come prima, come quando ci vedevamo tutti i giorni e io ti raccontavo le poche cosuccie che succedevano al mondo: tu sei sempre in crisi. È anche inutile che tu te la prenda col governo. Se il governo è ladro, questo è semplicemente perchè ladri siamo noi. Come per le donne. È un grave errore dir male delle donne. Ce le meritiamo. Esse ci meritano. Persuaditi che il mondo è regolato a partita doppia sempre, in ogni caso, in ogni momento. Per cui, finiscila di fare il Prometeo divorato dagli avvoltoi: è un atteggiamento grottesco che ti nuoce. No: io non entro in merito, perchè, vedi?, siamo tutti persuasi che il mondo non va come deve andare; ognuno di noi è intimamente convinto che il nostro paese, che è il più bello ed anche il più francescano del mondo, non ha ancora trovato la sua strada, la sua sistemazione interna; non si è ancora imposto con una personalità decisa, propria, alle diplomazie europee; noi vediamo chiaramente che ci son molte ingiustizie irresolute, molte iniquità impunite, molte miserie abbandonate, molto sangue dimenticato. Se entriamo nel merito dobbiamo per forza costruirci tutti codesta faccia pallida e sconvolta che tu porti a spasso: dobbiamo tutti offrire il fegato all’avvoltojo dell’anima nostra, per morire a poco a poco, tra i più disperati tormenti.</p>
               <p>E questo è sadismo.</p>
               <p>Mòderati, amico mio, compòniti un equilibrio sociale; voglio dire, incomincia a persuaderti di questa verità: la storia è fatta dalla intelligenza e dalla forza. Ora tu non hai nè intelligenza, nè forza. Mi spiego; tu non hai una grande coltura. La colpa non è tua, lo so: hai dovuto guadagnarti, come me, la vita a frusto a frusto e non hai potuto costruirti, nel cervello, che una impalcatura provvisoria, in attesa di tempi migliori, che ti permettano una edificazione compiuta. Per ora, ti compiaci della impalcatura pura e semplice e ne riempi i vuoti, le assenze, con i tenui veli delle intuizioni, che non ti salvano dal cattivo tempo, ma valgono a mantenere permanentemente la tua coscienza sotto pressione. La tua coscienza è nel fremito parossistico del corridore che attende da un momento all’altro il segnale della partenza. Non abbiamo coltura, amico mio. Di te, si può dire, al più, che non sei un ignorante. Ma basta. D’altra parte a che ti varrebbe la sapienza – dico la erudizione – costretto come sei a cozzare tutti i giorni contro le più elementari necessità? Tu fai l’avvocato – non fai l’avvocato? Mi pare impossibile. – Allora fai l’ingegnere, il medico, lo speziale, l’impiegato, il professore... non mi importa di sapere quello che fai: l’essenziale è che non fai nè il signore, nè il proletario. Dunque non hai nemmeno la forza, che per i signori è la pecunia e per i proletari è (no, non il lavoro) il numero.</p>
               <p>O dimmi un po’: che figura ci fai nella lotta sociale, tu che non sei un mostro di sapienza, tu che tiri il fiato coi denti, tu che sei solo, con una mentalità proletaria intersecata da tendenze tradizionalistiche borghesi.</p>
               <p>Non alzare le spalle: lo sai come ti chiamano i giornali? Ti chiamano la massa grigia. Bella soddisfazione!</p>
               <p>Ora, dico io, fin che ti permane fitta in testa la tradizional divisione della società in capitalisti, massa grigia e proletari, la storia può fare l’altalena a suo bell’agio e tu rimarrai sempre a fare la melensa figura del perno. Bisogna convincersi invece che il mondo va diviso, in un altro modo: uomini della capitale e uomini della provincia. I sapienti, i ricchi, i numerosi – diamo a questo aggettivo un significato armonico, organico, di disciplina e di tendenza – sono il palcoscenico della vita sociale, il teatro della storia; gli altri, tu e i tuoi, stanno semplicemente a vedere e non hanno affatto il compito di applaudire o di fischiare – il che non condurrebbe a nulla perchè i pareri sono sempre discordi in questa eteroclita platea – ma di stare a bocca aperta.</p>
               <p>Se ti metti in testa questo principio, chi sa che tu non riesca un giorno o l’altro a costruirti una coscienza sociale e a conquistarti il diritto di applaudire o di fischiare! Per ora non ti resta che rinunciare a recitare una parte qualsiasi: fai ridere. Abbandona la capitale, amico mio e vieni con me: facciamo quattro passi intorno al campanile. La crisi, tutte le crisi, si risolveranno da sè e, quanto al ventisette, qualche santo provvederà. Sopra tutto non illuderti di portare un grande contributo, col tuo vociare per i caffè e le riunioni, alla soluzione del problema orientale e nemmeno a quello dei cambi, dei noli, della piccola intesa, del caro viveri, della disoccupazione, dell’ordine pubblico, della collaborazione socialista...</p>
               <p>No: la tua turbolenza ha un solo effetto: quello di farti perdere l’appetito e devi invece avere molta cura per la tua salute perchè, per te, non c’è nemmeno la Cassa di Previdenza. Ti ho convinto? Senti: in ogni modo, non ti farà male chiacchierare un po’ con un tuo simile e riposare un poco e rientrare pacifico e modesto in parrocchia, almeno per un giorno. Dammi retta: per un giorno almeno, non poniamoci innanzi alla coscienza nessun problema universale da risolvere: nemmeno quello di fare o di leggere un libro. Restiamo <hi rend="italic">chez nous</hi>. È così dolce! Ci sei? Li facciamo questi quattro passi? Grazie per me e anche per l’editore. Ci divertiremo un mondo. Ma lascia a casa le decorazioni accademiche. Abbasso la capitale!</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2525_1239987745"/>2. – L’orologio del campanile.<ptr type="bookmark-end" target="#id___RefHeading__2525_1239987745"/>
               </head>
               <p>Vedi? Fa le tre e due minuti. Farà sempre le tre e due minuti. Viaggiando in provincia non è difficile notare che ogni campanile ha un orologio a ora fissa. La storia di questi orologi è molto semplice e si ripete inalterabilmente per tutte le parrocchie.</p>
               <p>In principio il campanile non c’era e, naturalmente, non c’era nemmeno l’orologio sul campanile. (Il discorso è stupido, ma è classico: «nè torre v’era, nè alla torre, in cima, la campana»). Poi fecero l’uno e, nell’uno, l’altro, con grande radunanza di popolo e molta letizia di danze e canzoni. Le ore suonarono quel giorno, regolarmente, solennemente e la folla, gonfia di una vanità serenissima, allo scoccare di ogni ora interruppe le sue canzoni e l’esultanza, per meglio udire il risonare del bronzo nuovo sotto la volta armonica del cielo, e goderne, guardandosi l’un l’altro negli occhi, l’ultima vibrazione dolcissima. E ciascuno guardava al proprio orologio e si compiaceva dell’accordo stabilito tra il quadrante che guardava il sole e il quadrante che guardava l’uomo: era una così profonda sensazione di virtù conquistata, di una nuova, piccola verità rivelata, di una quiete raggiunta, che tutti, appena scoccata l’ora si rimettevano a ballare. Poi i giorni passarono e tutti continuarono a mettere i propri orologi in regola col Massimo, che faceva sentire la sua voce molto lontano. Poi passarono gli anni: le generazioni mutarono. I figli dei figli non sentirono più alla voce dell’orologio tremare in petto l’orgoglio dei padri: cominciarono invece ad annojarsene come di un creditore troppo insistente, a desiderare il silenzio della campana ammonitrice, padrone ciascuno di provvedersi d’un cronometro di precisione ad uso consumo della propria coscienza. Non lo fecero apposta, no, ma lo trascurarono questo povero orologio da campanile. E un bel giorno si fermò.</p>
               <p>Quel giorno si fermò qualche altra cosa, in paese: l’amministrazione comunale a cui era commessa la sorveglianza della suprema clessidra. Il che mi fa sempre più convinto che Napoleone Bonaparte la sapeva lunga.</p>
               <p>Durante la campagna d’Italia, prima di schierare le sue forze contro una qualunque delle città che si disponeva ad espugnare, egli chiamava il suo ajutante di campo e gli domandava:</p>
               <p>— Come vanno in paese gli orologi?</p>
               <p>— Sono tutti fermi, generale.</p>
               <p>— Sta bene. Allora non occorre che mi occupi della faccenda. La città è presa. Vado a dormire.</p>
               <p>Se invece gli orologi andavano bene, Napoleone Bonaparte alzava la spalla sinistra e si ficcava il mignolo nell’orecchio destro.</p>
               <p>Se Napoleone Bonaparte dovesse rifare oggi la campagna d’Italia – ma non la farebbe – non avrebbe mai bisogno di uscire dal <hi rend="italic">wagon-lit</hi>.</p>
               <p>Ma insomma, che vuol dire? Mio caro amico, il quadrante è lo specchio dell’anima comunale. Oggi in Italia sono moltissimi gli orologi pubblici ad ora fissa.</p>
               <p>Hai mai veduto in qualche casa di impiegato pubblico, un quadretto oleografico a rate mensili, in cui è riprodotta alla meglio una scena di scuola fiamminga? Sono quattro o cinque figure intorno a una rozza tavola. Due soldati dagli occhi iniettati di giocondità e i nasi rubescenti, ridono a quattro ganasce tenendosi con una mano il ventre incontinente e reggendo con l’altra boccali ricolmi d’ambrosia; un uomo, un cuoco forse, ha il volto immerso in un piatto di carne odorosa e mostra a chi lo mira una calvizie, che ride di riflessi alcoolici; una donna è in piedi, le mani ai fianchi gagliardi e tutta rossa in viso: saluta altri due galantuomini pantagruelici che entrano, attirati probabilmente dal profumo della imbandigione, più che dalle grida degli ebbri e hanno il volto sprizzante cupidigia. Una scena che, lì per lì, ti mette addosso un appettito e una allegria da non si dire. In mezzo, in alto, sulla cima di una torretta color di legno di noce, è un quadrantino bianco, sul quale – guarda, guarda – le due sfere si muovono, si muovono...</p>
               <p>È un orologio vero. Passano i minuti, le ore, forse gli anni e a quella tavola siedono irremovibili due soldati, che bevono e un cuoco che mangia, mentre altri, insaziabili corrono a conquistarsi la gioja bestiale della crapula. A lungo andare quella scena ti fa schifo. Ma come? Seguitano a mangiare? E l’orologio fa tic-tac. Ma scusa, io trovo naturalissimo che un’ora o l’altra l’orologio si fermi anche lui, in attesa che quello sconcio finisca.</p>
               <p>Hai capito com’è che gli orologini veri delle oleografie, e gli orologi comunali di tante città d’Italia, incominciarono a giocare al prossimo tascabile il tiro di fermarsi?</p>
            </div>
            <div type="div2" rend="P89">
               <head>
                  <anchor type="bookmark-start" xml:id="id___RefHeading__2527_1239987745"/>3. – Ancora dell’orologio. Poi viene il cannone.<ptr type="bookmark-end" target="#id___RefHeading__2527_1239987745"/>
               </head>
               <p>Ti dicevo che fa le tre e due minuti. Ma non ci si è mica fermato lui alle tre e due minuti. Ci fu una commissione apposta, mandata dal governo di Roma, per studiare la questione dell’ora fissa, così come ci furono le commissioni per registrare e moderare i numeri indici del mercato alimentare a scopo di tranquillità politica. Perchè si avvicinavano le elezioni politiche, che in Italia sono sempre una cosa molto preoccupante, non tanto per l’ordine pubblico, quanto per quello che io chiamerei più propriamente l’ordine politico, una cosa sola, con la chiarezza delle idee. In quel periodo di ebullizione programmatica, basta un nonnulla a far nascere in Italia un altro partito.</p>
               <p>Il governo, maltrattato da guelfi e da ghibellini, si mise in testa di far rispettare la legge, che, come sta scritto è uguale per tutti, meno che per coloro che la interpretano, perchè quelli si sa, volendo fare il loro dovere con coscienza, la intendono, naturalmente ciascuno per sè. È ovvio che per questa via, anche l’ora dell’orologio poteva servire a tutti gli oroscopi elettorali e a tutte le illazioni: quindi a tutte le reazioni. Don Chisciotte è eterno, amico mio, e il governo sa bene che la lotta elettorale è il suo campo di battaglia preferito. La commissione dunque piacque ai paesani, i quali avevano già incominciato per conto loro a discutere.</p>
               <p>— A mezzogiorno, no! – dicevano gli uni – è l’ora del pasto: ciò ha un significato eccessivamente bolscevico. Può influire sulla massa!</p>
               <p>— Alle sei e mezzo, no! – urlavano gli altri. E giù una filza di sapienti argomentazioni.</p>
               <p>La proposta più saggia venne dal sindaco, che era farmacista</p>
               <p>— Fermiamolo, a mezzanotte!</p>
               <p>Mi sai dire come va che la mezzanotte non esiste, nei quadranti degli orologi? Metti le sfere a quel punto e tutti, borghesi, bolscevichi, fascisti, tranquillisti ed anche tu, tutti grideranno: «È mezzogiorno, andiamo a colazione!» Basta: la commissione governativa, dopo otto giorni di studi, dopo alcuni ricevimenti solenni, molti discorsi e molte spese di rappresentanza ha deciso per le tre e due minuti. Come ha fatto? Ha deciso per le tre e due minuti. I giornali ufficiosi trovarono che ciò era logico.</p>
               <p>Quello che nessuno può trovar logico si è che a questi lumi di luna, ci sia qualcuno che si rifiuta di sparare. Mi viene in mente ciò, a proposito del mezzogiorno. Come in molte città d’Italia, anche quì da noi, ci fu un filosofo che pensò di rallegrare i paesani con la trovata di un colpo di cannone a mezzogiorno in punto. Da qualche tempo il cannone filosofico-scientifico-gastronomico del paese, non spara più.</p>
               <p>Povero cannone meridiano, vecchio e provato amico della pace, Teodoro Moneta dell’artiglieria, io ti saluto!</p>
               <p>Come fu? Ogni giorno alle dodici precise ricordò agli uomini – che intesero sempre in un altro senso – il destino al quale erano irrimediabilmente condannati: quello di mangiare, di dover mangiare per vivere: destino fisiologicamente fondamentale che poteva e doveva indurre gli uomini ad un pensiero moralmente fondamentale: Siamo tutti fratelli. Procuriamo di far colazione in pace. Gli uomini intesero semplicemente: «Procuriamo, di far colazione».</p>
               <p>Poi venne la guerra. E il vecchio poeta tacque mortificato, per non essere preso, dirò così, sul serio, dalla ipersensibilità pubblica. Ma quando la pace ritornò ed egli riprese fedelmente con un po’ di raucedine, ma con immutata fede, l’adempimento della sua mal compresa missione, sentì un nodo alla gola, laggiù verso la culatta e tacque.</p>
               <p>Quel silenzio è un testamento. Dice:</p>
               <p>— Cittadini! Io sono l’unico cannone pacifico dell’universo mondo. Pacifico, per abitudine, per missione, per elezione. Non vi fidate degli altri cannoni che vi capitasse di incontrare per via, o in tasca a qualcuno. Se fanno cenno di sparare non crediate che sia mezzogiorno e tiratevi da parte. Per me, non ho più nulla da dire. La mia missione è finita. Io non arriverò più a vedere la pace e a tuonare per pace! Io taccio perchè la commozione di Vittorio Veneto prima, la delusione che si è impadronita di tutta la mia compagine morale poi, mi hanno consunto. Se fossi giovane, mi farei anch’io caricare a palla e sarebbe un gran male, forse, perchè tutto il mio passato si squarcerebbe allo scoppio dello «shrappnell», ma credete, a vedere gli uomini così come sono oggi, non si può con tutta la buona volontà immaginabile, rimanere a bocca aperta a fumare! Botte, invece. No, scherzo, per disperazione. Mi guarderò bene invece dallo sparare mai più. Non voglio essere preso per una provocazione militare. Mi duole: un altro cannone di fede sicura come me non lo trovano nemmeno se muoiono. Hanno parlato di affidare il mio servizio ad un cannone austriaco. Io vi dico: Non fidatevi del pacifismo jugoslavo! Addio.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2529_1239987745"/>4. – Le carrozze di nessuno<ptr type="bookmark-end" target="#id___RefHeading__2529_1239987745"/>
               </head>
               <p>No: andiamo a piedi. Vuoi forse ripetere la monotona scena della disperazione? Oramai non v’è paese, non v’è piazza, non v’è uomo che non abbia fatta la triste esperienza. Sempre uguale.</p>
               <p>È lunga la teoria delle carrozze così dette pubbliche, immobili e romantiche, sotto la carezza dei fanali semi spenti, avvolte in una atmosfera cupa, statica, sotto la vigile guardia degli alti merli comunali, che si profilano nel cielo profondo: immobili come statue, indistinte come fantasmi, esse guardano davanti a sè con i loro occhi gialli attoniti, stanchi; le cappe nere dei <hi rend="italic">landeaux</hi> abbassate, quasi schiacciate sembrano gramaglie: la teoria delle carrozze un funerale fossilizzato per incantesimo. Il cittadino si avvicina, ansimando per la fatica che gli procurano due valigie da viaggio, titubante innanzi alla nera maestà di quel corteo chiuso. Si consola quando ode il rumore del fieno, che si frange fra le mascelle del cavallo.</p>
               <p>— Si muove – pensa tra sé. Poi chiama:</p>
               <p>— Ehi!</p>
               <p>Nessuno.</p>
               <p>— Carrozza!</p>
               <p>Nessuno.</p>
               <p>— C’è nessuno qui?</p>
               <p>Una voce cupa, cavernosa, finalmente gli risponde di sotto la cappa nera del landeaux.</p>
               <p>— Cosa vuole?</p>
               <p>— Diavolo, non certo un mezzo toscano! Sei libero?</p>
               <p>— No.</p>
               <p>E il fiero proletario della cassetta si rimette a dormire placidamente. Il buon cittadino si morde il labbro inferiore e pensa alla guerra del Risorgimento per la libertà d’Italia. Ma ci sono altre carrozze, messe in fila e a costo di battere a tutte le porte....</p>
               <p>Altro cavallo dalla testa immersa in un sacco di meditazioni malinconiche, altro cocchiere che dorme e che non vuole assolutamente essere disturbato. Uno, due, tre tentativi: identico risultato. Una parola d’ordine. Il cittadino trafelato ha un moto di riconoscenza verso uno dei vetturini, fra i tanti, che ha la bontà di alzarsi dal giaciglio per trattare una concessione:</p>
               <p>— Sentiamo un po’: da che parte vuole andare lei?</p>
               <p>— Io vorrei, se crede, essere trasportato a porta nord...</p>
               <p>— Allora non se ne fa niente...</p>
               <p>— Perchè?</p>
               <p>— Fra poco vado a porta sud; se vuole...</p>
               <p>— Mio Dio, come si fa? Se avessi potuto prevedere... Ma adesso è fatta: sto di casa a nord...</p>
               <p>Ne restano ancora due, ancora uno. Niente. Il cittadino depone le valigie, trae dal taschino il suo <hi rend="italic">carnet</hi> e segna il numero dell’ultima vettura, l’ultima goccia, la solita goccia che fa traboccare il famigerato calice.</p>
               <p>— Che fa?</p>
               <p>— Scrivo il tuo numero, per denunciarti all’autorità municipale...</p>
               <p>— Benissimo. Ma lei intanto va a piedi. Buon viaggio.</p>
               <p>E si riaddormenta sicuro sotto la protezione degli alti merli comunali che si profilano nel cielo profondo. Il cittadino si carica sulle spalle le due valigie e si incammina piano piano per la solitudine delle strade. Il monumento di Vittorio Emanuele col suo focoso cavallo gli sembra bello e poco dopo ringrazia, con le lacrime agli occhi, un’automobile che gli fa provare la dinamica paura di morire schiacciato da una velocità di 90 chilometri orari.</p>
               <p>No: andiamo a piedi. Non ti lasciar sedurre nemmeno dal <hi rend="italic">tramway</hi>. È ben vero che il nostro scopo è di girare intorno al campanile, ma, credi a me, evitiamo dei dispiaceri.</p>
               <p>
                  <hi rend="italic">Les tramways de la ville</hi>... Già, si chiamano proprio così. È una vecchia caratteristica della nostra mentalità italica questa, di considerare le cose che vengono d’oltre Alpe, come perfette di fronte alla nostra indiscussa e rassegnata pochezza. Tanto è vero che un commerciante italiano – nato in Italia – accorgendosi che il suo «articolo» non andava, ha cambiato addirittura il suo nome traducendolo, in inglese: si chiamava Vicini; ora si chiama Neighbours. Il prodotto Vicini non andava assolutamente; il prodotto Neighbours va. La stessa cosa è accaduta per i trams, con la differenza che questi non vanno nemmeno tradotti, o, quando vanno, è un castigo di morti e di feriti. In provincia, in genere, non vanno. Ed è giusto. <hi rend="italic">Les tramways de la ville</hi>, giallissimi, di un bel giallo canarino portano una pennellata diarmonicamente pittoresca nello sfondo dei palazzi rossigni di venustà o di vanità; sono graziosi ninnoli che luccicano nel sole, sopramobili di ferro smaltato, giocattoli a molla sempre guasti in mezzo a una città di cartone.</p>
               <p>Queste fantasie si possono fare, guardando di lontano <hi rend="italic">les tramwais de la ville</hi> che vanno bighellonando per le vie della città! Da vicino è tutta un’altra cosa. Non hai mai assistito agli assalti furibondi di una folla che attende la carrozza di tutti? È tragica: verrebbe voglia di parlare della carrozza dei più forti. In un battibaleno la vettura metallica è ricolma di animali ragionevoli che dopo di essersi pestati e contusi a vicenda e in ogni altro modo malmenati, ancora ansanti si ricompongono le vesti, le acconciature e le cravatte; guardandosi in faccia con un sorriso meravigliosamente cretino che, dice:</p>
               <p>— Anche tu, amico, sei un bel mascalzone!</p>
               <p>Tre tocchi di campanello: Partenza. D’incanto si forma nella vettura una atmosfera pestilenziale. I sorrisi si spengono, i nasi si arricciano, gli sguardi si fanno torbidi.</p>
               <p>— Sei tu amico, che puti a codesto modo?</p>
               <p>— No: siamo tutti e due...</p>
               <p>Bastano due esseri umani talvolta a comporre le più sgradevoli combinazioni. Tutti i mali del mondo somigliano a quest’afa: anche la guerra, anche le epidemie. Nessuno ne ha colpa, ma impercettibilmente ognuno di noi vi porta il suo contributo involontario. Per non aver proprio rimorsi bisogna andare a piedi, e non tendere lontano, come noi.</p>
               <p>Una fermata. Intanto il bigliettajo ti fa sentire la sua indiscussa superiorità, di capitano di piccolo cabotaggio, pestandoti ed ammaccandoti tutto ciò che per avventura ti fosse rimasto illeso durante la conquista del tuo posticino. La fermata continua.</p>
               <p>Siamo ancora in principio. Per svagarmi guardo fuori dal finestrino.</p>
               <p>La gente ci guarda, ridendo del tram completo e di noi, più completi del tram, e non c’è altro da fare che riconoscere che ha ragione. La fermata continua. Un giovanotto impazientito smonta.</p>
               <p>Il bigliettajo parla animatamente col manovratore: discute delle supreme rivendicazioni della classe. La gente che non ha la forza morale di smontare, batte i piedi e sbuffa. Come corrono quelli che vanno a piedi! Tre colpi di campanozzo. Partenza. Ora si potrà correre finalmente e ridere di quelli che vanno a piedi. No.</p>
               <p>Il manovratore osserva che più si corre adesso e più si deve attendere al prossimo scambio. Bisogna fare economia di pazienza e di velocità. Tutto razionato. Vede? Una fermata. Il manovratore e il bigliettajo riprendono da capo la discussione sulle supreme rivendicazioni della classe. La fermata continua. Senti: io smonto allegro come un matto per avere trovato la forza di fare una cosa intelligente. In due passi sono al portico e via! Filo come un bolide. Debbo rallentare il passo per non cadere di vertigine. Se un amico mi raggiunge e mi saluta, senza fermarmi gli grido:</p>
               <p>— È proibito parlare al manovratore!</p>
               <p>— E chi è il manovratore?</p>
               <p>— E bada che è pericoloso sporgersi. Non toccare. Posti uno. Completo.</p>
               <p>All’angolo della via mi volto e vedo là, in fondo, un gingillo grazioso, color giallo canarino, immobile e completo. Uno dei pochi, ma volenterosi, <hi rend="italic">tramways de la ville</hi>, che vanno ancora bighellonando per le vie della città.</p>
               <p>E non ti dico nulla di quello che accade quando i <hi rend="italic">tramways</hi> si muovono. Hai fatto la guerra e ti fo’ grazia dei sacrifici che i manovratori consacrano alla memoria di Marte, morto come sai, per una indigestione di epicedi.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2531_1239987745"/>5. – Mercurio vuole la sua parte<ptr type="bookmark-end" target="#id___RefHeading__2531_1239987745"/>
               </head>
               <p>L’Olimpo è pieno di Dei. Morto il guerriero, ne rimangono tanti in perfetta salute da preoccupare la umanità per tutta la storia avvenire. E il peggio si è che se furono necessari quaranta e più secoli di storia per uccidere Marte, non basteranno ottanta secoli per uccidere, per esempio, Mercurio, il quale, Messaggero di Giove, temo continuerà a volare sulla terra fino a che vi rimarranno le ombre di almeno due esseri viventi e coscienti.</p>
               <p>Perchè Mercurio è il Dio del commercio e dei ladri. Se anche sei amico d’un mercante non offenderti di questo ricordo mitologico. Mi affretto subito a riconoscere che questa duplice funzione protettiva del dio portalettere, non era in realtà che una sola, in quanto che al tempo degli Elleni – beatissimi voi! – non solo il furto e il commercio non si distinguevano l’uno dall’altro, ma, come Aristofane poeta ci rivela in ogni sua commedia, il furto non era una cosa disonorevole purchè fosse fatto con destrezza. Oggi, siamo sinceri, le cose sono molto, ma molto cambiate, e certi ravvicinamenti non sarebbero più possibili, tanto è vero che c’è il codice.</p>
               <p>Per altro è un fatto che là, dove le condizioni economiche generali sono migliori, ivi si destano con maggiore incontinenza la cupidigia e gli appetiti; ivi dunque Mercurio vola e sta, con animo più giocondo. Ecco dunque perchè, oggi, mentre la vita cittadina riprende il suo ritmo regolare e il commercio accenna a respirare, i ladri, usciti dalle tane, sbadigliando sul caro viveri travagliatore dell’umanità, sentono i primi sgranchimenti delle membra intorpidite e il bisogno di vellicare, con una nostalgica voluttà, le tasche del prossimo.</p>
               <p>Intendimi: io parlo dei ladri spiccioli e di spiccioli, non dei ladri all’ingrosso, perchè costoro hanno fatto tutto quello che hanno potuto anche durante la guerra. Nella rinascita del fenomeno borseggio, dunque, si manifesta una tendenza compiutamente nuova per il suo esclusivismo e tutti coloro che leggono la cronaca dei fattacci – come fai tu – se ne sono certamente accorti. I ladri hanno preso di mira specialmente i <hi rend="italic">tramways</hi>. Ho pensato lungamente alle riposte ragioni di queste preferenze, ma non sono riuscito a rendermene conto, tanto più che i signori vanno in automobile e i proletari in bicicletta.</p>
               <p>Eppure non parte un <hi rend="italic">tram</hi>, senza che, a farvi più rigido il «completo» non ci sia sopra un ladro, almeno uno – mettitelo in mente – il quale novanta volte su cento manda in effetto il satanico programma di portar via al compagno di viaggio la borsa. Ma perchè? È forse una malattia professionale dei borsellini democratici? Messe migliore ai ladri, offre il giorno di mercato ubertoso: pingui portafogli villerecci, gonfi di sangue cittadino. E allora è elegantissimo il trucco di Mercurio, che pone i suoi fedeli, l’un contro l’altro armati.</p>
               <p>La cosa può essere oggetto di studi seri e fecondi. Pensaci anche tu ed evita dunque, con maggiore sollecitudine l’uso della carrozza di tutti. C’è troppa gente. Come al cinematografo. Nei cinematografi di terz’ordine, il furto è così ben organizzato che se per caso vi entra un galantuomo in buona fede, appena incomincia la proiezione si sente portar via il cappello dalla testa e non si è nemmeno voltato per le legittime proteste del caso, che già il cappello è stato proiettato sulla chioma di un tranquillo elleno, che passa per la strada fischiettando.</p>
               <p>A vivere in questi tempi divertentissimi si pensa con compiacimento a quegli ingenui banditi che assalivano le diligenze col famoso dilemma della borsa o della vita. Ai nostri tempi si è più pratici e meno decorativi. Niente trombone, niente violenza, niente vita (la vita dell’uomo, fra una cosa e l’altra, vale troppo poco), ma la borsa, soltanto la borsa, indiscutibilmente la borsa.</p>
               <p>È una delle mille e una pratica applicazione del principio wilsoniano dell’autodecisione, che ha fatto tanta fortuna alla conferenza di Versailles specialmente nei riguardi dell’Italia. Non autodecisero i jugoslavi di togliere all’Italia Fiume e la Dalmazia? Qual meraviglia, dunque, se un povero cane autodecide di prendersi il tuo <hi rend="italic">pardessus</hi>? Troppo giusto. Veramente poi nulla t’impedisce, meno le guardie regie, di autodecidere un paio di revolverate nello stomaco al primo... seguace di Mercurio in cui tu ti imbatta per la via. E si ritorna a Marte. L’Olimpo evidentemente è un giro vizioso. Da Mercurio a Marte, da Marte a Venere, da Venere a Mercurio un’altra volta.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2137_1188090166"/>6. – La speculazione della miseria<ptr type="bookmark-end" target="#id___RefHeading__2137_1188090166"/>
               </head>
               <p>Il quale – Mercurio – ha insegnato perfino a trar profitto dalle crisi di coscienza della buona gente. È nato, credo, ai nostri tempi l’accatonaggio, come professione organizzata. Il moltiplicarsi dei comitati di beneficenza, la loro indiscutibile attività umanitaria pare non faccia che aumentare, anzi che diminuire, la sciamata quotidiana degli accattoni per le vie e per i caffè, dovunque si soffermi anche per un sol momento una persona ben vestita. Mettiamoci d’accordo su una definizione, accettando questo assioma indimostrabile, per eccesso di intuitività: fra tutti gli accattoni che escono dal chiuso verso sera, all’ora del passeggio, non ve ne è uno che sia pietosamente mendicante.</p>
               <p>Lo stendere la mano è diventato ripeto una professione, una specie d’industria quasi perfettamente organizzata.</p>
               <p>Potrebbe essere anche degna di un particolare studio artistico-economico-politico se non facesse di tutto il ceto medio una compassionevole vittima. È proibito sedere a caffè: se ti abbandoni, sia pure per un minuto, dopo le fatiche della laboriosa giornata, alla folle spesa di un cappuccino, si stringe immediatamente intorno a te un cerchio sottile e delicato di lamenti. Un bimbo sporco e artificialmente lacero ti tende una mano insanguinata con l’inchiostro rosso; forse egli vuole richiamare alla tua fantasia commossa le vere vittime del quotidiano fratricidio; e intanto, mentre tu sorridi, egli guaisce come un cagnolino brontolando non si sa quali disgrazie. Poi un soldo, un salto, una gioia – raccoglie una «cicca» – e al tavolo accanto ripiange sottovoce le non consolate sventure.</p>
               <p>Ed ecco la vecchia che ti fissa in viso due pupille torbide di jettatura e ti tende la mano lorda di tabacco. Il suo naso è una spugna rossigna. Ed ecco il bardo che ti fa maledire Melpomene; ed ecco il padre cieco con numerosa prole, che fa ballare al suono della fisarmonica; e il profugo balcanico di Caltanisetta, e il mutilato che nel 66 cadde da una finestra... E potrebbe seguitare. Intanto però mi consta a mo’ d’esempio, che la vecchia è mantenuta da parenti lontani, in un vasto appartamento ammobiliato e se va accattando, è per uccidere l’ozio che è il padre dei vizi e per alimentare l’unico figlio orfano: vizio di bere.</p>
               <p>E poi, senza citare circostanze particolari, che non tutti sono in grado di sapere, bastano gli atteggiamenti. Chi deve credere alla miserabilità, se non morale, di quel vecchio laido che tutte le sere dà spettacolo della propria deformità in uno dei principalissimi caffè, cantando la <hi rend="italic">Ninetta</hi> e sgambettando come un burattino?</p>
               <p>Ma perchè? È terribile; tutte le volte che una mano – naturalmente tremante – si protende verso di me, io sono preso da una crisi di coscienza: che sia veramente un infelice? O piuttosto un impostore?</p>
               <p>Non per la tenue moneta di due soldi, ma mi secca molto essere gabbato da un essere come questo. Niente. E se avesse fame? Per due soldi... Sì, no, sì, no, finisco per darglieli, i due soldi, non per pietà di lui, ma per pietà di me. La mia anima in tormento mi domanda l’elemosina. La faccio. Forse perchè essi conoscono questo viluppo sentimentale, nelle sue fasi e nelle sue risoluzioni, essi si avvicinano, tendono la mano, piangono un pianto equivoco, da due occhi ermetici, immobili, e attendono, dopo il primo rifiuto, di vedere i segni del dubbio e della lotta, fin che la tua mano doni. Astuzie del mestiere, che, in fondo, sono come quelle di cui si servono i gioiellieri, i profumieri, i deputati.</p>
               <p>Qualcuno è poco abile. Un giorno mi accadde di dover rimuginare il solito caso di coscienza provocato da un vecchio quasi decentemente vestito. Costui, invece di aspettare, mi volle incoraggiare, volle affrettare la crisi, e tirò fuori un foglio di colore incerto e me lo porse: un autografo di Francesco Pastonchi.</p>
               <p>— Ah, no! Con tutto il rispetto dovuto al poeta gentile, io vi dico: continuate ad essere il «randagio» che dovete essere, ma non battete alla mia porta. Ho paura dei sonetti.</p>
               <p>Se ne andò guardandomi di sbieco. È ben vero che fra i tanti, qualcheduno si eleva dalla massa grigia con espressioni interessanti di personalità. Il genio è dovunque... C’è un poeta dialettale in italiano, estemporaneo. All’ora del passeggio si pianta all’angolo più frequentato dalla gente che si fa vedere, e alle giovani donne che passano, leggiadramente poco vestite, egli sciorina i più rugiadosi madrigali che immaginar si possano, annoiando abbastanza i cavalieri ufficiali od ufficiosi – molto di più gli ufficiosi – ma – non troppo gentile a dirsi – lusingando alcun poco le giovani, specialmente se non sono più giovani e ottenendo sempre l’agognata elemosina di un luminoso sorriso. Ti dirò che poi non disdegna il nichelino.</p>
               <p>Ma alle donne, amico mio, tutto serve; anche il fango che è una buonissima occasione. È questa un’altra forma di accattonaggio che ha le sue risorse e le sue vittime...</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2139_1188090166"/>7. – F. I. A. P.<ptr type="bookmark-end" target="#id___RefHeading__2139_1188090166"/>
               </head>
               <p>Adesso anche gli accattoni si sono organizzati. Fu sin dal tempo della occupazione delle fabbriche (te la ricordi tu?). Allo svolto della strada, una strada molto tranquilla, salvo il padrone di casa, non vedevo da più giorni il solito accattone pallido e macilento, con la solita mano protesa e il solito sguardo pieno di autocommiserazione. La cosa non mi aveva fatto per nulla dispiacere perchè, salvo il comandamento di Dio che ci impone di amare il prossimo come noi stessi, della sua persona e della sua miseria – molto equivoche entrambe – non mi ero mai eccessivamente interessato. Ma il rivedermelo innanzi la mattina di Natale mi sorprese, più della sua scomparsa. Notai che non aveva la mano protesa e che il suo sguardo era meno commovente.</p>
               <p>— Dove siete stato, buon uomo, in questi giorni? Avete battuto qualche altra piazza?</p>
               <p>— No: sono stato al congresso. Sì, non si stupisca; al congresso degli accattoni tenutosi, come dicono i giornali, alcuni giorni or sono a Milano. Ci siamo organizzati come tutte le classi rispettabili e rivendichiamo finalmente i nostri diritti.</p>
               <p>Io, intanto un po’ seccato di avere involontariamente dato la stura a una serqua di melensaggini, porgevo all’uomo i due soldi consueti. Egli li prese e continuò:</p>
               <p>— Lei crede che scherzi. No. Ci siamo organizzati sul serio; e poi, guardi, legga i giornali e vedrà. Un congresso con tutte le regole. Era ammessa perfino la stampa.</p>
               <p>Qui sorrise, non so perchè. Poi continuò:</p>
               <p>— Dopo ampia ed esauriente discussione abbiamo votato un memoriale col quale si domandano otto ore di lavoro... Sì, perchè, una volta eravamo costretti a stare delle giornate intere all’angolo delle strade. Con la nuova sistemazione potremo, dopo otto ore al massimo, andare per i fatti nostri, a teatro, al circolo, a passeggio. Non parliamo del riposo festivo, che quello, oramai, ce l’ha anche l’<hi rend="italic">Umanità Nuova</hi> che è il giornale meno festivo dell’universo. Con questo abbiamo voluto stabilire più che altro, un principio; quello della uguaglianza delle classi dei lavoratori, che sono tutti utili a un modo. Io, per esempio, che le domando l’elemosina e che, per una volta ancora, accetto i suoi due soldi – che sono veramente troppo pochi – le sono utile quanto il barbiere. Quello le rade a nuovo la fisionomia, io le pongo in assetto la psicologia mattutina, col roseo colore di una buona azione. Ed è anche un monito. Se io non fossi qui con tutti i miei stracci addosso – tutti, perchè a casa non ne rimangono, tanto là sarebbero inutili – lei magari giocherebbe in borsa o si darebbe ciecamente a qualche altra pazza gioja del genere e allora? Un bel giorno lei si lamenterebbe della sorpresa. Invece, no. Lei mi vede: ebbene, se lei gioca in borsa, o si dà alla politica o alla letteratura, eccomi: il suo destino. Faccia quello che vuole, ma non avrà per bacco, il diritto di stupirsi. Stabilito questo principio abbiamo proseguito logicamente arrivando, come è naturale alle provvidenze di carattere preventivo, invalidità, vecchiaja, trent’anni di servizio. Per esempio: un disgraziato colpito al viso, da qualche male repugnante ha diritto di inscriversi alla F. I. A. P. – federazione italiana accattoni pubblici – e conseguentemente, di esercitare la professione. Ma, se guarisce? Con che cosa desta compassione? È un caso di invalidità molto interessante ed anche a questo abbiamo provveduto. Capisco che la compassione si desta in molti modi e quattro soldi – non due, signor mio – si possono guadagnare anche raccontando le disgrazie della suocera, ma lei converrà con me nell’ammettere che una volta messi su questa via non si capisce più chi sia il mendicante: se insomma, è lei che deve quattro soldi a me, o se sono io che ne devo dare due a lei. Naturalmente anche nella nostra categoria ci sono diverse tendenze: fascista, comunista, pipista. C’è di tutto. Dopo la guerra è stato un mezzo pasticcio, con l’ingresso di molti cosidetti mutilati, che hanno perduto chi questo membro chi quello, dovunque, meno che al fronte, chè anzi erano così fin dal tempo del primo giro d’Italia e che adesso fanno fiori di quattrini scroccando la compassione alle spalle dei mutilati autentici. Sono tanto pescicani che hanno ottenuto perfino la inclusione della clausola con la quale si vuole a tutti i costi che il governo pensi a fornire a tutti i membri meccanici. Fanno rabbia, fanno. Vorrei vedere se il governo potesse far ricrescere le gambe e le braccia! Si ficcherebbero in una campagna a fondo contro l’intervento governativo. Ma tant’è. E si diano a lor signori le gambe meccaniche!</p>
               <p>Il mendicante tacque un momento guardandosi le ginocchia. Sospirò.</p>
               <p>— No, non mi manca proprio niente! Ho due gambe così buone che per ottenere un po’ di incertezza nel passo – il passo della fame – debbo tutte le mattine farmi dare da mia moglie una discreta dose di calci negli stinchi. Mia moglie è così entusiasta di questa sua mansione mattutina che la compie quasi sempre anche alla sera. Così tiro avanti alla meglio. Ma torniamo al congresso. Un progetto ha ottenuto l’unanimità assoluta più uno: l’abolizione dei ricoveri di mendicità, che evidentemente costituiscono un residuo medioevale di una civiltà antilibertaria tramontata. Siamo elettori, sì o no? Siamo liberi sì o no? Dunque, niente ricoveri. Non si è mai sentito dire che i poeti debbano essere rinchiusi tutti in un manicomio. Dunque? Libertà di esercizio. A proposito: abbiamo avuto qualche volta dolorosa esperienza di una iniqua legge per la quale di quando in quando ci mandano in galera. È ingiusto! Noi vogliamo, sì, l’abolizione dell’accattonaggio propriamente detto e che consiste nel correre dietro alla gente con le lagrime agli occhi, ma se invece di star fermo al suo cantone, al suo ufficio, un disgraziato senza clienti, spinto dalla fame, corre dietro a una pelliccia, non deve essere arrestato, giurabbacco! Gli si dà un franco, no? Niente galera. Di questo parere, mi consta sono anche i ladri.</p>
               <p>— E come farete a ottenere tutte queste belle cose?</p>
               <p>— Prima di tutto adottiamo il principio del nostro grande maestro Francesco Saverio Nitti: o ce li date o ce li prendiamo. E poi, abbiamo interessato alla Camera un pajo di straccioni....</p>
               <p>Non so come sia andata a finire la F. I. A. P. ma ho notato molta gente nuova in automobile che non appartiene sicuro al ceto medio e tanto meno all’<hi rend="italic">high life</hi>....</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2141_1188090166"/>8. – High life.<ptr type="bookmark-end" target="#id___RefHeading__2141_1188090166"/>
               </head>
               <p>E quando dico <hi rend="italic">high life</hi> non mi riferisco al significato autentico e nemmeno a quello daveroniano della parola. Mi spiego. Tu sai che in certi periodi dell’anno, un disgraziato ceto medio pensa volentieri al suicidio: il sarto, il padrone di casa, l’agente delle tasse e... lo stipendio, tutte cose che si fanno di quando in quando più opprimenti che mai. Una volta, decisi di cambiare ceto. Mi presentai al proprietario di un caffè cittadino e gli dissi tutto d’un fiato:</p>
               <p>— Giovane, bene educato, disinteressato, cosciente e pratico del mondo domanda essere accolto, quale cameriere suo esercizio. Presentansi ottime referenze.</p>
               <p>Si mise a ridere.</p>
               <p>— Sa – disse. – Non ci posso far niente. Se lei vuol fare il cameriere si rivolga alla lega dei camerieri. Il principio d’organizzazione mi vieta di accogliere a far parte del personale del mio esercizio chiunque non appartenga all’organizzazione. Si organizzi e poi torni.</p>
               <p>Andai dal capo della lega dei camerieri e gli dissi:</p>
               <p>— Senta: giovane distinto, eccetera desidera organizzarsi, intendendo fare il cameriere.</p>
               <p>Mio Dio! Fare il cameriere non è poi – credevo io – un’aspirazione immodesta! Nè – credevo io – appartiene all’ordine delle speranze folli della natura di quelle che a dieci anni vi fanno dire «Quando sarò grande voglio fare il miliardario americano». E quando siete grande vi fanno comperare le cartelle della tombola nazionale a favore di quelli che non la comperano. Eppure il capolega sorrise. Mi domandò:</p>
               <p>— Compagno, che mestiere hai fatto fino ad ora?</p>
               <p>— Ho scritto nei giornali.</p>
               <p>— Borghesi?</p>
               <p>— Sì, ma la colpa è di papà.</p>
               <p>— Allora sei un intellettuale. Niente, niente. Prima di tutto non si può fare il cameriere se non si è camerieri, e non si è camerieri se non si è sempre fatto il cameriere e non si è camerieri se non si è nella lega dei camerieri. Dunque, torna a scrivere sui giornali borghesi, perchè non hai altro da fare, oramai.</p>
               <p>Mi resi conto in quel momento di molte cose, anche del bolscevismo, del quale avevo incominciato a capire soltanto qualche cosa, quando si seppe che Lenin faceva sparare dalla sua guardia regia sui compagni che non la pensano come lui. Bisogna nascere camerieri, insomma. Invece di vagire, bisogna, neonati urlare: «Una menta al seltz e quattro macchine!» Ho fatto il giro di tutte le leghe più in vista. Sono stato anche a Genova per tentare la carriera dei pulitori di rotaje di carene, ma ho avuto sempre la medesima risposta. E ripresi, mio malgrado la penna. Meditare e scrivere, sopratutto scrivere. Mi dispiace, ma non posso fare altro.</p>
               <p>E dico che coloro i quali parlano di rivoluzione come di una cosa che appartenga al futuro, mi fanno l’effetto degli Ebrei che attendono ancora il Messia. È fatta. Tra poco vivremo in un mondo così perfettamente opposto a quello di ieri, che a me farà l’effetto di vivere nel 1820. Sì: i titoli nobiliari, i titoli accademici, i meriti personali, i buoni di stato col ritratto di Vittorio Emanuele terzo saranno aboliti. Ma siccome anche in politica è vera la legge di Lavoisier, secondo la quale nulla si crea e nulla si distrugge in natura, gli uomini finiranno per sostituire ai titoli nobiliari i titoli professionali, con diritto di eredità, salvo i decreti del Sire, che sarà il Commissario del Popolo; ai meriti personali, niente perchè hanno un valore del tutto morale; ai buoni di stato, altri buoni che a prima vista sembreranno falsi, perchè invece di una testa di Re vi porteranno una testa di.... qualchedun altro.</p>
               <p>E via di questo passo: avremo una lega dei cavalieri della corona d’Italia, la federazione di conti marchesi e affini, la confederazione generale degli impiegati di concetto (dei pochi che saranno rimasti vivi perchè a quanto pare il bolscevismo odia più che il capitale valore, il capitale concetto): e queste organizzazioni daranno a poco a poco la scalata alle loro rivendicazioni. Aristocratico sarà sinonimo di vittima della ingiustizia sociale e il Commissario del popolo, passando in automobile a traverso alla piazza gremita di dimostranti, sarà preso a sassate e a male parole dal capo della lega marchesi conti e affini, il quale non sarà nemmeno N. H. poi che è noto, per legge oramai consacrata dall’esperienza storica, come i capi delle leghe facciano sempre un altro mestiere. Allora verrà fuori la guardia rossa che sparerà sulla folla e farà molte vittime. Sciopero generale degli impiegati di concetto: i medici, i professori, gli avvocati, gli ingegneri, gli artisti, gli scienziati incroceranno i pensieri. Baldoria della folla analfabeta.</p>
               <p>Censura, repressione violenta. Poi guerra per la patria bolscevica. E, forse, anche se l’Italia sarà bolscevica, si troveranno ancora, non sempre fra i bolscevichi, come si trovarono ieri non sempre fra gli interventisti, cinquecentomila eroi capaci di farsi ammazzare. Poi la guerra finirà. E le cose andranno come vanno adesso, con molto caro viveri. E beati i signori camerieri, i signori spazzini, i signori capilega che fanno sempre un altro mestiere.</p>
               <p>A ciascuno l’ora sua.</p>
               <p>Per noi però le cose non muteranno, perchè se anche la bavosa confederazione plutocrati, pescicani e affini, finirà per riavere, dopo la guerra del secolo prossimo, la sua posizione morale, a chiunque si presenti per dare l’opera propria alle corporazioni di mestiere, d’arte o professione, sarà data una eguale risposta:</p>
               <p>— Cosa faceva lei? L’intellettuale? Puah! Niente, niente: qui non c’è posto per lei. Questa è <hi rend="italic">high life</hi>, blasonata di spiedi col pennacchio, di casseruole con sette palle, di scope con la corona. Niente, niente: lei è un disgraziato. Si organizzi.</p>
               <p>Va bene, ma con chi, se i miei compagni di sventura la pensano ciascuno a modo suo? Basterebbe una sola idea comune per salvarci tutti. Ma non c’è. Ceto medio, ceto onesto e tranquillo, intellettualoide, inutile allo stomaco del prossimo, hai paura della rivoluzione? Stai tranquillo: bada a camminare intorno al tuo campanile. È una cosa che non ti riguarda. Riguarda l’<hi rend="italic">high life</hi> delle palle e l’<hi rend="italic">high life</hi> del callo. Tu sei <hi rend="italic">life</hi>, semplicemente, senza palle, nè callo. È destino che tu abbia sempre a invidiare qualcuno che sta meglio di te, di sopra, di sotto, d’inverno e d’estate, da presso e da lontano, fin che tu viva... <hi rend="italic">et ultra</hi>.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2143_1188090166"/>9. – Il capitolo dei re.<ptr type="bookmark-end" target="#id___RefHeading__2143_1188090166"/>
               </head>
               <p>Non avvilirti nemmeno per questo: da qualche tempo è entrato nelle nostre file consacrate alla mediocrità – che in fondo è la vera forza dei tempi – qualcheduno che non ti saresti mai aspettato, pure aspettandolo da un momento all’altro: il re. Con l’erre minuscola perchè, più che del Re d’Italia, qui si tratta del re come istituzione, o meglio dei re sentimento; cose borghesi e minuscolissime. Se tu non afferri la differenza che passa tra le tendenze repubblicane dello spirito moderno – fatalissime se vuoi – e questo fatto che il re sentimento è del tutto ignorato da coloro stessi che reggono la cosa pubblica, sei un cretino. Noi ignoriamo: cioè, non siamo nè monarchici, nè repubblicani. Niente. In questa atmosfera sentimentale, che non ha nulla a che vedere con lo sviluppo delle dottrine sociali, il re diventa un nostro carissimo compagno quotidiano; al quale si può dare magari qualche buffetto. Se dovesse andarsene per sempre dalla storia noi non ce ne accorgeremmo. Vedi? Non è il caso di Luigi Filippo che andava a prendere l’americano al seltz all’angolo della via, insieme agli operai dei vicini cantieri. I francesi è vero, ignoravano quel buon uomo e quando se ne andò non si lamentarono gran fatto, ma in Francia rimaneva il re, il quale continua anche oggi a dominare lo spirito della democratica repubblica. Rimaneva; e i monumenti equestri delle piazze non divennero fredde testimonianze di un passato dimenticato, ma severe, eloquenti determinazioni dell’immanente. Insomma, in Francia non sarebbe mai accaduto a nessuno dei quaranta re, lo scherzo che accadde a un Vittorio Emanuele II, che abita, cavallo compreso, in mezzo a una piazza di provincia.</p>
               <p>Dunque, una notte... (mi permetto di prenderla un po’ comoda, perchè tu evidentemente non hai nulla da fare) una notte passando per la piazza, guardai in su: guardai la statua del Re Galantuomo. Hai notato che le statue del Re Galantuomo sono tutte brutte? Guardai in su perchè ero in un momento di pessimismo acuto e il mio senso estetico e le mie sensibilità pesanti, sommerse nella caligine pesante del dopo guerra, non avevano a temere nessun doloroso turbamento. Pensavo al meccanismo complicato di questa vita terribilmente faticosa, pensavo alle complessità insondabili dell’anima umana, voragine mascherata dal sempre verde fogliame delle belle parole; pensavo che i galantuomini erano tutti morti. Che ecatombe! L’onestà era scomparsa... (il pane costa... le scarpe costano... le automobili... molto sangue... gli abiti... molte lacrime) scomparsa... Anche in me stesso. Che orrore sentire in fondo alla propria coscienza, ieri tranquilla e limpida, serpeggiare per esempio, gli istinti del furto e dell’odio al prossimo... E poi dicono gli illusi che certe teorie di fraternità alla russa, come l’insalata, non prendono piede! Ma insomma: un galantuomo, chi mi dà un galantuomo per stringergli – se permette – la mano, per vederlo, almeno vederlo?</p>
               <p>E guardai in su.</p>
               <p>Stupii: al re mancava la sciabola. Io pensai che i monumenti – se Dio vuole – come un dì i monumentati, subiscono le leggi della vita e della morte e si consumano, come si consumano anche le nostre ossa, dopo la morte; non pensai che un incidente qualunque potesse avere mutilato – trattandosi di una fusione in bronzo si può dire – il monumento della sua sciabola, istrumento necessario per un Re che, snudandola in tempo di guerra, fa la guerra anche se non vede la guerra, e accarezzandone l’elsa col palmo della mano in tempo di pace, dimostra di incoraggiare la prosperità del suo popolo e di prometterne la tutela fino all’estremo. Non pensai dunque alle possibili ingiurie del caso e del tempo, o meglio, non solo pensai alle ingiurie del tempo, ma anche a quelle della paglia.</p>
               <p>Dall’immenso scroscio della guerra sono uscite alla luce del sole due o tre persone, quattro o cinque idee. È poco, dato il numero dei morti, ma tant’è. Anzi bisogna ammettere che si tratta di uomini e idee poco lontani tra loro: eufemismi di assestamento, come si suol dire, per mascherare la vacuità della nostra esaurita civiltà occidentale. In fondo una reazione meccanica: reazione violenta alla violenza della guerra: disarmo, disarmo, disarmo.</p>
               <p>Questo del disarmo è sopra tutto il chiodo fisso del secolo.</p>
               <p>E incominciamo dai monumenti. Così Vittorio Emanuele, l’unico galantuomo di tutta la Piazza – compresi i passanti – è privato dell’istrumento necessario alla sua professione, del simbolo tradizionale del suo diritto. O che vuol dire? Chi sa? Forse si tratta soltanto di un semplice congedo di classi: la classe dei Re, classe di ferro come tutte le classi che vanno in congedo, classe infelice, anziana, e sempre sotto richiamo, e congedata senza indennità. Me ne dispiacerebbe, perchè fra un Re donato al popolo da una legge secolare che inchioda una corona sulla testa di Cajo o di Sempronio soltanto in base alle loro irresponsabilità genealogiche, e un re a scadenza fissa come le camere ammobiliate, donato al popolo dal suffragio universale, preferisco il primo: può anche darsi che sia un galantuomo.</p>
               <p>Tutte fantasie inutili: seppi più tardi che era stato uno scherzo dei due repubblicani del paese. Il male è che se non mi fossi io stesso affrettato ad avvertirne il sindaco, nessuno se ne sarebbe accorto. Ciò non tolse che quando lo si riseppe, non si levasse da ogni contrada un urlo di indignazione. Poi tutti ci risero sopra.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2145_1188090166"/>10. – Continua il capitolo dei Re.<ptr type="bookmark-end" target="#id___RefHeading__2145_1188090166"/>
               </head>
               <p>Ci vollero due mesi e una deliberazione di Giunta, ma poi la sciabola fu riconsegnata al Re Galantuomo. Fu di notte. Ed io che in fondo avevo qualche diritto, volli prendere parte alla riconsacrazione militare e sentimentale della statua. E se è galantuomo davvero – pensai – qualche cosa deve succedere. Non so precisamente che cosa mi aspettassi, ma siccome era di notte e ci si vedeva pochissimo, credo di aver pensato che egli avesse a rimettere in uso volitivo e attivo qualche cosa che un Re non può donare per ragioni di legittima difesa: l’autorità. La sciabola che gli artieri rinsaldavano al fianco del re monumentato era un segno del destino. Tremai. Rimasi solo con lui, che era armato fino ai denti. Avevo voglia di dirgli:</p>
               <p>— Come, la mettiamo, maestà?</p>
               <p>Ma non ne ebbi – come sono plebeo! – il coraggio. Egli sì, invece, ebbe il coraggio di parlarmi. Bisogna riconoscere che per abbordare un individuo che non si sa chi sia, di notte, in un paese latino, in pieno secolo ventesimo, ci vuole un fegato di bronzo, un’arma al fianco lucidata di fresco e molta fiducia nella Provvidenza divina. Disse:</p>
               <p>— Noi (<hi rend="italic">majestatis</hi>). Noi siamo stanchi. No, non si spaventi per la Nostra durlindana: è una figura rettorica. Tutta la Nostra persona è una figura rettorica. Piace solo ai poeti e agli istintivi e il razionalismo l’ha fatta andare giù di moda. Buona notte. Ma siamo stanchi di cavalcare a questa maniera in mezzo a una piazza come questa e sopra una folla come questa... Guardi: una volta avevamo un discreto bagaglio di illusioni. Per esempio; l’unità d’Italia. Veramente la colpa non è nostra. Il maggiore responsabile per noi, fu Camillo, tanto buono, ma ostinato. E chi se ne infischia oggi dell’unità d’Italia? Cosa vuol dire Italia? Anche l’unità d’Italia è una figura rettorica, come la Nostra durlindana. E quella chiesa maestosa e arcigna che ci sta dinnanzi, che cosa è? Cos’è un tempio? Perchè ci sono i templi? La massa – una volta dicevamo il popolo; ora si dice massa e si è più esatti – la massa va a pregare in piazza e del «paternostro» ricorda solo il pane quotidiano. La massa ha una sola cattedrale: la cooperativa di consumo. Accidenti come si progredisce! Anche il Municipio è una figura rettorica... Non sappiamo come facciate a vivere cari posteri nostri, soffocati come siete dalle figure rettoriche. Un mondo di cartone. Noi ci consoliamo di ciò perchè siamo morti, ma confessiamo che a tutta prima ne avemmo dispiacere. Come avrà notato, giovanotto, noi non abbiamo pronunciato una sola parola intorno alla significazione di Nostro nipote il democratico. Il quale avrà le sue buonissime ragioni, ma abbiamo genericamente l’impressione che si comporti come se dovesse farsi perdonare il retaggio degli avi suoi. Lasciamo andare. Ritorniamo ai posteri, come massa. Dico: vi siete accorti che fra le tante figure rettoriche voi ne state prendendo sul serio qualcuna, terribilmente marchiana? Voi ammettete certe dinastie assolute che sono balorde e schifose nello stesso tempo. Fate ridere. Permettete, giovanotto, che vi dia del voi? Vedete giovanotto: noi abbiamo in sostanza dovuto cedere il posto ai pescicani – ecco tutto il segreto – ai pescicani che hanno guadagnato e speculato sulla guerra e sulla pace. Essi sono di due categorie: quelli che si sono accontentati di fare dei quattrini (e questi fanno schifo ma non ci interessano); e gli altri che con la guerra si sono guadagnati un posto in società e un pane quotidiano. Costoro ci hanno spodestato e stanno fondando delle nuove dinastie, che già si riconoscono ad occhio nudo, sull’albero genealogico della «bagola». Questi fanno... come gli altri e fanno anche ridere. Lasciamoli fare. Se i Savoja dovessero andare in campagna, in licenza, la dinastia dei Turati li sostituirebbe, a meno che la dinastia dei Mussolini non facesse opposizione. Ma non credo. Sarebbe in ogni modo una delle solite guerre di successione. Roba vecchia. Lasciamoli fare. Ce ne duole per il popolo, cioè per la massa di teste che passa sotto la coda del nostro cavallo, le quali teste in buona fede pensano che sia suonata per sempre l’ora dei re, e non sanno che tutte le volte che l’orologio batte, suona per essi l’ora degli imbecilli. Cerea, chiel!</p>
               <p>— Buona notte, Re Galantuomo, voi siete simpaticissimo.</p>
               <p>— Puoi darmi del tu. E fammi il piacere di non chiamarmi più galantuomo, che è un’altra durlindana inutile...</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2147_1188090166"/>11. – La romanza del mughè.<ptr type="bookmark-end" target="#id___RefHeading__2147_1188090166"/>
               </head>
               <p>Tu immagini che io mi sia allontanato dall’Augusto Signore che mi aveva così affabilmente rivolto la parola, intonando la marcia reale. Nemmeno per sogno! Già, il primo a fuggirsene sarebbe stato proprio lui. No: senza intenzione, anzi, direi per un moto riflesso di pura incoscienza, e per ciò tanto più significativo, mi diedi a fischiettare la romanza del mughè, che credo sia la sola piattaforma sulla quale è possibile organizzare economicamente il ceto medio.</p>
               <p>Nelle allegre serate familiari dove c’è sempre qualche giovane di belle speranze che recita dei versi, magari suoi, qualche fanciulla di mammà che strimpella la prima sonatina di Czerny; qualche tenore squalificato che ha il <hi rend="italic">Rimpianto</hi> di Toselli; non manca mai il mattacchione allegro che si incarica di rimettere l’adunata in carreggiata con la vita, intonando fra le risate generali</p>
               <p rend="start">vo’ cantarti la romanza<lb/>la romanza, la romanza...</p>
               <p>Strada facendo di questo passo, si viene poi a capire che la peregrina romanza è dedicata a quel vago fiorellino che si chiama mughè (in borghese mughetto). Orbene la nojosissima melodia di questa canzonetta, balzata in una notte di malinconia dal cervello di uno studente ozioso e bighellone, ti si attacca all’anima e ai timpani auricolari e non ti abbandona più. Hai un bel cacciarla da te come una mosca importuna; essa ritorna ossessionante e implacabile e ti costringe a fischiettare, a balbettare, a riprodurre</p>
               <p rend="start">vo’ cantarti la romanza</p>
               <p>È inutile arrabbiarsi: la colpa non è di quella musica: la colpa è della vita. Bisogna riconoscere che in queste manifestazioni artistiche dell’ignoto, le quali hanno il magico potere di abbarbicarsi al nostro organismo fisico e morale, è una oscura aderenza a un non so che di panico, di eterno, di vero. Come il coro dei grilli che respira nelle serate calde la sua quiete idilliaca, come il mormorio dell’acqua corrente che ripete il suo ritmo all’infinito, e ti addormenta, anche ribelle, nei sogni più tranquilli. Come l’eterno sciamare del ceto medio in cerca della giustizia sociale.</p>
               <p>Chiamala ipnosi se vuoi, ma visto e considerato che è in natura, prendiamone le esperienze per considerare il fenomeno musicale alla stregua delle medesime leggi biologiche. E sia rispettata la cantilena goliardica, come si conviene a uomini del ventesimo secolo, in presenza di un misterioso fenomeno in atto. Gli uomini passano e con gli uomini le idee. Sotto la cappa del cielo eterna, nelle sue luci profonde e ammonitrici, è uno svariare inafferrabile quasi insensibile di nebulose addensantisi e dilenguantisi sul nostro tormento sulla nostra stanchezza, sulla nostra noja. Passano in mille stratificazioni atmosferiche sotto la cappa del cielo mentre ci si uccide, ci si abbraccia, si piange, si soffre... Sopratutto mentre ci si stanca. E allora non sappiamo trovarci una espressione più persuasiva di questa. E si canta:</p>
               <p rend="start">Vo’ cantarti la romanza</p>
               <p>tante volte, tante volte, all’infinito: è una tormentosa rivoluzione della universale seccatura. La guerra, la pace, le lotte di classe, l’enorme confusione degli ideali, l’urto tra le aspirazioni filosofiche che hanno un significato evanescente nella vita mediocre e le braciole di majale che hanno un significato permanente da per tutto: è questa la miseria commessa al nostro secolo dalla guerra preparata dai nostri padri e che noi soli dobbiamo portare, noi soli, che patiamo la guerra e patiamo la pace, senza possibilità di rivalse, noi soli, che – come vedi – siamo costretti a ridurre tutti gli aspetti della nostra breve storia al loro aspetto economico!</p>
               <p>E non ti pare che il «vo’ cantarti la romanza» cominci a rivelare un profondo significato e che potrebbe essere l’inno internazionale delle vittime? Tanto tra questo, e quello che è stato insegnato alle masse, come significato poetico e musicale, non c’è molta differenza. E noi ci intoneremo di più, come deve essere con le espressioni statiche, fondamentali, tetragone del regno naturale: i grilli cantano nelle serate calde, alla campagna: le acque non mutano il loro ritmo ipnotico, le stelle ridono. Attacca, maestro!</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2149_1188090166"/>12. – Sonata in minore.<ptr type="bookmark-end" target="#id___RefHeading__2149_1188090166"/>
               </head>
               <p>Non facciamoci delle illusioni. Tu ed io – poverini – sappiamo benissimo che alla prima occasione ci lascieremo trasportare dallo zeffiro dell’ideale e scenderemo in lizza a combattere fieramente in nome dei proclamati ideali. Sei socialista tu? Io no, ma ciò non conta. Passerà una bandiera, parlerà un uomo, il nostro cuore pulserà più forte. E alla fine diremo: ecco una forza, ecco una voce, ecco un voto. Oppure ti accadrà di sentirti così inesorabilmente colpito da uno spettacolo qualunque della natura o dell’arte, che il primo uomo che t’avvicina, quello diviene il tuo migliore fratello; la prima idea, il primo sogno che ti si manifesta nell’attimo del rapimento, quello si confonde col tuo sogno e in te discende, in te, fatto improvvisamente capace di una molteplice umanità.</p>
               <p>Bada che è questo il punto debole: il ceto medio è sentimentale.</p>
               <p>Una sera, proprio qui, al conspetto della più ammaliante basilica d’arte gotica, mi fermai. La luce diffusa faceva più fosco l’edificio e più chiare di luci velate le tombe dei tre sapienti che son lì, a contrastare il passo al terrore mistico delle notti lunari, con gli ordini leggiadri delle colonnine bianche e le gugliette lucide. Era, o mi pareva che fosse, un parossismo di nostalgia: nostalgia di un mondo che forse non fu mai, proprio come la realtà del monumento lo evoca ai nostri sogni, ma che appunto per questo giustifica il passatismo degli inquieti e dei dubitosi; nostalgia di una bontà – che fu – dimenticata; di un amore – che fu – dimenticato; d’una bellezza – che fu ed è – più forte del tempo, testimone d’un immenso respiro di verità, soffocato dal tempo e dai tempi nel cuore degli uomini inquieti.</p>
               <p>Al crepuscolo è lieve, dolcissimo, il riposo dello spirito, che s’affaccia indiscreto all’intimità di quelle finestrelle acute, donde pare sia possibile carpire al mistero una visione viva dei sogni accarezzati; e s’adagia nella tranquillità liquida d’un’atmosfera che s’intona, sotto l’ampia curva dei contrafforti, alla placidità rassegnata delle pietre secolari, delle tombe, del cielo; e si perde nell’armonia confortevole delle colonnine nascenti dal verde fondo del prato, del verde vivo delle tre gugliette incastonate al rosso cupo dell’abside; è dolcissimo il riposo dello spirito, se vaga intorno all’invidiabile tomba di Odofredo che non fu poeta ed ebbe forse per questo in sepoltura, l’eterno bacio della poesia.</p>
               <p>Ricordo che quand’ero fanciullo, mio padre mi diceva: «Vedi? Lì dorme Odofredo. Tutta la sua vita dedicò allo studio del diritto per la giustizia fra gli uomini». E fin da quel tempo concepii per quelle tombe solenni e leggiadre un rispetto smisurato.</p>
               <p>Non mi muovevo, tutto pervaso dall’ebrietà delle commosse fantasie. Quand’ecco, un’ombra viva si muove fra le colonnette superiori della tomba. Stupito guardo meglio. Un ragazzo del popolo mi si mostra col suo volto spavaldo e provocante. Saltella un poco, intorno al sarcofago secolare, poi svelto come un gatto vi si siede sopra tranquillamente. Il mio sangue ebbe un tuffo: ebbi per un momento il pensiero di gridargli qualche particolarità della sua fede di nascita, ma certe cose i ragazzi le sanno a memoria e anzi che turbarli, li divertono. Come fare, per dare un’espressione qualunque al senso di disgusto provocato al mio organismo fisico e morale da quell’irriverente? Dall’alto della tomba di Odofredo partì un canto che mi quietò: l’internazionale. Ne ho fin sopra ai capelli, ma le voci bianche abbelliscono anche le canzonette del volgo. E poi – lo confesso – fui preso da un altro sentimento, da una specie di persuasione armonica – che so? – dalla vivacità del contrasto poetico. Sì, lo so, la Russia... ma insomma, quel ragazzo mascalzone che, seduto comodamente sulla tomba di un giurista insigne, cantava l’internazionale, mi piacque. Non vidi più nulla di irriverente nel suo contegno, dal momento che anch’egli era là per la giustizia degli uomini, all’ombra di una basilica millenaria. Non solo non vidi più nulla di irriverente, ma ebbi un po’ paura di me stesso, dei miei pensieri, della mia coscienza. Insomma, anche oggi si invoca la fratellanza degli uomini, la comunanza dei destini, la reciproca bontà, in nome della giustizia, in nome della verità, in nome del diritto. E se c’è <hi rend="italic">qualcheduno</hi> che invoca con sincerità e fede queste cose, bisogna amarlo, se invoca con coscienza e combatte con lealtà, bisogna amarlo, se canta col cuore, consapevolmente, bisogna amarlo. E ajutarlo e camminare e insegnargli forse anche a camminare per la via dolorosa della giustizia, della bontà, della verità...</p>
               <p>Quando ti dico che il ceto medio è sentimentale! Di lì a poco fui costretto a gridare:</p>
               <p>— Imbecille!</p>
               <p>Disceso dal sarcofago, il ragazzo – al quale quella musica faceva evidentemente lo stesso effetto che a me – mi volse cortesemente le spalle e contro il sarcofago marmoreo del giureconsulto, brevemente, come un giovane cagnolino...</p>
               <p>Un particolare: non cessò di cantare durante la bisogna; soltanto mutò canzone, sempre rimanendo in repertorio: «Noi siamo i soci fondatori della lega».</p>
               <p>— Ma con chi dice? Con Odofredo? Con Vespasiano?</p>
               <p>Dolorosamente troncai la mia sonata in minore. Aveva ragione lui ancora! La sua coerenza musicale e filosofica vinceva la mia labilità sognante. Il diritto? Ha ragione lui, perchè «diritto» significa sinteticamente i «doveri» e non c’è più che quel suo repertorio musicale che sia in grado di definire sinteticamente i diritti o meglio i doveri degli altri. Odofredo? E chi è? Ci hanno insegnato chi siamo noi – noi siamo i soci fondatori – e l’internazionale. E basta. La bontà, la verità, la giustizia, che roba è?</p>
               <p>E me ne andai con un rancore sordo nel cuore. Ma era un rancore estetico soltanto.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2151_1188090166"/>13. – La resa di Berg op Zoom.<ptr type="bookmark-end" target="#id___RefHeading__2151_1188090166"/>
               </head>
               <p>Perchè dal punto di vista politico le canzoni e le... manifestazioni fisiologiche di quel ragazzo – che era in quel momento qualche cosa di più e di meno di una libera individualità, ma una sintesi, un simbolo – non mi preoccuparono gran che: il popolo italiano, come popolo, difficilmente può fare una rivoluzione. La sua mentalità, per eccellenza frammentaria, non arriva più in là della scaramuccia, nella quale egli esaurisce volentieri le sue forze ideali e l’istinto romantico dell’avventura. Poi si ferma e attende saggiamente gli eventi.</p>
               <p>Ci sono i partiti politici che dovrebbero rappresentare la quintessenza delle possibilità nazionali, il <hi rend="italic">cogito ergo sum</hi>, anzi l’<hi rend="italic">ago ergo sum</hi> della vita del paese in tutti i suoi aspetti. E sono molti. Molti gli aspetti e moltissimi i partiti che la coscienza individuale, portata al parossismo dalla civiltà moderna, tende a moltiplicare. (Tienmi in mente che a questo proposito devo scrivere, anzi parlare un altro capitolo). Ma semplifichiamo.</p>
               <p>Dal punto di vista delle riforme i partiti si dividono in evoluzionisti e rivoluzionari – immanenza o trascendenza? Mah! – ma accade questo, in Italia: i rivoluzionari dicono:</p>
               <p>— Bisogna ottenere una grande e compatta concordia, per realizzare l’urto che schianta.</p>
               <p>Gli evoluzionisti dicono:</p>
               <p>— Bisogna ottenere una grande concordia, per arginare l’urto ed evitare lo schianto.</p>
               <p>Tutti sono persuasi che, prima di incominciare a muoversi, bisogna ottenere questa unità. E da ogni parte, per ottenere la unità, si letica.</p>
               <p>Andando a casa tutto solo nel silenzio della notte, mi scopro sovente a bisticciare, per mettermi d’accordo con me stesso. Arguisco che, se questa convulsiva fase evo-rivoluzionaria dovesse spezzarsi definitivamente in una rivoluzione, le cose probabilmente andrebbero in modo ben diverso da quello che non pensino i semplicisti. Non si può assolutamente prevedere che cosa sarà questa rivoluzione: può anche darsi che incominci con uno sciopero dei camerieri e con un atto di energia del ceto medio.</p>
               <p>E chi avrebbe potuto prevedere che, con tanta fretta, i socialisti sarebbero diventati dei conservatori, degli amanti dell’ordine e delle istituzioni, dei difensori delle autorità costituite... da essi stessi? Eppure essi confessano di essere ancora ben lontani dalla Russia! Mistero!</p>
               <p>Però – già, si dice sempre così – io me la sentivo, per certi segni.</p>
               <p>Ricordi? Tutti si erano messi in testa che la rivoluzione socialista dovesse venire a ora fissa, a scadenza determinata, come un matrimonio o una cambiale qualunque. Si stava tranquilli tutto l’anno, fra una scaramuccia e l’altra, ma quando arrivava il primo maggio non si vedeva l’ora che venisse il giorno dopo, per poter dire «No, non abbiamo fatto la rivoluzione.» E, bada, non si trattava di una convinzione arbitraria, creata nel cervello meravigliosamente ipocondriaco dal ceto medio dalla paura delle scocciature rivoluzionarie. Ma che! Era una strana speranza del popolo rivoluzionario che, la sera del trenta aprile sorrideva ammiccando con mistero e la sera del primo maggio non sorrideva più senza accorgersi che i suoi Robespierre si giocavano di lui sfogliando un calendario.</p>
               <p>Già, perchè lo sapevano anche loro, i Robespierre, che i grandi avvenimenti della storia, come le cannonate, non scoppiano mai due volte nello stesso luogo. O pensa alla vittoria italiana: Vittorio Veneto ci capitò inaspettatissima – come data, non come fatto – un giorno che pioveva e che non aveva proprio nessuno carattere di particolare dignità a giudicarlo così, ad occhio e croce. Ora, sull’alba del primo maggio, festa del lavoro stava scritto a caratteri cubitali e internazionali la fatidica parola «Occupato». Ciò significa che la rivoluzione o è scoppiata prima o scoppierà dopo, o – può anche darsi questo caso – non scoppia più. Una volta ammesso che i rivoluzionari cercavano il giorno adatto, si fa presto a capire come fu veramente che la rivoluzione la incominciarono coloro, che non ci avevano mai pensato.</p>
               <p>Perchè il cinque maggio, ad esempio, è l’anniversario della morte di Napoleone e senza dubbio sull’affascinante imperatore vigila un destino benigno che vieterebbe certamente in quel giorno qualsiasi avvenimento che fosse capace di affiochire, anche di poco, la face che la storia accende sulla tomba dell’Eroe.</p>
               <p>Il giorno 9 – vedi l’utilità del calendarietto dei Robespierre? – 1849: «Muore in esilio, il signor Lo Piparo». Andiamo avanti: «10 maggio 1919: il professore Impallomeni scopre il bacillo della febbre spagnola. 11 maggio 1230 Fra Bonvesin da Riva scrive la sua ultima poesia in volgare». Come vedi, siamo a cavallo per qualche giorno. E andiamo innanzi, fatti più tranquilli dall’austera fidanza della storia, mentre gli alti dignitari del fu rivoluzionarismo italico fanno la corte alla vecchia borghesia, imbellettata di fresco, sfogliando un calendarietto profumato: cercano palpitando la data della <hi rend="italic">Resa di Berg op Zoom</hi>.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2153_1188090166"/>14. – Le idee e i simboli.<ptr type="bookmark-end" target="#id___RefHeading__2153_1188090166"/>
               </head>
               <p>Io ti volevo dire qualche cosa. Ecco: ci sono. I partiti. Se ti vuoi convincere che in Italia non si possono più numerare, fa come ho fatto io durante le ultime elezioni politiche; una collezione di schede elettorali. Vedrai che variopinte sorprese! È il trionfo del simbolismo.</p>
               <p>Ricordo che una delle più feroci fatiche sopportate dal mio cervello mi fu imposta da una non più giovane e non più poetessa maestrina elementare. Il mio cerebro avrebbe avuto bisogno di svilupparsi tranquillamente, senza scosse violente, con uniforme continuità ascendentale. Invece l’educatrice incauta mi commosse un giorno con la vivificazione di un simbolo: la bandiera nazionale. Fu un gran pasticcio fra il rosso che è amore, il verde che è speranza, il bianco che è, naturalmente, candore; poi fra il rosso del sangue latino, il verde delle valli latine, il bianco delle nevi latine: tanto che tutti perdemmo la nozione dell’idea e confondemmo terribilmente quella del simbolo. E tutte le volte che vedevamo sventolare al cielo il grande simbolo della Patria a farlo apposta, dimenticavamo tutti l’Italia e le sue glorie, per almanaccare nel nostro giovane cervello – ancora gelatinoso e forse per questo orientato verso una concezione tragica della vita – un rosso tramonto, un verde alto mare, un bianco caffè e latte; oppure un rosso rubino, un verde smeraldo, un bianco majolica. L’idea saltellava così allegramente per le materializzazioni più fantasiose e audaci e perdeva se stessa. Soltanto quando il rosso del sangue vivo e versato da mille fratelli nelle generose battaglie della guerra e della piazza, mi ha trascinato – prendendomi per il cuore – fuori dell’alchimia tropica, ho riattaccato indissolubilmente il simbolo all’idea.</p>
               <p>Orbene, quella fatica feroce – che avevo dimenticata ma che ha indubbiamente avuto incalcolabili ripercussioni e influenze sul modo di sviluppo del mio pensiero – mi si è riaffacciata alla memoria durante l’ultimo periodo elettorale della quarta Italia esaminando i simboli delle schede su cui migliaja di elettori erano invitati a combattere e a sperare. Allora tremai anche un poco per l’avvenire delle giovani generazioni; pensai agli sforzi eroici ai quali centinaia di padri costrinsero i cervelli ancora gelatinosi e tragici di migliaia e migliaia di figli – viva l’Italia prolifica! – per rendere loro evidente l’idea del simbolo; pensai alle mille idee secondarie, alle composizioni e decomposizioni ideali dei figli, saltellanti irrefrenabilmente per le fantasiose vie dell’associazione e della analogia; veloci, veloci verso altri porti, verso altre idee madri.</p>
               <p>Perchè un’idea può non avere conseguenze di sorta. Può esser nata statica, paralitica, può respirare male l’aria della nostra storia, può dunque entrare in tutti i cervelli di tutte le età lasciandovi qualche volta, sia pure rarefacendosi, il vuoto.</p>
               <p>Per esempio: ci fu l’idea di un candidato che taccio, che non ebbe se non la conseguenza di «un voto» – filosoficamente fu il plebiscito più significativo delle ultime elezioni. – Ma ciò accade di rado. I simboli invece hanno per forza delle conseguenze, poi che sono trampolini del pensiero, il quale avendo quasi sempre una funzione interpretativa, vi si porta sopra con tutto il suo peso e salta in aria. Non si sa dove caschi.</p>
               <p>Mi spiego. Trecento persone hanno proposta la candidatura alla quale ho accennato precedentemente; una soltanto ha combattuto sul simbolo della scheda corrispondente. Le altre duecentonovantanove sono saltate – per modo di dire – in aria e sono capitombolate senza volerlo, senza saperlo, ad altri porti, ad altre idee madri, ad altre schede. Insomma hanno votato per un altro. Di chi la colpa? Del simbolo dell’idea del candidato? No: delle idee secondarie del simbolo del candidato. Un solo cervello ha mantenuta intera la sua adesione all’idea del simbolo e tutto farebbe credere che quel cervello appartenesse proprio all’autore e candidato in persona; ma nulla vieta a me di pensare che lo stesso autore e candidato, figgendo attentamente lo sguardo sulla sua scheda abbia rincorso, raggiunto, afferrato una qualche altra prepotente verità e abbia finito, da uomo di coscienza, per votare contro se stesso.</p>
               <p>Generalizzando si può affermare che all’atto del voto molti elettori sono passati da un campo all’altro non per infedeltà politica, ma per effetto di quel processo consecutivo al quale ho rapidamente accennato. Non voglio con questo infirmare la bontà della legge in favore della quale sta un’altra considerazione: che gli uomini sono fatti presso a poco tutti a un modo e che se il capo lega ha votato per l’agrario, il prete ha votato per il fascista e il liberale non ha votato. La legge non considera la qualità, il numero, per cui ventimila persone intelligenti valgono esattamente come ventimila idioti. Nè più, nè meno.</p>
               <p>Ma noi parlavamo di partiti, di idee e di simboli.</p>
               <p>A Palermo un ex ministro si presenta in lista personale con un simbolo impressionante: una castagna. Non si può sapere donde sia venuto quel frutto privilegiato – non certo da un castagno – e per quale ragione tra i tanti che i castagneti disseminano per i declivi montani, proprio quello abbia avuto l’onore di salire all’importanza di simbolo; ma si intuisce che esso può avere una importanza decisiva, in determinate condizioni di spirito. Si ha un bell’avere nel cervello, o, magari, nello stomaco, la falce e il martello e la spiga e il sole, e avere in tasca il libro ma quando si è nati nel verde e ubertoso Appennino, quando si è vissuta tutta una adolescenza all’ombra dei castagneti, nella tranquillità pacata delle glauche volte di fogliame, donde il sole non penetra che per far scintillare una gemma di brina o per carezzare una fantasia; quando si hanno vive nel cuore le lunghe serate invernali, le veglie patriarcali dagli ampi focolari, dagli alti fuochi, dalle parole lente, dal vino generoso e le bruciate ancora fumanti; ma chi se ne infischia di Leniti? Chi se ne infischia, viceversa, dell’ex ministro borghese? Voto per la castagna, no? E saluto la mia giovinezza perduta. Ed ecco il partito della castagna.</p>
               <p>Ma ci sono altri simboli magnetici; il vapore col <hi rend="italic">tender</hi>, disegnato come sui libri di lettura per la terza elementare, col suo fumo a pennacchio, l’alberino e il macchinista, simboleggia una frazione del socialismo indipendente che ha voluto evidentemente esprimere la legittima persuasione, per cui «noi siamo i padroni del vapore».</p>
               <p>E tutti, da ragazzi abbiamo fatto qualche capriccio per possedere quella macchina quel <hi rend="italic">tender</hi> quel fumo e quel macchinista. Ma ora mai vi sono troppe cose che richiamano noi stessi alla nostra greve età. Di qui il fiasco di quella scheda, di quel simbolo, di quel partito, che era però pieno di ottime intenzioni.</p>
               <p>«Una buona stretta di mano» è il simbolo di un altro partito così detto economico. Tu pensi invece che si tratti di due persone che si salutano per non rivedersi mai più: il candidato e il suo programma. Commoventissimo.</p>
               <p>Altri due ex <hi rend="italic">ministri</hi> tirano in campo il partito dell’aratro meccanico, significa che meno si lavora con le mani meglio è. Naturalmente ha avuto il suo piccolo successo di simpatia, ma era naturale che su questo terreno, il simbolo dei Soviet avesse il vantaggio incommensurabile di presentare il grano già maturo, senza bisogno di lavorare, nè a mano, nè a macchina. Più il sole.</p>
               <p>Ve ne sono anche dei repulsivi come l’«orologio» di una sfumatura liberale e la «bilancia» di un partito speciale di combattenti: tutte cose che danno l’idea di tempo che passa, di morte che si avvicina, di conti da rendere, le quali piacciono poco agli uomini specie quando sono elettori, cioè nel momento più temporale della loro vita. Per questo forse, una sfumatura antiliberale ideò il simbolo di un orologio spezzato in due parti, senza domani, dunque, sicuro di misteriosa esperienza.</p>
               <p>Ti ricorderai certamente la scheda della foglia. Alcuni volevano sostenere che fosse una foglia di fico, ma io credo che fosse di vite. Comunque gli elettori invece di votarla, la mangiarono...</p>
               <p>E tanti e tanti altri! O non ti pare che siano troppi i partiti in Italia? Tenendo sotto gli occhi le decine e decine di simboli, pensando alle parecchie centinaja di idee da cui furono espressi, alle parecchie migliaja di idee che generarono, alle incalcolabili che ottenebrarono, vien fatto di concludere ancora, che l’Unità d’Italia è un mito, che la fratellanza universale è una pazzia, la dabbenaggine dei popoli una lacrimevole fatalità. Vien fatto di dubitare che i troppi simboli, di troppe idee, di troppi partiti, di troppe tendenze, di troppe sfumature, non siano che la riprova vertiginosa di una assoluta assenza di idee. Che, infine, per questo, l’unità ideale, a cui tende con tutti i suoi moti convulsi e le sue miserabili espressioni l’umanità che mangia, che beve e che dorme, è molto lontana dalla unità ideale inespressa ma immanente e posseduta dalla umanità che sogna: un simbolo solo.</p>
               <p>Ma i sognatori sono dei pessimi elettori: dimenticano sempre di votare.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2155_1188090166"/>15. – La sala discreta.<ptr type="bookmark-end" target="#id___RefHeading__2155_1188090166"/>
               </head>
               <p>E dire che tutto questo groviglio di pensieri, di interessi, di passioni trova un bel giorno, – un giorno che non è nel calendario degli uomini – un’improvvisa soluzione. Ne vuoi un esempio? Pensa che in Germania la rivoluzione incominciò con uno sciopero di camerieri. Non ridere. Prima di tutto è vero: in secondo luogo non si debbono mai giudicare leggermente le mosse dell’aristocrazia del proletariato. Tre sono le categorie aristocratiche dell’organizzazione proletaria: i tipografi, depositari della coltura: i barbieri, depositari dell’attualità palpitante: i camerieri, depositari della mondanità. È evidente che i loro rispettivi movimenti sociali hanno un carattere che li distingue dai movimenti della grande massa pecorina. I camerieri, per esempio, non potevano fare che una questione di forma e di dignità. Così fu. Per due sillabe fu sconvolto l’ordine sociale teutonico: «<hi rend="italic">grazie</hi>».</p>
               <p>Due sillabe che i camerieri hanno voluto estinguere per sempre nel loro vocabolario: la classe non vuol più dire: <hi rend="italic">grazie</hi>, non vuol più umiliarsi all’elemosina della mancia, forse anche perchè la mancia, dato il caro viveri e il caro bibite andava facendosi un tantinello più magra; non si vuol più <hi rend="italic">servire</hi>. I servi sono scomparsi: non ci sono più che dei lavoratori. È un senso di dignità umana che il socialismo ha il merito di avere volgarizzato a tutte le coscienze, in tal modo che oggi, dico, non ci sono più servi. Il male è che ci sono soltanto dei padroni. Ma lasciamo andare. Questione dunque di forma, di apparenza; questione di dignità.</p>
               <p>In Germania la santità della causa non fu subito riconosciuta. I proprietari chiusero i loro negozii, i camerieri invasero le piazze e dietro le loro falangi in <hi rend="italic">frack</hi>, si sollevarono, come una scia torbida, i rifiuti di tutte le inquietudini, di tutte le miserie. E venne la rivoluzione.</p>
               <p>Per due sillabe.</p>
               <p>Non è vero che anche senza le due sillabe la rivoluzione sarebbe avvenuta. Non si sa che cosa sarebbe avvenuto, se non fosse avvenuto quello che è avvenuto. Quelle due <hi rend="italic">sillabe</hi> per il solo fatto che hanno dovuto essere registrate dalla storia, dimostrano di aver avuto per un attimo, in quel luogo e in quel tempo, un’energia che, piccola o grande non importa, ha dovuto pesare in modo essenziale nell’economia di tutta una situazione politica. Dunque, amico mio, convinciti che se non c’erano quelle due sillabe, il mondo teutonico, avrebbe finito per roteare sopra un’altra elittica.</p>
               <p>In Italia non è avvenuto? Non vuol dire.</p>
               <p>Intanto in Italia c’è più allegria.</p>
               <p>Di fronte alle agitazioni dignitarie dei camerieri, si è sempre ceduto e le cose sono andate in un altro modo. E si è avuto torto. I padroni hanno detto: «Volete il 15% sull’incasso? Accordato. Fate pagare le consumazioni il 50% di più».</p>
               <p>I consumatori hanno pensato che la dignità di uomo in <hi rend="italic">frack</hi> costa assai cara, ma hanno chinato la testa e hanno pagato.</p>
               <p>Il cameriere non ha detto <hi rend="italic">grazie</hi>, e ha fatto male, perchè era invece il momento di dirlo.</p>
               <p>Ma, insomma, la questione morale è risolta.</p>
               <p>Si potrebbe obbiettare che è assai più immorale una mancia imposta a questo modo, che una mancia liberamente data, ma la colpa è dei camerieri per il 15% soltanto e dei padroni per l’abbondante resto: e poi nessuno fa di questi cavilli, specialmente di fronte e certi prezzi! Non si ragiona più: o si paga o si muore di accidente!</p>
               <p>Il male piuttosto è qui: è nel fatto che tanto i camerieri dei grandi caffè – i quali risparmiano molti <hi rend="italic">grazie</hi> ma perdono discretamente sull’incasso quotidiano – quanto quelli dei piccoli caffè, per ragioni diverse, di malcontento economico o di insoddisfazione... morale, non si sentono più camerieri, ma clienti del pubblico. E come il vetturino ti risponde: – Caro signore, io vado a nord, se vuol venire con me... – anche se tu avessi la pazza voglia di andare precisamente a sud – così il cameriere un bel giorno, con fare <hi rend="italic">détâché</hi> – se di grande «esercizio» – o con modi orgogliosetti – se di piccolo – ti porterà un <hi rend="italic">punch al rhum</hi>, anche se muori di sete o l’amarena coi frutti anche se hai male di stomaco. E sarai veramente poco <hi rend="italic">chic</hi>, se dopo aver <hi rend="italic">consumato</hi>, non saluterai il signor cameriere, con quel maledetto <hi rend="italic">grazie</hi>, che stava sullo stomaco di una classe evoluta e cosciente, comprimendola al suolo della pubblica buona grazia.</p>
               <p>In Italia, insomma, la questione si è risoluta col sacrificio accettato con cristiana rassegnazione dal consumatore, che ordina un caffè bollente, ma è disposto anche a bere una birra gelata, se il cameriere gliela impone; e le due sillabe tragiche non hanno mutato nulla. Ma sta di fatto che basta una parola sola, magari vuota, per risolvere le più tragiche situazioni.</p>
               <p>Vuota la parola <hi rend="italic">grazie</hi>, non la parola <hi rend="italic">dignità</hi> quantunque, senza uscire dal caffè, e senza abbandonare l’argomento, io potrei, se ti piacesse, narrarti un fattarello... Una cosa da nulla, come tutte le cose che si raccontano e che si stampano ai nostri giorni.</p>
               <p>Eravamo in tempo di battaglia elettorale. La città era indecorosamente tappezzata di manifesti di ogni colore e di belle parole di ogni fede. Io e molti uomini di provincia come me, non avevamo più pace.</p>
               <p>La cercai una sera in una discreta sala di un caffè centrale, dove sarebbe stato certamente dolce – mentre, accanto, la sala principale risuonava di suoni confusi nel vaporare delle miasmatiche esalazioni di cento bevande, di cento respiri, di cento pipe – fermarsi un poco con tre amici sulla vicenda di una democratica e tranquillissima <hi rend="italic">scopa</hi>. Volgare, se vuoi, ma tranquillissima.</p>
               <p>Le cose andarono bene fino al <hi rend="italic">re bello</hi> – dove ti rifugi in certe ore apocalittiche o augusta maestà regale? – cioè fino alla vittoria, naturalmente del mio avversario. Chiamo il cameriere e pago. Tanto? – non specifico per amore di verosimiglianza – tanto; non un soldo di più. Il cameriere conta, riconta, intasca e mi guarda. Hai mai notato come guardano i camerieri del caffè, quando non sono soddisfatti?</p>
               <p>Dico: «La nobile ed elevata classe dei camerieri ha giustamente intrapreso e compiuto e vinto, or non ha guari, una vigorosa campagna di liberazione contro i vincoli ignobili della mancia, la quale... per cui, signor cameriere non gliel’ho data».</p>
               <p>Il cameriere non rispose. Mi additò solennemente un cartello attaccato ad uno specchio: <hi rend="italic">In questa sala è ammessa la mancia</hi>. Avrei potuto osservare che la notizia mi interessava fino ad un certo punto perchè se nella sala si ammetteva, nel mio borsellino, non si ammetteva. No, mi limitai a dire:</p>
               <p>— Non avevo veduto.</p>
               <p>— E dire – rispose con un luminoso sorriso il lavoratore dell’espresso – che è attaccato allo specchio.</p>
               <p>
                  <hi rend="italic">Vanitas</hi>! Ecco due lire. Sicuro. Per non discutere. Avrei potuto domandare al cameriere che differenza passasse, nei rispetti della dignità della classe, fra la sala principale e la sala discreta dove si giuoca a <hi rend="italic">scopa</hi>. Avrei potuto dire... Ma lasciamo andare. Ci sono due categorie di lavoratori coi quali non si può discutere: i camerieri perchè ti dànno sempre torto e i barbieri perchè ti dànno sempre ragione. Sarebbe stato capace di osservare, il lavoratore dell’espresso, che non solo a <hi rend="italic">scopa</hi> si giocava nella sala discreta, ma anche a <hi rend="italic">faraone</hi>. E allora? Se fanno schifo i clienti, che cosa debbono fare i camerieri? Giusto: ha ragione lui.</p>
               <p>E poi, perchè discutere? Bisogna, nel giudicare gli uomini e le classi, essere dotati di un acuto spirito di osservazione per sapere inquadrare gli uni e le altre nell’organismo della realtà. Dignità, nobiltà, tutte bellissime cose, ma astratte. Sono come le leggi fisiche: <hi rend="italic">vere</hi>, ma <hi rend="italic">inesatte</hi>. Tra l’<hi rend="italic">enunciato</hi> del problema e la sua <hi rend="italic">attività</hi> è sempre una differenza inafferrabile, imponderabile, che non basta a smentire la legge, ma è più che sufficiente a dichiararla inesatta. Dunque giudichiamo gli uomini e le classi, tenendo conto che essi non sono dei <hi rend="italic">teoremi</hi>, ma dei <hi rend="italic">fenomeni</hi>, cioè mettendo sulla bilancia del nostro giudizio anche quella entità imponderabile, inafferrabile, che, come la scienza dimostra, è anche indispensabile alla esatta concezione della realtà.</p>
               <p>E poichè eravamo in tempo di battaglia elettorale, lasciami fare un po’ di pessimismo. Ecco. Quando uno è stato al caffè, ha giocato a <hi rend="italic">scopa</hi> nella sala discreta, ha perduto la partita, ha chiamato il cameriere e dopo un breve ed eloquente scambio di occhiate, ha pagato al medesimo anche la mancia, non ha più nessun bisogno di essere illuminato sulla possibilità delle astrazioni programmatiche dei partiti.</p>
               <p>Sulla porta d’ingresso, dai sesquipedali manifesti, c’è qualcuno che chiama e sorride:</p>
               <p>— Entrate! Costituente, disarmo, decimazione della ricchezza, la legge è uguale per tutti...</p>
               <p>Oppure:</p>
               <p>— Entrate! Chi non lavora non mangia, tutti debbono mangiare, tutti hanno uno stomaco e per conseguenza un intestino e per conseguenza... tutti sono uguali...</p>
               <p>Entrate, dunque. Sala principale rumoreggiante di suoni confusi, vaporante di profumate evanescenze sentimentali. Ti fermi soddisfatto. Nessuno ti dice niente, ma se guardi bene scopri nella topografia dell’etereo locale una saletta nascosta: la sala discreta. C’è sempre; non si sbaglia. Puoi entrarci. Ci troverai un cartello attaccato ad uno specchio perchè tutti lo vedano, specialmente le signore e i giovani di mondo: <hi rend="italic">In questa sala è ammessa la mancia</hi>.</p>
               <p>In quella sala si gioca.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2157_1188090166"/>16. – Politica estera.<ptr type="bookmark-end" target="#id___RefHeading__2157_1188090166"/>
               </head>
               <p>Per cui, che cos’è dunque l’Italia? Eccola qua:</p>
               <p>In un caffè concerto di Napoli un principe tedesco che si trova tra la folla a prendere un caffè, a un tratto si alza e fra la stupefazione generale domanda a gran voce che si suoni l’inno germanico <hi rend="italic">Deutchland</hi>. Questo avveniva pochi mesi dopo la nostra vittoria. Non lo avesse mai fatto: un francese, che sedeva a caso poco lontano da lui, si alza, lo apostrofa vivacemente e, volto al direttore dell’orchestrina impone che si suoni la <hi rend="italic">Marsigliese</hi>. Chi è più prepotente dei due? Il tedesco? No. Il tedesco ha semplicemente commesso una villania, in pieno carattere con la razza e nulla più. Più prepotente è il francese che commette la duplice villania di giustificare la villania tedesca, domandando la <hi rend="italic">Marsigliese</hi> e la villania di chiedere la <hi rend="italic">Marsigliese</hi>. Tu avresti commesso la triplice villania di suonare la <hi rend="italic">Marcia Reale</hi>, o l’<hi rend="italic">Inno di Garibaldi</hi> e l’<hi rend="italic">Inno di Mameli</hi>, o tutte e tre di seguito, ma a Napoli, che ce vuo’ fa’? hanno preferito intonare: <hi rend="italic">Tore e partuto e sola t’ha lassato</hi>.</p>
               <p>Mi hanno sempre detto in verità che le nostre provincie meridionali sono la culla della italica diplomazia. L’on. Orlando a Versailles, quando le nazioni alleate comettevan delle villanie multiple, intonava anche lui <hi rend="italic">Tore e partuto...</hi>
               </p>
               <p>Quant’è bella l’Italia!</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2159_1188090166"/>17. – Politica interna.<ptr type="bookmark-end" target="#id___RefHeading__2159_1188090166"/>
               </head>
               <p>Un oratore da comizio nella foga del dire... Un momento: ho notato che ciò che più impressiona è la foga. Esempio: «L’umanità soffoca sotto il giogo dei vecchi pregiudizi» è una frase che se è detta sottovoce non fa nessun effetto, non desta eco. Perchè l’anima della folla che è vuota risponda, è necessario urlare: «L’umanità <hi rend="italic">sooooffoca</hi>...» E allora in lontananza l’eco risponde: «Viva la rivoluzione!» Un oratore da comizio nella foga del dire, dunque, esclama rivolto all’infelice più che colpevole commissario di servizio:</p>
               <p>— Se lei fosse stato milionario, non avrebbe fatto il commissario!</p>
               <p>Detta così; a titolo di profondità filosofica, la cosa può fare impressione perchè certi pensieri quando saltano fuori sono come i razzi di segnalazione. Significano: «Attenti! Qui c’è una testa vuota», ma in fondo non avrebbe per nulla meravigliato la folla e il commissario avrebbe dovuto limitarsi a fare un sorriso tenue come le nuvolette lontane del tramonto e a tirare un sospiro dal profondo della sua anima burocratica, amara di realtà.</p>
               <p>Invece l’oratore ci mise la foga. Scaraventò il suo pensiero là in mezzo con un do di petto da scrittura americana e, naturalmente, avvenne un putiferio:</p>
               <p>— Vigliacco! Mascalzone. Non è vero che sei un commissario! Sei un milionario disoccupato! Abbasso tutte le borghesie!</p>
               <p>Di fronte a questa dimostrazione il povero commissario, è inutile dire, non ebbe nemmeno la forza della legge!</p>
               <p>L’episodio è autentico e denso: mette a nudo un punto politicamente protologico sul quale bisogna proprio mettersi d’accordo prima di avere il diritto di esercitare i diritti civili.</p>
               <p>Mettiamoci d’accordo: prima di combattere le fiere lotte per l’ideale che è sempre composto di astrazioni con le lettere majuscole e finisce in un voto di preferenza, dividiamoci in due schiere: da una parte mettiamo i devoti, i francescani di tutte le dottrine, dall’altra i milionari disoccupati. È semplice ed efficace per comprendere finalmente il segreto di tutte le rivoluzioni. Per me approvo senza titubanze la trovata dell’oratore suburbano, che senza tante artificiose elucubrazioni metafisiche trasforma gli uomini con la pietra filosofale del milione. Il sistema è alla portata di tutti. Si prende un uomo e gli si pone il quesito.</p>
               <p>— Fareste quello che fate se foste milionario?</p>
               <p>Io, per non avere seccature, risponderei così:</p>
               <p>— Non so ciò che farei se non facessi quello che faccio, cioè se non fossi quel che sono.</p>
               <p>È tutta una questione di ruolo, la politica interna. Psicologia elementare.</p>
               <p>Ciò spiega quello che alle masse riesce talvolta misterioso: la trasformazione degli uomini al contatto con la capitale parlamentare, dove si misurano e si provano le coscienze con una sfregatina di pietra filosofale.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2161_1188090166"/>18. – Dico bene del governo.<ptr type="bookmark-end" target="#id___RefHeading__2161_1188090166"/>
               </head>
               <p>Non vorrei per altro che tu mi tenessi per un maldicente. No, vedi, io....</p>
               <p>Un momento: so che le autodefinizioni – che sono sempre la espressione di ciò che uno <hi rend="italic">vorrebbe</hi> essere – sono male accette da coloro, che hanno la disgrazia di doverle ascoltare, i quali non possono ribattere con l’espressione del loro pensiero, che sarebbe, molto probabilmente, offensivo. Pure bisogna bene che tu sappia che sono un ottimo giovane, di buoni principi morali e civili, tradizionalista fino al midollo, seguace devoto delle consuetudini, degli usi e costumi del mio tempo, della mia gente, del mio paese; altrimenti le mie parole assumerebbero ai tuoi orecchi i ritmi e il tono di una canzonetta consumata, come per esempio: lo <hi rend="italic">zigozago</hi>. Quando ti ho detto questo, tu capisci benissimo che io sono uno di quelli che in fondo in fondo dicono sempre bene del governo, anche quando, come accade spesso, compie degli atti pleonastici.</p>
               <p>Mi spiego.</p>
               <p>Muore uno e tutti quelli di famiglia portano per un anno preciso, o sei mesi, il lutto stretto o mezzo lutto, o un quarto di lutto, a seconda della necessità sentimentale di ciascuno, le quali aumentano fatalmente con l’importanza del grado di parentela. Molte volte però capita che il lutto, – dolore, disperazione, lacrime – si fermi al nero del vestito. Tolto il vestito l’essere umano non dimostra, per segno alcuno, il suo dolore.</p>
               <p>Dunque? Abasso il lutto? No, non esageriamo. Anche la forma ha la sua importanza, nella vita e se fosse permesso agli eredi, tutte le volte che uno muore, di vestirsi secondo la loro fantasia, scometto che gli abiti che sono oggi in circolazione diventerebbero ben goffi e meschini, in mezzo al fiorire della più barbarica allegria coreografica. No: non per coloro che muoiono, ma per coloro che vivono, i quali sono degni di tutto il nostro rispetto, poverini.</p>
               <p>Morale: bisogna portare il lutto nel cappello anche se il cuore sta allegro.</p>
               <p>Proseguo nella esemplificazione. In molti luoghi per bene, dove si riuniscono molte persone per bene, è obbligatorio il <hi rend="italic">frack</hi>. Si lascia alla porta un galantuomo, anche decentemente vestito, ma si spalancano tutte le porte a un farabutto il quale esponga al pubblico uno sparato bianco, per bene. E con questo? Sarebbe dunque il caso di riformare certamente usanze e di dar diritto di cittadinanza onoraria e onorifica all’<hi rend="italic">alpagas</hi>? Ma no, ma no: se non ci fossero i sarti, i quali si incaricassero della fabbrica delle persone per bene, sarebbe un brutto mondo questo, per le persone per bene, così poche, così sole, nell’universo mondo.</p>
               <p>La forma, sopratutto la forma. Però, morale: non stringere mai la mano a nessuno: pericolo d’infezione!</p>
               <p>Proseguo nella esemplificazione. Tutte le volte che agli uomini capita qualche cosa di importante – una croce di cavaliere, un lutto, una gioia – essi si riuniscono a banchetto, il che dimostra che tutto serve all’uomo per mangiare. Se il pubblico trova che queste mie osservazioni sono poco originali, fa male, perchè in fondo, la colpa è sua, come mia: il pubblico non ha mai dato prova, come in questi ultimi tempi, di tanta afonia e di tanta uniformità, a basso livello. È nell’aria, è nel tempo, è in tutti. Oh, io chi sono? Dunque, banchetti! Abolire i banchetti? Ma no! Perchè? È tanto bello mangiare in compagnia e – a questi lumi di luna – <hi rend="italic">gratis</hi>, che sarebbe un vero peccato escludere dalla consuetudine questa espressione dell’animo, universale come la musica. Tanto più che in fondo, nonostante le speranzielle che covano nel fondo del cuore di ognuno di noi, siamo sempre un po’ increduli del nostro buon destino e sentiamo che, per fortuna, una croce di cavaliere che ci obblighi a recitare per una sera la dispendiosa parte di anfitrioni, non è la cosa più comune di questo regio governo. Dunque? Viva le consuetudini e non se ne parli più. Ci vuole molto rispetto per la forma, che è, in fondo, la buona educazione, la linea, la direttiva indispensabile alla vita sociale. Senza la forma, gli uomini – ricondotti alla loro più sincera manifestazione – si prenderebbero amorevolmente a pedate dalla mattina alla sera.</p>
               <p>Quando uno si mette in testa di essere commendatore, non ride più: sorride. Hai mai visto per la strada un commendatore ridere sgangheratamente?</p>
               <p>Quando uno si mette in testa di essere capo-popolo, abbandona molte abitudini: hai mai veduto un capo-popolo col colletto pulito?</p>
               <p>Quando uno si mette in testa di essere bello non si occupa più di niente, all’infuori di se stesso e del cinematografo, per ragioni di parentela spirituale. Hai mai visto un bel giovane fare una moltiplicazione per 999 e capire – che so? – Alessandro Manzoni?</p>
               <p>La forma, la forma. Ecco: un bel giorno un capo di governo si mise in testa di avere un formidabile pugno di ferro. Ma perchè ridere, santo Dio? Chi è senza peccato, scagli la prima pietra!</p>
               <p>Una volta disse delle parole sacrosante: «Produrre di più e consumare di meno!» E da allora in poi fu una serie di scioperi catastrofici, che pareva il finimondo. Che importa? Il governo aveva detto la sua parola e la sua volontà. Poi, in <hi rend="italic">camera charitatis</hi>, si sa, si può essere leggermente diversi. Non si porta mica il <hi rend="italic">frack</hi> tutto il giorno: viene l’ora di andare a letto e allora.... E quando si va a letto il pugno di ferro lo si depone gelosamente sul comodino. «Produrre di più e consumare di meno». E da allora in poi fu un’orgia satanica di mangiate e bevute, che Dio solo lo sa, e uno sfrenarsi impetuoso di sibaritismo per tutte le vie, per tutte le case, per tutti i tuguri!</p>
               <p>Vietate le spese di lusso! Ma non si è fatto arrestare colui che ha regalato per mille lire di fiori a una cantatrice del <hi rend="italic">varieté</hi>, la quale ha fatto benissimo ad accettarli per il rispetto dovuto alle sue <hi rend="italic">toilettes</hi>. E poi dal momento che tutte le serve e le sartine portano calze di seta e braccialetti d’oro....</p>
               <p>Popolo d’Italia, popolo pieno d’appetito, popolo dedito ai vizi e ai bagordi, a te: catenaccio sul tabacco! – E si fuma di più. – A te: chiusi i negozi alla mezzanotte e tutti i luoghi di ritrovo, a scopo di consumo! E si è finito col consumare di più e col protrarre i ritrovi di molti uomini, sempre a scopo di consumo, ad ore impossibili. Popolo italiano, amante delle passioni violente: è giunta l’ora della bisca!</p>
               <p>E i cittadini razionati accaparrano; i cittadini espulsi dai caffè, si rinchiudono a giocare a <hi rend="italic">poker</hi> e a <hi rend="italic">baccarat</hi>, e mangiano e bevono e fumano; i cittadini tassati da tutte le parti, pagano e si arrabattano per soddisfare ugualmente le loro perverse esigenze di questo tempo decadente: non frenano, moltiplicano le ingordigie e illividiscono più che mai le loro passioni.</p>
               <p>Si deve dire per questo che il governo è ladro? Ma no, che va benone così: in Italia va benone così. Non si può dir male di colui che è trascinato dal <hi rend="italic">pathos</hi> a fare una figura barbina, da coloro medesimi che pretendono poi di giudicarlo. Lo senti, come dico bene del governo italiano? Da Nicotera a Orlando è la sola persona in Italia che possa dichiarare apertamente di avere «le mani nette».</p>
               <p>Per questo da noi la parola «galantuomo» è usata soltanto per far crepar dal ridere.</p>
               <p>E tutto cammina a meraviglia.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2163_1188090166"/>19. – El va el birocc!<ptr type="bookmark-end" target="#id___RefHeading__2163_1188090166"/>
               </head>
               <p>Vuol dire che tutto cammina, come ti ho detto, a meraviglia.</p>
               <p>Raramente un letterato riesce a fermare con vivacità, con profondità, con verità uno stato d’animo personale o collettivo. È il caso della genialità. Per solito invece, i letterati che non sono geniali, hanno delle manie personali, le quali fanno velo alla intuizione artistica, o la deviano fino a snaturarla, a intorbidirla. Hanno bisogno di imprimere su tutto quello che dicono, la loro marca di fabbrica, la quale basta se non proprio a togliere dalle cose espresse, ogni valore artistico, certo ad offuscarne la luce. Più sovente l’anonimo riesce ad esprimere qualche verità e lo fa in un modo originalissimo: non la esprime, la crea. La verità – ci hai mai fatto caso? – non appena si mostra ti da un soavissimo senso di letizia. La verità umana fa ridere, perchè gli uomini hanno un bel trucidarsi e guardarsi in cagnesco: nulla può liberarli da una fatale espressione caricaturale. L’anonimo è poeta, cantante, filosofo e storico, eccetera: tutto in una parola tutto in una frase. Gli storici della guerra non si degneranno di raccogliere e di esaminare il famoso <hi rend="italic">it te t’i lè?</hi> e faranno malissimo: dimenticheranno i famosi stornelli del <hi rend="italic">bombacè</hi> e faranno pessimamente. Nessun critico saprà mai dire altrettanto. Fare della storia senza critica è, stupido, perchè inutile.</p>
               <p>Ordunque, vorrei consacrare ai posteri – e tu mi devi aiutare – la frase che fu celebre e viva dell’anonimo: «<hi rend="italic">el va el birocc</hi>». Va notato che le frasi dell’anonimo, lì per lì, non hanno nessun sapore e quest’ultima, sa meno delle altre. Confesso che pure avendola sentita da molti mesi, non l’ho capita bene che qualche giorno fa. Ecco come andarono le cose. Per dovere professionale io sono indiscreto. Si vociferava di uno sciopero postelegrafonico-ferroviario. Di scioperi ne ho piene le tasche, non per antipatia politica, ma per insofferenza economica; mi fanno lavorare come un asino.</p>
               <p>Passiamo sopra questo paragone, che potrebbe essere invece un pleonasmo, e proseguiamo. La mia indiscrezione mi porta in un ufficio dello Stato – non posso dire quale – davanti all’augusta persona di un funzionario – non posso dire chi – il quale alle mie ansiose domande, un po’ seccato del mio dinamismo neuropatico, mi guarda in faccia e per tutta risposta, sai che cosa fa? Niente. Si stringe nelle spalle con una smorfia, di quelle che possono dimostrare noia, ignoranza, schifo....</p>
               <p>La mia indiscrezione pensa questo pensiero aggressivo: «Vomiterai, ma parlerai» e ricomincio un lungo discorso pieno di disservizi, di paese in pace e in guerra, di pubblica tranquillità, di un ministro imbecille, di alti funzionari idioti....</p>
               <p>— Insomma si può sapere che cosa fa il governo!</p>
               <p>L’uomo parla, finalmente.</p>
               <p>— Cosa deve fare?</p>
               <p>Tocca a me fare la smorfia. Guardo in faccia al mio interlocutore funzionario, amante della quiete e dell’ordine e mi accorgo che, a gran fatica, trattiene uno sbadiglio. Con le dita tamburella sulla tavola. Totale: Uomo cortese e tranquillo.</p>
               <p>Stavo per sdegnarmi, quando – chi sa perchè? – mi venne in mente la parola dell’anonimo.</p>
               <p rend="italic">El va al birocc?</p>
               <p>Facciano sciopero i postelegrafonici, facciano sciopero i ferrovieri, facciano sciopero tutti; lo stellone d’Italia che protegge gl’immeritevoli del ventisette, brilla sul firmamento, anche se piove. Vada dunque il mondo a soqquadro: <hi rend="italic">el va al birocc? El va!</hi>
               </p>
               <p>Trattenni una risata e scappai. Ma la mia indiscrezione mi conduce in un altro ufficio dello Stato – non posso dire quale – davanti ad un altro illustre personaggio – non posso dire chi, – il quale alle mie domande oppone uno sguardo gentilissimo e pieno di beata indifferenza.</p>
               <p>— C’è un comizio, dunque un corteo, dunque una dimostrazione, vetri rotti, teste rotte. E la forza?</p>
               <p>— Lei crede che faranno un corteo?</p>
               <p>— Io lo farei.... Ad ogni modo, anche se non lo fanno....</p>
               <p>— Dunque vede....</p>
               <p>— No.... dico per supporre: bisognerà pensare....</p>
               <p>Due smorfie, due dubbi cortesi celanti una ferrea sicurezza; le dita, sulla tavola perfettamente sgombra di quelle stupide cose che si chiamano carte, documenti, eccetera, tamburellano. Totale: un uomo ordinato e tranquillo, cortese e tranquillo, funzionario dello Stato, ma tranquillo.</p>
               <p>Come sarebbe stato dolce chiudere la intervista domandando a quell’uomo tranquillo:</p>
               <p>— El va al birocc?</p>
               <p>Ecco. Rientro altrove. Ma quanta gente cortese e tranquilla negli uffici dello Stato! Esiste un mondo? Esistono le tentazioni del caroviveri? Esistono le mondanità fatte di ideali e di aspirazioni? Esistono le debolezze umane fatte di bisogni? No: in questi uffici non si sente tutto questo: non si sente bisogno di nulla. Manca un po’ d’aria, ma si tira il fiato lo stesso. Quanta beatitudine negli uffici dello Stato, dove non si sa mai nulla di quello che succede fuori dei muri di cinta cerebrale, – che si chiamano ruoli di anzianità. C’è un sapore filosofico in tutte le cose polverose, in tutte le teste polverose, in ogni cosa polverosa. <hi rend="italic">El va al birocc?</hi> Ma perchè si vuole riformare la burocrazia?</p>
               <p>Tutto contento di questa gita nell’altro mondo – là non si pensa allo sciopero ferroviario (Ferrovie? Che cosa sono le ferrovie?) – estatico della visione di pace ivi respirata con tutta la mia sensibilità mi sono venuti in mente i <hi rend="italic">pacifici lapponi</hi> del poeta Regazzoni. Camminavo come in sogno, quando tu, mi venisti incontro – ricordi? – con gli occhi fuori della testa.... Dio mio! Che impressione fa, dopo essere stato in un ufficio governativo, vedere un uomo vivo, con gli occhi fuori della testa. Là dentro niente occhi fuori, niente testa fuori; tutto dentro e tranquillo!... Mi dicesti:</p>
               <p>— Sai? Hanno proclamato lo sciopero ferroviario!</p>
               <p>Mi sveglio metto anch’io gli occhi fuori della testa, faccio quattro salti ed eccomi in redazione. La notizia è confermata: c’è il comunicato <hi rend="italic">Stefani</hi>. Mi precipito al telefono e chiamo uno di quegli alti personaggi tranquilli....</p>
               <p>— Pronto? È lei?</p>
               <p>È lui: si capisce dalla voce, sembra un <hi rend="italic">medium</hi> in <hi rend="italic">trance</hi>.</p>
               <p>— Sa, mi consta in modo positivo che lo sciopero ferroviario è stato proclamato. Sì, insomma, <hi rend="italic">el birocc</hi> si è fermato....</p>
               <p>— Ah, sì? Davvero? Non credo.. Le mie notizie....</p>
               <p>— Sì, sì, stia sicuro, ho il comunicato....</p>
               <p>— Senta: io parto questa sera. Crede lei che partirei io? Saprei, no? Dunque smentisca....</p>
               <p>— Ma no....</p>
               <p>— E poi, se fosse, cosa ci posso fare io! Non posso mica andare io a dare fuoco alle locomotive.</p>
               <p>Se l’Inghilterra avesse dei funzionari simili, non resterebbe in piedi un anno! Ma l’Italia? L’Italia è un <hi rend="italic">birocc</hi> che va da se!</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2165_1188090166"/>20. – Il principio d’autorità e la foca.<ptr type="bookmark-end" target="#id___RefHeading__2165_1188090166"/>
               </head>
               <p>Va da sè da per tutto. Ho sentito dire che tempo fa, una radunanza numerosissima di proletari ha salutato con molto entusiasmo un signore che ha parlato per una buona mezz’ora in lingua francese.</p>
               <p>La lingua francese è una lingua latina; fra le lingue latine è la più diffusa; dicono che è anche facile. Ecco: io l’ho studiata con una certa regolarità, ma confesso di non comprenderla con soverchio agio. Immagino – mi si perdoni l’immodestia – di essere intelligente come su per giù era ciascuno di quei proletari radunati come ho detto. Ergo: quei proletari non hanno capito un accidente. Ma hanno applaudito quel signore che poi parlava in vece di un altro signore – Barbusse, mi pare – occupatissimo altrove. Hanno applaudito, ma ci deve essere stato di mezzo il principio d’autorità. Se no non si spiegherebbe come mai una folla di italiani, che non sanno, parola d’onore il francese, abbiano applaudito un francese che non sa, parola d’onore, l’italiano. Infatti, narra la cronaca che un graduato di quella disciplinata massa aveva preparato l’ambiente con questo discorso in dialetto:</p>
               <p>— Costui rappresenta Barbusse che non può venire. Barbusse è uno scrittore ma è anche comunista. I comunisti amano l’Italia come amerebbero la Russia se non ci fosse Lenin, cioè se la rivoluzione fosse ancora da fare. Costui, badate, non dirà nulla di speciale. Per esempio vi dirà: «Buona sera miei compagni, tenetevi pronti per il giorno della rivoluzione, che sarà un bel giorno e che verrà un giorno o l’altro». In ogni modo fategli buona accoglienza. –</p>
               <p>Così forse, quel tale, poi parlò. Alla fine gli ascoltatori lo applaudirono con tanto calore, che se c’era il pallido Barbusse impallidiva anche di più.</p>
               <p>E se c’era una foca (fate sentire la vostra voce!) dopo due potenti grugniti, l’effetto era lo stesso.</p>
               <p>A me piace, in fondo, la gente che non si fida, che vuol vederci chiaro anche nei consigli di fabbrica; che ha, come i nostri proletari, una coscienza fatta, libera e indipendente, senza pregiudizi e preconcetti irrazionali e che va in delirio quando sente la voce della foca.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2167_1188090166"/>21. – Salvaggiume.<ptr type="bookmark-end" target="#id___RefHeading__2167_1188090166"/>
               </head>
               <p>E questo è ancora nulla, mio caro. Per non uscire dalla fisionomia particolare di quelle che furono le nostre masse ti dirò che io ho assistito a dei fenomeni di <hi rend="italic">salvaggiume</hi>.</p>
               <p>È una parola strana, ma efficace, trovata da un grande comico siciliano, Angelo Musco, per significare qualche cosa che sta fra il barbarico, il primitivo, l’ingenuo e l’imbecille. Esempio: un paese nel quale alle donne sia vietato di uscire sole, per rispetto alle male lingue; dove un uomo che per un nonnulla minacci di uccidere, di sgozzare, di rovinare, mettendosi con tutto questo in una posizione ridicola; o dove una famiglia conservi ancora gli usi e i costumi di un secolo fa, per puro amore di tradizione, e magari non risponda più nelle intenzioni e nei sentimenti alle idealità, che quelle tradizioni crearono: questo paese, questa famiglia, questo uomo dimostrano «<hi rend="italic">salvaggiume</hi>». Angelo Musco tornando al suo paese nativo, gonfio di «aria del continente», trova che al suo paese, dove una donna non può fumare, nè giocare a biliardo, c’è molto salvaggiume, e ride. Ridiamo anche noi quando andiamo a vedere tutte le «cavallerie rusticane» che ci sciorinano violentemente sotto l’anima, le compagnie napoletane e siciliane che fanno sul serio del teatro di colore. Ridiamo per la stessa ragione, e in questo riso è moltissimo orgoglio e moltissimo compatimento per il prossimo infelice più che colpevole.</p>
               <p>Umiltà, amico mio. Ed eccomi ai fenomeni che potrebbero essere avvenuti in un paese antico, in un continente antico, in un’antica civiltà.</p>
               <p>Esiste una città nella penisola italica – appendice sempre in convulsione della vecchia Europa – nella quale i partiti politici e le riforme sociali, più rapidamente che altrove, seguendo uno sviluppo vertiginoso di perfezionamento, raggiunsero il colmo della pienezza spirituale, il sommo della luce. Al punto, ti dico, che quasi soli in Italia, gli abitanti di quel paese auspicarono all’evento della «sistemazione soviettista alla russa», la quale, come tutti sanno, è l’ultimo risultato del benessere sociale ed economico; la più perfetta realizzazione della libertà individuale e della prosperità collettiva. Era in ciò ragione di grandissimo vanto per i dotti di quel paese, i quali dichiararono di avere finalmente spazzato via, dalle strade della città e dai cervelli della povera gente, tutto quello che sapesse di tradizione; di avere finalmente battuto in breccia le ultime falangi del romanticismo coreografico tricolore. Non so se prima la povera gente conoscesse o no l’alfabeto: è certo che poi lo conobbe al punto da leggere i giornali più dotti, nelle nuove dottrine progressiste. Tutte le volte che compariva un giornale vecchio-stile o un uomo che da quel giornale dissentisse, si udiva gridare da ogni parte, perfino dai tramvieri: «salvaggiume!» o qualche cosa che diceva lo stesso.</p>
               <p>Come si stava bene, in quel paese, allora! Pareva – senza quasi esagerare – di essere in Russia! Un giorno un testimonio oculare andò al Cimitero della città, ancora splendido di tutto un salvaggiume superato, per visitare i morti, i fratelli morti, gli amici morti, gli sconosciuti morti che fa lo stesso, perchè tutti i morti, una volta, erano fratelli di tutti i vivi. E vide – o meraviglia della civiltà! – sopra la tomba di uno sconosciuto, un cappone ben pelato e grassottello e un poco di pane.</p>
               <p>Per chi era quel cappone ben pelato e grassottello?</p>
               <p>Per il morto.</p>
               <p>Più innanzi, su un’altra tomba, un poco di cacio e un poco di pane.</p>
               <p>Per il morto.</p>
               <p>Questo è provato da un testimonio oculare. Nello stesso tempo si sente dire qualche cosa che forse non è esatto: per esempio, una coperta distesa accuratamente su una fossa, in previsione dell’inverno; un pacchetto di sigarette coi relativi cerini; una scatoletta di cipria... Brrr! Ve la immaginate quella <hi rend="italic">toilette</hi>?</p>
               <p>Pochi giorni dopo il testimonio oculare andava in piazza e si trovava di fronte ad una vittoria di popolo. Il quale era tutto riunito sotto l’egida delle bandiere fiammanti, per ascoltare le parole dei dotti che avevano sgominato i pregiudizi, la tradizione, la patria, i previlegi.</p>
               <p>Ascoltò:</p>
               <p>— Lenin, dio Lenin, signore della terra, vieni!</p>
               <p>Il dotto che parlava e che ripeteva sempre le medesime cose, non perchè non ne sapesse altre, ma perchè, se no, il popolo non avrebbe capito niente, aveva una gran barba e una gran chioma e al posto delle virgole e dei punti, alzava la barba in su e l’agitava, che era una meraviglia a vederlo.</p>
               <p>— Lenin, dio Lenin, vieni!</p>
               <p>E il popolo fuori di sè urlava non parole, non monosillabi, niente. Urlava. Alcuni avevano anche la bava alla bocca.</p>
               <p>Non so perchè il testimonio oculare mi abbia raccontato gli usi e costumi di piazza e di cimitero, come se si trattasse della medesima cosa. È un fatto però che non posso più pronunziare la parola «<hi rend="italic">salvaggiume</hi>» se non-per indicare tanta parte del prossimo mio: quello che porta sulle tombe la carne e l’arma, come al tempo dei geroglifici egizi; quello che urla in piazza al nuovo dio, con la bava alla bocca.</p>
               <p>C’è da pensare seriamente alle conseguenze dell’alfabeto, quando è preso in dosi violente!</p>
            </div>
            <div type="div2" rend="P90">
               <head>
                  <anchor type="bookmark-start" xml:id="id___RefHeading__2169_1188090166"/>22. – Il principio di organizzazione e il tamburo.<ptr type="bookmark-end" target="#id___RefHeading__2169_1188090166"/>
               </head>
               <p>Te l’ho detto a proposito dei simboli elettorali: le idee non si sa mai dove vanno a finire, se pure si sa dove cominciano. Dirò meglio (ma non perdere la pazienza): le idee – espressioni di eternità – non incominciano mai e non finiscono mai. Sono una concatenazione, una successione di cui non si avverte l’origine, di cui non si può prevedere la fine. Tanto meno se ne possono prevedere gli sviluppi, le fasi, le movenze. Ed è una sorpresa continua per chi osserva.</p>
               <p>Mi spiego: da quando sei nato, non sei mai stato colpito che io mi sappia nè da un accidente, nè da una catalessi, nè da nessun altro di quegli inconvenienti patologici che paralizzano il cervello di un uomo più o meno durevolmente. Dunque tu, al riparo anche da quelle che possono essere le sofisticazioni intorno alla coscienza di pensare, tu, dico, hai sempre pensato, il tuo cervello ha continuamente lavorato. Puoi dunque avere assistito direttamente al fenomeno accaduto in te per il quale uno schiaffo disciplinare piovuto sulle tue guancie quando erano ancora floride di adolescenza, dalle mani di una guardia civica o di tuo padre, ha provocato nel tuo spirito un orientamento definitivo verso Lenin; così come molto probabilmente il nostro deputato socialista riformista è divenuto tale in seguito alla rappresentazione cinematografica d’una <hi rend="italic">corrida</hi> nella quale un <hi rend="italic">banderillero</hi> ci faceva una magnifica figura. Questo per dire che le idee sono <hi rend="italic">boites à surprise</hi> inverosimili.</p>
               <p>E per essere più chiari, facciamo un esperimento. Prendiamo una testa – supponiamo – senza idee. Per esempio? No, lascia andare gli scherzi. Cosa c’entro io? Mettiamo un capolega dei suonatori d’orchestra. Mettiamo in questa testa un’idea, per esempio quella della organizzazione e qual meraviglia, dico, se da questa sola idea, così, per concatenazioni, sviluppi, associazioni e dissociazioni, si arriva quasi insensibilmente all’idea del tamburo? Mi spiego. Tu sai che i suonatori d’orchestra si dichiarano meccanici della musica e si sono uniti in una lega economico-politica (ah, la politica dei tromboni!) per difendere i loro interessi. E sta bene. Questa è l’idea, nel corso della quale si innestano esteriorità arbitrarie e artificiali, come quella del comunismo, della fratellanza gastronomica, dell’internazionale interventista. L’idea si gonfia il sacro ideale rivoluzionario, con relativo odio agli impresari e mal celata fobia delle masse seguaci di Tersicore. L’idea s’inturgidisce d’orgoglio per «l’unione che fa la forza» per il «tutti per uno e uno per tutti» per «la coscienza proletaria» e per tante altre cose di questo genere.</p>
               <p>Accadono cose folli: il trombone abbraccia il primo violoncello; il primo violino confida la sua estetica al fagotto; il direttore d’orchestra giura che gli ottoni non stonano mai; i timpani sorridono all’arpa; il contrabasso intona una serenata con accompagnamento di flauti e il tamburo – ecco il tamburo – segna, a colpi di tuono, il ritmo solenne del gran cuore organizzato.</p>
               <p>L’idea si complica. Una sera il primo violino si trova a suonare un «a solo». Gli altri rimangono indecorosamente inoperosi, muti. Naturale, dici tu.</p>
               <p>Naturale niente affatto. Terminata la rappresentazione... Facciamola breve... L’idea si perfeziona, si sottilizza, si bizantinizza. Ecco: è riuscito, il primo violino, a farsi pagare gli «a solo», a parte, con una tariffa discretamente aristocratica. La sera dopo, al momento voluto, e mentre gli altri stanno muti intorno a lui, muti e crucciati, il primo arco sfoggia un chilogramma di cavata più del peso normale e sorride beatamente, pensando che alla fine del mese è un bell’affare! Finalmente solo! «Come suona bene!» dice un signore che ha pagato l’ingresso e la poltrona. «Molto – aggiunge, il vicino – tanto, che a momenti lo prendo a pedate». Il vicino è l’impresario.</p>
               <p>L’idea si arrampica di fase in fase, su per le allegre scalinate dell’assurdo. Mi spiego. Qualunque suonatore che suoni un «a solo» ha diritto, per quella sera e per quanti «a solo» incontri nella partitura, a paga doppia.</p>
               <p>Queste cose me le diceva un impresario, nel <hi rend="italic">foyer</hi> di un teatro internazionale, mentre si svolgeva la rappresentazione di un’opera del maestro Giuseppe Verdi. Le melodie del cigno di Busseto giungevano al nostro orecchio, come velate di lontananza, meravigliosamente. A un tratto – ah, cigno di Busseto, che facesti? – <hi rend="italic">bum! bum! bum!</hi> tre colpi di grancassa, tre battiti del gran cuore organizzato, in un silenzio gravido di rivendicazioni sacre. L’impresario sviene. «Tre colpi di grancassa? Venti lire!»</p>
               <p>L’idea si martirizza nella solitudine delle scatole craniche capopopolari. Nel corso di pochi anni non la si riconosce più. L’idea della organizzazione a forza di maciullarsi a questo modo, è diventata l’idea della disorganizzazione. Così come il leninismo, a contatto con la espressione della propria realtà, nell’incomponibile conflitto, che l’inquietudine accende in tutte le realizzazioni umane, si trasforma si bizantinizza, si martirizza, si snatura nell’antileninismo che emana dagli stessi decreti firmati dal dominatore. Io farei bene a tacere, forse... E poi no: tutto ciò è meravigliosamente meccanico. Il cervello è la sola macchina che faccia delle sorprese, ma è una macchina. E chi può mutarne il cammino? Il popolo subisce lo sviluppo automatico delle idee degli altri. Ma fin d’ora ha un segno di profonda significazione: il tamburo.</p>
               <p>Parla un deputato socialista da una tribuna pavesata come una galera di vittoria. Parla un «a solo».</p>
               <p>— Popolo! Popolo! Popolo!</p>
               <p>Tre colpi di grancassa: Quindicimila lire.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2171_1188090166"/>23. – La musa N. 10.<ptr type="bookmark-end" target="#id___RefHeading__2171_1188090166"/>
               </head>
               <p>Così va la vita, amico mio. A noi, ceto medio – medio in tasca, medio in testa, medio da per tutto – a noi non rimane che una consolazione.</p>
               <p>Per comprenderne l’importanza, bisogna ritornare indietro qualche passo: alle nove muse dell’alma Grecia.</p>
               <p>Le nove muse dell’alma Grecia, nella loro disgrazia, sono state fortunate. Si vede che un oscuro <hi rend="italic">pathos</hi>, chi sa per quali torbidi errori commessi in giovinezza contro il sommo Giove, gravava anche sulle loro teste aureolate; ma si è compiuto con una notevole indulgenza da parte degli Dei Olimpici, fatti forse più teneri dall’età cadente e dalle patrie disgrazie. Le muse sono state, almeno, più fortunate diEdipo, che dovette bere, fino alla feccia, il calice amaro del destino, senza alcuna luce nella notte eterna, se non quella che emanava dalla pietosa fedeltà di Antigone.</p>
               <p>Le nove vecchie muse dell’alma Grecia hanno ottenuto di tirare le cuoia prima dell’<hi rend="italic">esodo</hi>, che sarebbe stato, per esse, assai meno umano di quello immaginato dal caritatevole cuore di Sofocle.</p>
               <p>Lasciarono l’Olimpo polveroso e discesero al mercato cosmopolita di Salonicco a vendere ad un ebreo malcontento del suo <hi rend="italic">bazar</hi> i vecchi paludamenti della tradizione: roba fina, ma sdrucita. Piangendo si salutarono e andarono in cerca di fortuna per le vie del mondo. Calliope, morì ammazzata, qualche secolo fa, per opera di tale Ludovico Ariosto che quasi nessuno conosce; Melpomene, in Italia, tirò l’ultimo respiro esteticamente tisico fra le braccia di un poeta filelleno; Talia respira tubi di ossigeno a Parigi e Tersicore fa un numero al «Varieté»; Clio ci vede male e con questo po’ po’ di dopo guerra ha perduto la bussola del tutto; Urania fa il lunario per l’anno nuovo; Euterpe... – dove è finita Euterpe? – Polimnia ed Erato che hanno una certa resistenza fisica, girano imbellettate per i salotti dove si parla di arte e di poesia e si prende la cocaina, ma non si fanno più vedere in pubblico.</p>
               <p>È finita.</p>
               <p>Buon per loro perchè non più dalla Grecia ma addirittura dal mondo, è nata una creatura nuova: la musa n. 10, <hi rend="italic">il Cinemà</hi>.</p>
               <p>Se mai vagolassero per l’orbe terracqueo le mirabili vestigia delle antiche e tramontate figlie di Zeus, questa musa che si chiama con un nome mascolino, che non presiede a nessun’arte e nessun’arte inspira, ma tutte le riassume con una caotica ferocia, non saziabile, ben presto assorbirebbe, ineluttabilmente il fato forse predisposto dagli implacati Dei. Fortunatamente trova il campo libero.</p>
               <p>Il <hi rend="italic">cinemà</hi> trionfa senza sacrifici cruenti.</p>
               <p>Lo – o la? – si potrebbe rappresentare naturalmente in corsa. Corre molto, il Cinemà, più di Mercurio, che al suo cospetto diventa un portalettere qualunque. E guai se si ferma. Sotto i piedi, invece della ruota alata, un marengo. Nelle mani un’altro marengo; in testa, una corona di marenghi: tutto un risplendere d’oro <hi rend="italic">standard</hi>, che abbacina, vince, uccide. Altro che la testa di Medusa!</p>
               <p>Degnamente è la decima – e speriamo l’ultima – Musa. Mi piace questo battesimo – chi sa quanto è costato ai padrini! – perchè quantunque io mantenga, a parte le sciocchezze, una fede rispettosa e malinconica alle altre nove disgraziate, trovo che questa nostra creazione nel suo dinamismo rivoluzionario, nelle sue deformazioni e depravazioni estetiche, nella volgarità stessa della sua essenza quattrinaia, rende meglio d’ogni altra espressione il nostro secolo miserabile. I così detti apostoli dell’ottantanove, misero sugli altari la Ragione, che poi si seppe bene chi fosse: noi mettiamo il <hi rend="italic">Cinemà</hi> sulle cime più alte dei nostri entusiasmi. E ci siamo definiti.</p>
               <p>V’è qualche ingenuo che sogna di liberare la decima musa dalle strettoie sfruttatrici degli ingordi mercanti. Giammai! Togli la fiamma sacra dal tempio di Vesta e le sacerdotesse fuggiranno inorridite. No, no: va bene così. Resti e risplenda la fiamma d’oro; noi faremo sacrificio agli Dei, offriremo su tripodi preziosamente cesellati a macchina e incastonati di pietre vitree multicolori, tutte le nostre povere ispirazioni, tutte le nostre canzoni fatte per chi non ha voce, tutte le nostre rime – per modo di dire – fatte per chi non ha più cuore. Poco, ma volentieri. Si fa troppa fatica e si guadagna troppo poco a scrivere <hi rend="italic">La Divina Commedia</hi> – che barba! – <hi rend="italic">I Promessi sposi</hi> – quanti difetti però, anche lui – o il <hi rend="italic">Don Chisciotte</hi> – quanta ingenuità! –. Si fa troppa fatica! Noi li prendiamo già scritti e li vestiamo di nuovo. Perchè essi rappresentano ancora qualche cosa, nonostante gli anni trascorsi e gli uomini mutati, noi li mettiamo a perdifiato in <hi rend="italic">film</hi>, levando loro tutto ciò che hanno di bello – finiamola con questa utopia della bellezza! – e lasciando, anzi caricando ciò che hanno di comune. Ci si guadagna tutti, anche Manzoni, che continua ad essere conosciuto, anche Francesca Bertini che trova il modo di diventare famosa, anche tu, ignoto, che ti risparmi per due lire la seccatura di leggere un libro grosso tre dita e pieno di cose serie.</p>
               <p>Concludo affermando: sia quello che sia; ma noi dobbiamo amare il <hi rend="italic">Cinemà</hi> come amiamo i nostri vestiti, la nostra casa, la nostra fotografia: è la nostra vera ricchezza, la nostra creazione, la nostra espressione, la sola eredità che l’arte nostra lascia e confida all’arte di domani.</p>
               <p>È dunque, come dicevo prima, la sola nostra consolazione, perchè noi siamo lì dentro tutti, interi, meravigliosamente gesticolanti, con maschere, con bocche, con occhi, con mani che vogliono dire molte cose immense, ma non dicono nulla: arte inarticolata d’una generazione perduta a tutto: perduta al senso della vita e dell’amore, perduta al passato e all’avvenire, perduta anche a se medesima. Finita la guerra, per la quale nascemmo e che protende ancora su di noi ostinatamente le sue ventose sanguinolente, tutto è finito per noi, labili ombre d’un evo medio, che si rinnova senza l’intima salute e i profondi fermenti, che diedero alle tenebre barbariche un ansito gigantesco.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2173_1188090166"/>24. – Tu non ridi!<ptr type="bookmark-end" target="#id___RefHeading__2173_1188090166"/>
               </head>
               <p>Mi sono accorto che tu non ridi. E questo mi fa piacere. Per solito l’uomo che ride è in un momento di malinconia. Potrei chiederti di meditare a lungo su questa verità. Mi risparmieresti una lunga disquisizione sulla natura tragica del riso, che sarebbe una cosa malinconica. No: tu non mediti, lo so: è una tua vecchia abitudine. Tutti i sentimentali sono così. Per ciò mi appiglio a quel giusto mezzo classico, che è ciò che di più soffice è stato inventato per permettere agli uomini di vivere in società, senza rompersi vicendevolmente.</p>
               <p>Quando l’uomo ride, ride sempre di se stesso. Seguimi. Se mi segui riderai. Quando tra ciò che è e ciò che sarebbe o dovrebbe essere, o potrebbe essere, – coniuga il verbo <hi rend="italic">essere</hi> da una parte e dall’altra i verbi <hi rend="italic">essere</hi>, <hi rend="italic">potere</hi>, <hi rend="italic">dovere</hi> o se sei poeta, anche <hi rend="italic">sognare</hi>; poi contrapponili in tutte le combinazioni possibili, quindi mescola e servi caldo – quando tra un modo e un tempo qualunque del verbo <hi rend="italic">essere</hi> e un tempo qualunque del verbo <hi rend="italic">potere</hi> o <hi rend="italic">dovere</hi> o <hi rend="italic">sognare</hi> si stabilisce una sconcordanza violenta (la più semplice è la sconcordanza grammaticale) allora l’uomo ride.</p>
               <p>— Ma allora ride del paradosso e della verità che nasce dalle sue contorsioni!</p>
               <p>Sta bene, ma perchè un paradosso, un grottesco, una contorsione sussista, è necessario che ognuno di noi sia abituato a pensare secondo determinate categorie immutabili, inamovibili: allora soltanto sono possibili all’abilità del filosofo volgare quegli avvicinamenti, quei raffronti, quei contrasti, insomma, nei quali i due termini, le due categorie avvicinate, messe a contatto generano un corto circuito e si distruggono a vicenda; cioè l’uomo ride quando assiste allo spettacolo della vanità – sia pure momentanea, sia pure estetica – delle sue persuasioni tradizionali, quando esse si contraddicono e si demoliscono. In ultima analisi, ride quando pone sè medesimo innanzi a ciò che resta dopo quel duello dei suoi pensieri, nel quale soltanto lui, animale, si salva.</p>
               <p>Dunque ride di sè.</p>
               <p>È un bel divertimento.</p>
               <p>Quando dico: «L’uomo che ride è malinconico», dico dunque un paradosso pieno di verità, nel quale il concetto «riso» è distrutto dal concetto «malinconia» e viceversa. Che cosa resta? La nostra tragedia.</p>
               <p>Naturalmente questa distruzione, è come ho detto, estetica. Sentimentalmente continuiamo a credere che l’uomo che ride sia allegro e che l’uomo malinconico non abbia voglia di ridere. Ma non fa niente. Se ciò non fosse, a forza di paradossi, dopo venti secoli di filosofia, nessuno al mondo riderebbe più.</p>
               <p>E ridere è necessario.</p>
               <p>Hai mai veduto un uomo piangere continuamente?</p>
               <p>Per altro, sono moltissimi coloro che continuamente ridono, e bada che non mi fermo nemmeno un momento ad esaminare la categoria degli <hi rend="italic">stolti</hi> del proverbio, che per me sono un mistero, un problema tutt’altro che semplice, una preoccupante incognita, in questa disperata lotta alla conquista della felicità, che è verità.</p>
               <p>Probabilmente – ammessa la natura corrosiva intima del riso – essi sono previlegiati che stanno perennemente innanzi alla tragica distruzione delle categorie definitive oltre le quali è la coscienza della propria nullità che, per essere perfetta, è incoscienza. Essi rappresentano uno dei termini di contrasto del paradosso universale, che è la vita; l’altro è la verità, che non si svela a colpi di maglio o di volontà.</p>
               <p>Si può ridere continuamente: basta mettersi in testa una volta per sempre che bisogna morire e poi andare a spasso in mezzo agli uomini e guardarli.</p>
               <p>Ma tu non ridi: evidentemente non pensi alla morte e mi prendi sul serio.</p>
               <p>Ti consolerò col seguente e quasi ultimo capitolo.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2175_1188090166"/>25. – E adesso parliamo d’amore.<ptr type="bookmark-end" target="#id___RefHeading__2175_1188090166"/>
               </head>
               <p>Perchè lo sapevo: vedevo errare nelle tue labbra una domanda timida e, in apparenza innocente:</p>
               <p>— Ma come? Che non ti venga mai in mente la donna e l’amore?</p>
               <p>— Hai ragione. Sono veramente colpevole. Ma mi giustifico.</p>
               <p>Le donne sono di due categorie: quelle che noi amiamo e quelle che amano gli altri.</p>
               <p>Di quelle che amiamo noi, si parla sempre poco volentieri, specialmente ad un amico come te, che una volta messo sulla strada, finisce per capire più di quello che non gli si dica. Eppoi ci appartengono e in questo caso, anche se la proprietà è un furto, siamo tutti convinti che le rivendicazioni proletarie sono addiritura inammissibili.</p>
               <p>Quanto a quelle che amano gli altri, volendo potremmo parlarne, anche a lungo, ma preferisco lasciare questo saporito passatempo alle serve, ai brutti, ai deformi, che ne hanno diritto per rivalsa e agli imbecilli che hanno tutti i diritti.</p>
               <p>Resta l’amore. Che cosa è l’amore? La definizione dell’amore – che tutti i letterati e i poeti hanno tentato – è come un vestito: va fatto <hi rend="italic">ad hominem</hi>. Si trovi ciascuno il suo sarto – voglio dire la sua sarta – che glielo definisca su misura e non se ne parli più, perchè alla fine, stucca.</p>
               <p>Sì, ci sono magazzini di vestiti belli e fatti, ma io cosa c’entro? Rivolgiti a Guido da Verona, «la Rinascente» della passione.</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__2177_1188090166"/>26. – Elogio della profezia.<ptr type="bookmark-end" target="#id___RefHeading__2177_1188090166"/>
               </head>
               <p>Vuoi lasciarmi? Non insisto. Però vediamoci anche domani. Ti racconterò una storia organica e giuro che ti divertirai di più. Sai, oggi sono un po’ di malumore, ma ci dormirò sopra. A domani, amico mio. Quà la mano...</p>
               <p>Scusa, un momento: distendi la tua mano. Così. Sono un po’ chiromante e può essere che io legga il tuo destino. Perchè ridi adesso?</p>
               <p>Non capisco perchè la gente prenda tanto sul serio la storia e tanto poco sul serio la profezia. E dire che, in fondo, sono sorelle gemelle del pensiero umano. La storia è il modo di vedere il passato; la profezia è il modo di vedere l’avvenire.</p>
               <p>Ciascun uomo vede le cose a modo suo; dunque anche il passato e l’avvenire. E allora o lo si prende sul serio sempre anche quando preannuncia per le sette e mezzo del 21 marzo prossimo la rivoluzione, mentre invece è un equinozio; o non lo si prende sul serio mai, nemmeno quando racconta che l’on. Giolitti partì da Rapallo mormorando: «Poteva andar peggio.»</p>
               <p>Chi crede a Adolfo Thiers quando viviseziona il cervello di Napoleone, deve credere anche ad Eusapia Palladino quando profetizza per l’anno che viene un cataclisma sociale, la morte di un re e un eclissi di buon senso. E non mi dire che non si può paragonare Eusapia Paladino a Adolfo Thiers perchè io ti rispondo subito che la colpa non è della loro testa, ma del loro mestiere. Se Eusapia Paladino avesse scritto la <hi rend="italic">Storia del consolato e dell’impero</hi> e Adolfo Thiers avesse fatto la sonnambula tutti prenderebbero sul serio Eusapia e tutti riderebbero di Thiers. Chiaro!</p>
               <p>Ma, tu dici, la storia è vera, la profezia no. Ecco una sciocchezza. La profezia e la storia sono false, o vere alla stesso modo; soltanto la profezia ha il debole di essere soggetta a controprova, mentre la storia va sicura di sè, perchè, tanto agli etruschi, nessuno ci ritorna.</p>
               <p>Mi spiego con un esempio, il quale tende a dimostrare che, fra le due, chi merita più considerazione dal punto di vista della realtà umana attuale è proprio la profezia.</p>
               <p>Ecco: io penso all’anno che se ne è andato, cioè a tutti gli avvenimenti che hanno misurato il passo del tempo. Cosa vedo? Vedo le cose di capo d’anno piccole piccole, così che quasi non le vedo più e poi man mano le cose più recenti, più grandi, sempre più grandi, fino alla presente mia chiaccherata che mi sembra addirittura fantastica. Vedo, per uscire dai limiti dell’anno, una guerra mondiale piccola piccola, come se fosse durata un attimo, un minuto, un sospiro e le cose vicine, le cose di ieri o di oggi – il bottegaio, amico mio, la cambiale, la crisi – immense, come dilatate da uno specchio concavo, o da un sogno di oppio, imminenti, opprimenti, angoscianti.</p>
               <p>Più grandi del vero, d’accordo, ma io le vedo così, io patisco la storia, come tutti coloro che non essendo macchine fotografiche la patiscono. E tu mi prenderesti sul serio se io ti facessi la storia dell’anno di grazia passato? E se non me, chi prenderesti sul serio? I tuoi avversari politici? Ma anch’essi come me, come te, come tutti, hanno lo specchio concavo della loro sensibilità. Al più, si potrà dire che la visione della storia sarà tanto meno reale quanto più lo storico è impuro, cioè personale, cioè sè medesimo, con tutte le sue passioni e i suoi errori; ma poichè nessuno è proprio puro a questo mondo, nemmeno io che faccio della politica meno che posso, così non ti dico soltanto di non credere nè ai tuoi avversari, nè ai tuoi nemici, ma ti dico senz’altro: non credere nemmeno a te stesso. Ecco, amico mio che cos’è la storia, che, per l’attimo attuale si può definire una dilatazione universa dell’ultima visione. Infedeltà, dunque.</p>
               <p>La profezia invece!... Quale più chiara atmosfera si forma nel nostro cervello quando pensiamo all’avvenire, alla <hi rend="italic">dimane</hi>! Quale serenità, quale pace! Quale olezzo di fiori!</p>
               <p>Ecco non ci sono più avversari e i nemici sono morti; fra gli uomini regna la pace ed ogni dissidio di pensiero o d’interesse è composto, prima di manifestarsi, nell’intimo terreno dell’umana bontà. Non più violenze, non più sfruttati, nè fra i proletari, nè fra i signori; non più sfruttatori, nè fra signori nè fra i proletari; i ricchi donano il superfluo ai poveri, ragione per la quale i poveri non ci sono più, anzi hanno restituito il loro superfluo ai ricchi che non sapendo che farsene dovranno gettarlo per le scale di cantina; i parassiti, i pescicani, i bagarini, hanno fatto onorevole ammenda ai loro peccati; la Patria è grande, operosa, sicura, temuta, ma più amata; io vinco un modesto terno al lotto e i miei libri vanno a ruba....</p>
               <p>Non è vero niente? Un momento: non è mai vero niente, in questa valle di lacrime. Mi potrai rimproverare di vedere le cose future con un eccessivo ottimismo, ma ciò non tocca l’essenza reale di tutte le profezie, le quali per quanto pessimistiche, essendo formulate o pensate da uomini, hanno lo stesso sale: la speranza.</p>
               <p>Per quanto ottimista, nessun uomo è soddisfatto del passato; e tutti gli uomini per quanto pessimisti, sorridono pensando all’avvenire. Non hai mai incontrato qualche anima dolce, che, fermandoti per istrada, t’abbia detto sottovoce: «Sai, avremo una epidemia di peste nera?» Ebbene, avrai notato che l’occhio di quell’anima dolce brillava. La gioia della profezia.</p>
               <p>E mi pare di avere dimostrato con bastevole copia di argomenti la verità dell’assunto: che la profezia è grave e la storia è roba da sonnambuli, per avere il diritto di rivelarti dai segni della tua mano, il destino che ti attende.</p>
               <p>Un momento:</p>
               <p>Tu avrai vita lunga: durerai quanto il mondo.</p>
               <p>La tua malattia è incurabile, ma è la tua malattia stessa che ti fa vivere. Non avrai fortuna: è inutile che tu aspetti la rivoluzione. Ho detto che vivrai in eterno.</p>
               <p>Sei abbastanza intelligente per non abbrutirti; ma non lo sei quanto basta per ucciderti crisalide e resuscitare farfalla. Sei attaccato alla vita, più di quello che la vita non sia attaccata a te.</p>
               <p>Tu amerai molto, ma nessuno ti amerà.</p>
               <p>Tutti si burleranno di te: sarai tradito nell’amore, nelle speranze, nei diritti. Un bel giorno il 27 diventerà il 30, anche in febbraio!</p>
               <p>Sei la vittima permanente.</p>
               <p>Per compenso sei molto utile e di quando in quando sarà in tuo potere la vita e la morte di qualcuno. Allora dimenticherai il passato e obbedirai all’impeto della tua generosità e della tua speranza: salverai. Sei un gran bravo figliolo. Mi piaci.</p>
               <p>Senti: se qualche volta mi vedrai muto, all’angolo d’una vetrina di libraio, fermami e chiamami.</p>
               <p>Ti aspetto. Anzi, non aspetto che te.</p>
               <p>Aspetta.</p>
               <p>Ti regalo queste tre oleografie, che ho comperato per pochi soldi da un rigattiere, in una bottega simile a un cervello dei tempi nostri, denso di coltura generale. No, non sono le tre età dell’uomo, nè i tre regni di Dante, nè le tre razze umane – la bianca la rossa e la nostra –; no: sono tre disegni che, se proprio vuoi legare a trittico, puoi considerare come allegorie del passato – presente – avvenire; delle nostalgie – preoccupazioni – consolazioni; dei ricordi – realtà – speranze, e via di questo passo, come pare a te. Attaccale in ogni modo alla parete del tuo tinello e a forza di guardarle ti guasterai il senso estetico e ti piaceranno sempre di più. Abbi cura però di non toccarle nemmeno per pulirle con uno straccio qualsiasi. Come le bottiglie di certe osterie, il loro unico pregio è la polvere. Ciao.</p>
            </div>
            <div type="div2" rend="P91">
               <head>
                  <anchor type="bookmark-start" xml:id="id___RefHeading__2179_1188090166"/>Prima Oleografia.<ptr type="bookmark-end" target="#id___RefHeading__2179_1188090166"/>
               </head>
               <p>Un cielo notturno pieno di stelle, tutte uguali. C’è anche una luna di biacca, senza macchie. Un cipresso nero le fa il solletico sotto la gola. Un poco a destra un merlo ghibellino, chiomato di vitalbe, dalle campanelle spalancate e, sotto, confitto alla parete rossastra, un povero fanale a gas, che pare vergognoso di dovere far lume a un così rispettabile squarcio di mistero e di memorie. Non può fare a meno di rispettare anche una ombra che s’avanza per il vicolo deserto e buio, un’ombra certo umana, ma così chiusa dal velo delle tenebre e della fantasia, da non lasciar trapelare nulla di sè, nemmeno il sesso, che è la prima cosa che si vede negli uomini; nemmeno la foggia del vestire, cioè l’età storica. Nulla.</p>
               <p>A proposito: il vezzo di nascondere la propria età che è comune agli uomini e alle donne – le quali, a vero dire, in questo spesso abusano – non è ancora penetrato nelle generazioni della storia. Non se ne vede la ragione. È evidente che chi nasconde al prossimo il numero delle primavere vissute, è mosso a ciò soltanto dal commendevolissimo bisogno di celare i difetti, le debolezze, le caratteristiche negative dell’età.</p>
               <p>E si giustifica facilmente la signora, che presenta agli amici la figlia trentenne come una sorella minore. «Nessuno saprà mai che io necessariamente sono senza denti, e senza capelli, che la mia esperienza incombe sulla mia personalità fino a cristallizzarne ogni atteggiamento, fino ad affaticarne la plastica, fino ad affiochirne, a spegnerne la luce. Mai. Se ciò si vedesse, io sarei senza scampo catalogata come un libro di biblioteca, che nessuno legge, perchè tutti hanno letto!»</p>
               <p>Ma come rimarrebbe la Signora se, fra due o trecento anni, avesse il potere – e chi lo sa che non l’abbia? – di udire dalla bocca del primo postero a cui vada per le mani il suo ritratto, queste parole feroci di sicurezza:</p>
               <p>«To’, una signora della fine del 1900!» Via: è una bella umiliazione!</p>
               <p>Perchè nell’accertamento dell’epoca è implicito un giudizio, che può variare a seconda dell’esperienza del giudice, ma che in ogni modo fissa delle caratteristiche non sempre tali da solleticare la vanità, specie d’una signora. Quando si vede il ritratto di una castellana del duecento, si pensa al trovatore, sì, ma si pensa anche che quella signora portava la stessa camicia per tre mesi. Ora perchè tanta gelosia per i contemporanei e tanta indifferenza per i posteri? No, o leggiadre signore, non rispondete che i contemporanei sono lì e i posteri sono là: confessereste che la vostra eleganza e lo sviscerato amore per la moda di Parigi hanno in voi un fine immediato, ahimè, non confessabile!</p>
               <p>— Io sono elegante per me, per me sola. Della gente non m’importa nulla. Puah! –</p>
               <p>— E allora, perchè non vesti, di grazia, un bel costume babilonese?</p>
               <p>Tutto questo per dire, signore e signori, che una volta ammesso il principio per il quale hanno fortuna le tinture per i capelli, i cosmetici e le matite per le labbra, si deve arrivare fino in fondo a fil di logica, perchè se c’è una età da nascondere, è proprio la nostra. Io tremo al pensiero che, guardando a un mio ritratto al bromuro d’argento si possa dire un giorno senza un attimo d’esitazione: «Ceto medio 1920.»</p>
               <p>Le signore dei nostri tempi hanno quì un ottimo pretesto per mutare da un giorno all’altro e tutti giorni le foggie del vestire e dell’acconcio così da parere, di volta in volta, femmine sensuali barbariche o dame spirituali della rinascenza, o cortigiane del Re sole. E così dicasi di noi.</p>
               <p>A scherno della posterità!</p>
               <p>…... Un’ombra s’avanza per il vicolo buio, mentre il fanale a gas fa «grogrogro,» sotto il merlo ghibellino coperto di vitalbe. Si può anche supporre che quell’ombra che s’avanza sia un lanzichenecco arciducale, ma il quadro è bello perchè c’è il lampione. Se ci fosse invece una lampada in ferro battuto col lucignolo ad olio, questa oleografia sarebbe addirittura riprovevole, insopportabile anche quì, davanti a un canapè che ha le molle rotte.</p>
               <p>La storia, veduta al lume d’un anacronismo, è affascinante.</p>
               <p>Guardo intensamente, fraternamente il becco del gas. Trovo che tra me e lui, tra me e la sua luce un poco malinconica di meschinità, un po’ beffarda di amarezza e di realtà; tra la mia relatività ambientale e la sua c’è molto di comune. Uomini e cose obbediscono a leggi simili: accade che nella parabola della nostra obbedienza ci imbattiamo sovente in fraternità liriche, tanto più tenere, quanto più in esse la coscienza è fioca.</p>
               <p>Questo spiega la ragione per la quale molte donne amano alla follia gli animali domestici e qualche volta anche le fiere.</p>
               <p>Chi ha fatto: «gro-gro-gro?» Io o lui? Non importa.</p>
               <p>Una voce – questa volta sono sicuro è la voce del merlo ghibellino – profonda, senza timbro, stranissima così da ricordare l’odore dei libri di avventure di Ponson du Terrail, risponde come un’eco:</p>
               <p>— Che hai da brontolare, o scherzo di natura?</p>
               <p>— Niente sospiro. Guardo, al lume della mia fiamma la luna titillata dal galante arcipresso, e la tua barba verde o merlo, che mi cade addosso paternamente. Guardo mo’ su, mo’ giù, ozioso e triste, aspettando l’alba che non verrà forse mai e il volto d’un uomo; un volto aperto e chiaro che significhi qualche cosa e modifichi la faccia della terra. Pazzie! Uomini non ce n’è più. Vedo laggiù un’ombra che s’avanza. Ma non si avvicina. Chi sarà?</p>
               <p>Il merlo ghibellino, che da secoli aveva mantenuto una rigida e solenne posizione verticale, si chinò un momento a guardare, con molta cautela per non essere veduto dal lampione, ma la sua barba fiorita di campanule inverosimilmente spalancate avvolse l’inteleiatura del fanale. La fiamma ebbe un brivido di delizia.</p>
               <p>Io ho provato per un attimo il senso d’una immersione voluttuosa in una corrente d’acqua profumata e armoniosa di fondi misteri. Sento il bisogno di sdraiarmi sul canapè.</p>
               <p>Il fiero ghibellino subito si ricompose un po’ turbato. Dopo un breve silenzio riprese, con voce di ira rattenuta:</p>
               <p>— Ma che uomo, che uomo! Non c’è più un uomo. Hai ragione tu. L’ultimo è stato il mio Frangipane, che è morto in Palestina...... Tutto il mondo parlò di lui.....</p>
               <p>— Io non l’ho mai sentito nominare.....</p>
               <p>— Perchè non c’eri. A quel tempo c’erano soltanto dei padroni, che erano davvero padroni e dei servi, che erano veramente servi. E gli istrumenti come te non usavano, allo stato, almeno, di indipendenza.</p>
               <p>Il fanale umiliato non rispose, tanto più che la voce dell’amico era diventata aspra e s’era rovesciata, lungo i rami della barba, con fremiti di insofferenza.</p>
               <p>— Fai bene a tacere. Io ho visto Frangipane scudisciare trecento servi tutti in una mattinata e poi è andato a morire in Palestina. Adesso nella camera da letto di quell’uomo, per il quale anche il sole ha tremato, c’è l’ufficio del castasto. Tu non puoi capire. Tu, tu.... Chi sei tu? Chi ti ha fatto? Chi ti ha chiamato? Che cosa rappresenti?</p>
               <p>Abbiamo risposto:</p>
               <p>— Mah! È una storia lunga e stupida. Vorrei poterla dimenticare. Un uomo! Un uomo ci vuole...... Un pensiero.....</p>
               <p>L’ombra in fondo al vicolo ha fatto un passo avanti, no, indietro, no, avanti.....</p>
               <p>— Gro-gro-gro.... Non capisco se va, o se viene. In ogni modo qualche cosa deve accadere. Così non si va avanti.... Non si va avanti. Pare che il mondo si sia dato un gran pugno nei fianchi e non tiri più il fiato.... Dunque lo vuoi sapere chi mi ha fatto?</p>
               <p>— Un lanternaio.....</p>
               <p>Il merlo rise. L’aria sonò di squilli ariosteschi, che frantumarono il cielo di vetro. Fulminea visione di galoppi ferrigni su groppe di ippogrifi, sotto un’orgia bianca di nubi, fendute dalle alabarde saettanti.</p>
               <p>Gustavo Dorè.</p>
               <p>— Gro-gro-gro... Lascia andare. Io sono un essere tranquillo e positivo, ma ho una storia anch’io. Un lanternaio, sta bene. Ma bisogna fare un altro passo indietro. Prima del lanternaio ci fu la rivoluzione francese. Il mio albero geneologico spirituale incomincia là, cioè io profondo le radici del mio tubo conduttore nel sottosuolo sostanziale dell’enciclopedia e per conseguenza brucio il gas dei principi dell’89. Capisci? Chi mi fece così superbo e così umile? Chi mi fece così indipendente e così schiavo? Chi mi diede la libertà e l’inquietudine? Chi mi diede un orario fisso, che è il culmine delle conquiste morali e il non plus ultra dell’avvilimento? Chi mi tolse dalla miseria per consegnarmi alla povertà? Chi propose al mio pensiero tutte le realtà e non le risolse senza il sogno? Chi sostituì alla mia fede il ferro di cavallo, il gobbo e il 13? E per la mia mediocrità si versarono fiumi di sangue e di lacrime! Abbasso la rivoluzione francese! Mi dispiace per Robespierre, che n’ebbe la testa mozza, ed era in buona fede. Ma il boia era un profeta! Gro-gro-gro.... Evviva Frangipane!</p>
               <p>Io guardo intensamente l’ombra misteriosa: Un uomo? Un uomo? Il Salvatore? Mi travaglia l’ossessione dell’attesa. Così non si va avanti. Qualche cosa dovrà pure accadere! L’aria è ferma, la barba vegetale s’allunga, s’allunga, investe il fanale, l’avvolge, lo fascia, lo chiude, lo strozza... Quell’ombra, quell’ombra...</p>
               <p>La luna si inchina finalmente alle goffe carezze del necroforo e discende, scompare, a poco per volta, nel fosco della notte. Certo sta per accadere qualche cosa perchè i segni oscuri del cosmo non fallano. Quell’ombra, quell’ombra..... Non si vede più.... Non si vede più perchè è lontana, è dileguata nel nirvana di tutte le mie speranze. No. È vicina. È qui. È sopra di me, È intorno a me. Chi sei? Chi sei? Chi sei?....</p>
               <p>Speriamo che non sia una donna.</p>
               <p>Come si dorme bene su questo canapè.</p>
            </div>
            <div type="div2" rend="P91">
               <head>
                  <anchor type="bookmark-start" xml:id="id___RefHeading__2181_1188090166"/>Seconda Oleografia.<ptr type="bookmark-end" target="#id___RefHeading__2181_1188090166"/>
               </head>
               <p>Sembra una prigione. La porticina in fondo è chiusa da un catenaccio enorme che, quando è mosso, deve ruggire e guaiolare come un mastino legato. Una finestretta in alto lascia passare un raggio di luce.</p>
               <p>Può essere di sole vecchio o di piena.</p>
               <p>Come si vuole.</p>
               <p>Non c’è anima viva, nella cella squallida. Non si scorge nulla, nella cella buia. Si direbbe anzi che le tenebre spesse la vincano sul raggio, che le taglia invano. Ma poi ci si abitua. Qualche lieve contorno emerge, a fatica, sulla tinta opaca del cartone. Si vede un tavolino, una specie di desco tutto ingombro di ferri, di lenti, di scatolette, di piccole tenaglie, di indecifrabili dischetti bianchi.</p>
               <p>Si vede, ecco, si vede benissimo, più a destra, più vicino a me, una pendola enorme dai pesi smisurati; una di quelle pendole patriarcali, solennemente incolonnate in austere nicchie da tempio. Un quadrante inverosimile. Fa le cinque, immoto. Più nulla? Sembra che il sole – o la luna – si faccia più vivo. O sono io che ci vedo meglio. Balzano quasi all’improvviso dalla oscurità mille occhi bianchi di ogni misura, per ogni dove, a destra, a sinistra, abbandonati agli angoli remoti della bottega, appesi alle pareti, in mezzo ai viscidi riflessi del salnitro, sparsi anche al suolo in frammenti minuti che hanno conservato qualche cosa del tutto, come la tenacia di una fede, l’ostinazione di una passione, la pervicacia di un dispetto – <hi rend="italic">uno, cinque, dodici</hi> – dovunque quadranti, sfere, lancette, molle spirali in tormento, ruote dentate, ansiose di vivere per mordere, piccole conche d’oro, d’argento, di bronzo, bestialmente spalancate a ricevere la fecondità d’una vita metallica.</p>
               <p>Quanti orologi! E tutti senz’anima, anche quelli che appaiono perfetti e che l’ignoto padrone ha ordinato amorevolmente nei ripostigli più degni.</p>
               <p>Quanti orologi! Quante ore immobili! Quanta attesa di tempo da misurare e da patire! Quanta disperazione di vanità nel pensiero d’un cammino percorso senza meta, sotto le sferzate di una crudeltà sconosciuta!</p>
               <p>Ma chi mi ha cacciato qui dentro? Dove è il padrone? Io voglio vedere il padrone per dirgli che mi apra, che mi lasci andare fuori, all’aperto!</p>
               <p>Tutto è immobile.</p>
               <p>Perchè io sono immobile. Perchè io sono posseduto dall’angoscia improvvisa di questa meditazione. Basterà che io possieda il mio piccolo mondo, la mia piccola prigione, senza averne paura; basterà che io mi muova, che io prema un bottone qualunque del mio cervello, perchè una molla spirale si animi dentro di me e tutti gli orologi riprendano il loro viaggio doloroso, sotto il sole o sotto la luna, per le steppe solitarie del tempo. E vivano!</p>
               <p>Ecco: è fatto! È uno scoppio immane; un cupo galoppo d’armenti affamati batte l’aridità della tenebra.</p>
               <p>No, no, fermatevi, fermatevi! Mi fate troppo male! Come se calpestaste il mio cuore! Fermatevi!</p>
               <p>Non si può, non si può! Si corre. Oramai, bisogna.</p>
               <p>E incomincia una tormentosa vicenda. In questo momento mi sembra di essere innanzi a tutti, a tagliare col viso affilato, proteso, marmoreo, il vento gelato del destino, mentre dentro di me un cuore di metallo in battiti uguali misura l’angoscia con la cieca ostinazione dell’istinto.</p>
               <p>Ora non più. Ora sono trascinato per le braccia, a forza. Il galoppo dell’armento disperato è innanzi a me, inesorabile. Mi lascio trascinare come se non avessi più anima, nè giovinezza, mentre il mio viso, ad ogni istante, è schiaffeggiato dal turbinare dei minuti, che si frantumano sotto il galoppo e inerti cadono sulle orme oltrepassate per sempre. Ho in cuore una pena spirale, che vuole risolversi in uno schianto.</p>
               <p>Ma chi mi ha messo qui dentro. Dov’è il padrone di questa bottega maledetta?</p>
               <p>Eppure io stesso mi sono detto: si preme un qualunque bottone, nel cervello, e tutto si muoverà.</p>
               <p>Ticchetaccheticchetoc.</p>
               <p>Il mio cuore sembra, nel concerto, un contrabbasso d’accompagnamento. Bisogna uscire di qui. Io capisco che non mi sarà data la grazia della libertà, se non mi solleverò anche sopra il tormento di questa corsa turbinosa, con uno sforzo di dominio.</p>
               <p>Corrono ancora. Mi gettano ancora sul viso i frammenti morti dell’eternità. Corrono sempre. Fino a quando?</p>
               <p rend="center">* * *</p>
               <p>— Ladro!</p>
               <p>Chi è che insulta?</p>
               <p>— Ladro!</p>
               <p>La voce è di vecchio, ma trema di sdegno. È la pendola dai pesi enormi, che pure ha un passo tanto rassegnato.</p>
               <p>— Ladro! Dico a te, nuovissimo! Sono le dieci e due minuti. Perchè segni le dieci? Di questo passo alla fine dell’autunno, tu sarai ancora in primavera... È un inganno! Spicciati... E smettila di tabaccare quella porcheria.</p>
               <p>Una voce velata, ma irosa, ribatte:</p>
               <p>— Io me ne frego di te e del padrone! Vado a comodo mio, a dispetto tuo e di tutti. Quanto al tabaccare, ti illudi che io ne possa fare a meno. È più facile che mi stronchi da me stesso il bilanciere....</p>
               <p>— Sei disonesto! Tu dimentichi il tuo dovere, quello di indicare al tuo padrone l’ora giusta.</p>
               <p>— Il mio padrone? Come sei ingenuo! Il mio padrone mi ama semplicemente perchè sono un regaluccio d’amore. Quanto all’ora se ne infischia! Sta dei giorni interi senza degnarsi nemmeno di guardarmi.</p>
               <p>— Il tuo dovere è il tuo dovere. L’ora è per l’uomo una sublime regolatrice dell’opera.</p>
               <p>— Sì, per fare a tempo le porcherie! E poi lo sai perchè mi sono dato alla cocaina? Per una delusione giovanile. Tu sai che non sono vecchio: ho appena due anni e poichè sono stato garantito per tre, non ho nemmeno raggiunto la maggiore età. Ciò non ostante ho avuto una delusione così forte, che la vita mi è venuta in dispetto: una volta – ero al ventisettesimo minuto di un’ora quinta – il mio padrone mi guarda, con un occhio così languido da fare mancare di lusinga una anima più malleabile della mia. Io credo che sia ammirazione, affetto, che so? Non ero nemmeno arrivato alla mezza e stavo appena preparandomi a muovere il congegno delle campane, per squillargli il più armonioso saluto di riconoscenza, quando con una smorfia stomachevole mi dice: «<hi rend="italic">Tuam gnosco, meam nescio</hi>» e mi ributta nel taschino del panciotto, vicino all’ombelico. Pezzo d’asino! La mia la conosce e la sua no!? Sfido io! Che cosa pretende, che un <hi rend="italic">rémontoir</hi> gli predica la caduta dei denti? Io mi sono immediatamente fermato e se non c’era mastro Crono, ti assicuro che d’ora innanzi il mio signor padrone non conosceva nemmeno la mia. Ma io mi vendico e faccio il comodo mio.</p>
               <p>— Ti ripeto che sei un immorale. Intanto, per una piccolezza non si pregiudica un nome onorato, non si macchia una coscienza, una ditta!</p>
               <p>— O piantala! Io poi non sento questo dovere di camminare con tanta regolarità! Voi che ti dica? Io potrei fermarmi in questo momento. Ebbene, se mi fermassi, non farei che aspettarti: fra un poco tu saresti ancora accanto a me e si potrebbe ricominciare a camminare insieme.</p>
               <p>— E con questa bella trovata, cosa dimostri?</p>
               <p>— Dimostro, che facciamo un giro-girotondo assolutamente inutile, per cui l’umanità mi fa l’effetto di quel tale che, correndo intorno ad un albero, voleva raggiungersi e darsi un calcio di dietro.</p>
               <p>La pendola evidentemente non era abituata a certe sottigliezze. Scrollò un poco i pesi e seguitò impassibile a compiere il suo dovere. Pareva che segnasse il passo al ticchettare frenetico dell’invisibile moltitudine.</p>
               <p>Per me invece, confesso che il ragionare piacevole di quello zoppicante cocainomane aveva una sottile seduzione, come hanno in genere tutte le cose che, senza appagare le nostre esigenze spirituali, placano la sensualità della nostra macchina, cioè il senso estetico, che è l’organo genitale della ragione.</p>
               <p>«Ha ragione, pensavo tra me, ma intanto si corre. E se si deve correre, è meglio lasciarsi trascinare così per le braccia...»</p>
               <p>— Una favola, nonna, una favola! – strillò un orologio d’oro per signora. – Io non posso sopportare queste discussioni. Non ci capisco niente. Io non capisco che i bei racconti d’amore, che ci fanno venire la voglia di rifare meglio quello che si è già fatto. E poi – aggiunse con una grazietta melodiosa, come sogliono fare le donne, quando dicono una bugia alla quale vorrebbero credere – e poi, non è vero?, Le storie d’amore ci danno l’illusione di vivere cento vite, di amare cento volte.....</p>
               <p>— Cento uomini – bofonchiò un misogino.</p>
               <p>— No – protestò la signora con una punta di dispetto nella grazietta – No, un uomo solo, che ci ami cento volte, in cento modi diversi.</p>
               <p>— Il re di cuori!</p>
               <p>— Basta, basta! – interruppe la pendola – Se mi promettete di non rubare nemmeno un secondo, io ve la racconterò una bella storia d’amore.</p>
               <p>— Rubare? – intervenne una voce impubere sistema Roskopf – Rubare? Ma per chi ci prendi? Io non sono esatto, non lo sono mai stato e non lo sarò mai. Ma vado avanti. Vedi? Per me tra poco è mezzanotte. Io sono innanzi a tutti, lo sai perchè nonna? Perchè ho fatto un piccolo ragionamento. Che si debba correre, è fatale. Io non so perchè oggi corriamo, per volontà di chi, ma corriamo, come ieri, come domani. Corriamo senza sapere chi ha premuto il bottone della nostra fatalità. Dunque: uno scopo ci deve essere. Quell’ubbriaco dice che giriamo intorno a un asse inutilmente. Non è vero: noi non sappiamo perchè giriamo, come dunque possiamo sapere dove andiamo? Io sento che ci attende un cataclisma conclusivo. Non è meglio affrettarlo? Io intanto faccio mezzanotte. Viva la corsa! Se mi spezzerò non fa niente. I miei morsi al futuro nessuno li cancella.</p>
               <p>Ha ragione lui! Bisogna correre. Sono innanzi a tutti sotto la pioggia lancinante dei minuti secondi, con gli occhi dilatati dalla tenebra e le mani adunche protese a lacerare.</p>
               <p>La pendola si limitò a mormorare: «Questi ragazzi!»</p>
               <p>Capiva di non capire e per non avventurarsi a compromessi morali, si attenne al buon costume consacrato dalla tradizione.</p>
               <p>— Io ho sempre fatto l’ora giusta. Ai miei tempi....</p>
               <p>— Sì, sì, racconta, raccontaci una favola....</p>
               <p rend="center">* * *</p>
               <p>I vecchi non negano mai a sè stessi la gioia di raccontare. Gli orologi andarono per un attimo in punta di piedi, in attesa e la pendola amabile dopo avere battuto più forte, come per un richiamo alla coscienza, il suo passo grave, incominciò, scandendo le sillabe, una lunga cantilena...</p>
               <p rend="italic">— C’era una volta, c’era, un vecchio sapiente. Di giorno e di notte, lontano dal mondo, nel grande e profondo silenzio del monte, lavora, lavora, il vecchio, lavora a un’opera dura, che gli rode la vita – è vecchio, è vecchio – a una grave fatica, senz’ora di pace – è triste, è triste – senz’ora di posa. Che cosa fà il vecchio? Che cosa?....</p>
               <p>— Io. sono già stanca di questa roba, mormorò il <hi rend="italic">viveur</hi> – Poesia ascetica, mitologia sentimentale: è ora di finirla. Vuoi tabaccare una presa, mia bella amica?</p>
               <p>— Taci, stupido! Perdiamo il più bello. Non senti?</p>
               <p>La vocetta della signora era ghiribizzosa, ma gentile.</p>
               <p>— Ci siamo, col sentimento!</p>
               <p>— Hai ragione – mormorò il misogino – adesso questa quì, approfitta dell’estasi, per rimanere indietro!... Ah le femmine!</p>
               <p>La voce della pendola scandiva:</p>
               <p rend="italic">— Il tempo, a quel tempo, non era segnato se non dalle stelle e dal sole. Il vecchio, che vuole? Cadon le nevi, fioriscon le viole, il vecchio sapiente sta solo, all’opera dura, all’opera triste. Che vuole? Che vuole?</p>
               <p>— Uffah! Guarda un pò’ come la prende lunga per dire che quello svizzero dell’antichità pensava di fare un orologio! Amica, lo senti?</p>
               <p>— No, taci! Mi piacciono tanto le canzonette napoletane!</p>
               <p rend="italic">— Aveva il vecchio due figlie: una figlia era bella, una figlia era brutta. Un dì le chiamò e disse così: Ho lavorato cent’anni, cento anni di pazienza, cent’anni d’astinenza, cent’anni di silenzio. Ed ho costruito un gioiello, fra tutti il più bello: Guardate!</p>
               <p>Il misogino mormorò:</p>
               <p>— Ci siamo! Quando un uomo ha fatto qualche cosa di buono, lo mostra subito a una donna, che si incarica di trasformarlo in veleno!</p>
               <p>— Taci, tu! Dici male di noi, perchè non ti abbiamo mai voluto tra i piedi.</p>
               <p>— Hai ragione, amica mia, ma non trovi anche tu che sarebbe meglio che intanto facessimo all’amore?</p>
               <p>— Lasciami stare!</p>
               <p>— Ma è la solita storia: adesso quel disgraziato non sa se dare quell’orologio alla figlia bella o alla figlia brutta!...</p>
               <p>— Io dico che lo darà alla bella! Noi belle siamo sempre le preferite!</p>
               <p>— Dammi un bacio!</p>
               <p>— No.... Non usare violenza.... Villano!</p>
               <p rend="italic">— Il vecchio poi disse cosi! Ho chiuso il mio tempo qui dentro. È patto che ho stretto col dio della luce e fin che l’ordigno prezioso avrà vita, anch’io avrò vita. Chi di voi, creature amorose, vorrà custodire la vita del padre. Chi di voi? Chi di voi?</p>
               <p>— Ti dico di non usare la violenza.... – Silenzio, silenzio!....</p>
               <p rend="italic">— E poi disse guardandole fiso negli occhi; «Chi di voi è più pura, chi di voi creature può guardarmi negli occhi così?» Allora la bella si mise a ginocchi e pianse così: «Mio padre, dolcissimo padre, l’amore... l’amore... l’amore...»</p>
               <p>— Hai capito amica mia dolcissima? L’amore.... l’amore, anche a quei tempi.... E poi danno la colpa agli stupefacenti!</p>
               <p>— Sta’ fermo! Se ti dessi un bacio, perderemmo la testa tutti e due...</p>
               <p>— Che bello spettacolo!</p>
               <p rend="italic">— La brutta divenne severa custode dell’ordigno perenne. E si chiamò Speranza....</p>
               <p>— Ho capito.... ho capito. Un giorno lo ruppe, il padre crepò. Questa storia la so!</p>
               <p>Ma i vecchi raccontano a sè stessi e il triste destino di Speranza ebbe anche una volta dalla rapsodia ritmica una solenne commemorazione.</p>
               <p>— Le donne! Le donne! Quella virtuosissima Speranza, scommetto, si è lasciata ingannare da un uomo senza scrupoli, curioso del segreto e bramoso del tesoro. Che razza iniqua le donne!</p>
               <p>La signora non protestò. Il <hi rend="italic">viveur</hi> taceva. Silenzio.</p>
               <p rend="italic">— Speranza impazzita vagò per la valle, ascese le rocce scoscese del monte e giunse alla fonte del fiume. E qui si fermò. Uscìa dalla terra un filo d’acqua azzurra, lento, silente. Una rosea conca marmorea, simile al cavo di una mano verginale, raccoglieva, un istante, il tremante opale dell’acqua, ma poca, ma poca, chè subito colma, lasciava cadere in istille ad una, ad una, più una, più una. Tic-tac-tic-tac. Fino a quando? Fino a quando? Speranza non senti il pianto del padre che muore? Una, più una, più una. Fino a quando? Fino a quando? Speranza impazzita protese le mani all’eterna sorgiva: la rosea conca marmorea divenne una sola, col cavo delle sue piccole mani appassionate. Bisogna fermare il lento defluire della vena stillante. Bisogna non sentire più l’eterna misura di un tempo che passa, che passa, che passa, la pena del cuore, l’irreparabile!</p>
               <p rend="italic">Invano, invano, Speranza raccoglie nel cavo delle sue mani che si fanno di marmo la vena opalina. Invano, Tic-tac-tic-tac. Le stille ricadono, cadono a mille, più mille, più una, più mille. Fino a quando? Chi lo sa? Chi lo sa? Speranza è ancora la sù, tutta folle, le mani di marmo nel marmo, alla fonte del tempo che stilla. Ho finito. Tic-tac-tic-tac.</p>
               <p>Un attimo di silenzio.</p>
               <p>Mi pare silenzio perchè sono saturo del frastuono di questo galoppo instancabile. Fino a quando? Chi sa?</p>
               <p>— Ohè colombi! È finita – dice il misogino acre.</p>
               <p>Un colpo di tosse.</p>
               <p>— È finita? Te lo dicevo io, cattivo, che non avremmo sentito la fine? Però, come è commovente....</p>
               <p>Il <hi rend="italic">viveur</hi>, quando potè, disse qualche cosa anche lui....</p>
               <p>— Sì, molto commovente.</p>
               <p rend="center">* * *</p>
               <p>Ma chi mi ha gettato quì dentro? Padrone! Padrone! Apritemi, sono stanco, sono spossato, mi voglio riposare! E fin che sono quì dentro non posso. Sì, la colpa è mia, è mia. Non avrei dovuto pensare... Non avrei dovuto muovere nulla, ma ormai, come faccio, come faccio che sono tanto stanco? E chi ferma queste macchine infernali, che vanno senza posa?</p>
               <p>Finalmente: il Padrone. Non lo vedo in volto. Mi volta le spalle nell’ombra. Non importa. Forse mi ha sentito. Certo ha avuto compassione di me. Grazie, grazie.</p>
               <p>Fa un cenno.</p>
               <p>Uno schianto che mi spezza il cervello.</p>
               <p>Che è? Le macchine infrante cadono a terra, esauste. Mi pare di precipitare in un abisso di silenzio e se non vedessi ancora quel raggio di sole che taglia la tenebra, penserei alla morte. Dal cumulo di rottami all’improvviso salgono a volo miriadi di molle spirali: s’avvitano in sè stesse, nell’aria con una velocità vorticosa e salgono lentamente stridendo ronzando, gemendo; nella zona del raggio di sole, s’arroventano in mille colori e così, come aureole incandescenti e vibranti, salgono, salgono, a risolversi, forse, nel cielo.</p>
               <p>Sono solo, ancora. Protendo le mani per aggrapparmi alla luce...</p>
               <p rend="center">* * *</p>
               <p>Sempre così le storie degli uomini: finiscono in un goffo tentativo di scalata all’infinito su per un raggio di sole.</p>
               <p>E poi dicono che non c’è più Religione.....</p>
            </div>
            <div type="div2" rend="P92">
               <head>
                  <anchor type="bookmark-start" xml:id="id___RefHeading__2183_1188090166"/>Terza Oleografia.<ptr type="bookmark-end" target="#id___RefHeading__2183_1188090166"/>
               </head>
               <p>Una cosa molto volgare: il profilo di una città disegnato sullo sfondo di un orizzonte livido, freddo, in una luce che non è d’aurora, che non è di tramonto. Che luce strana! Assomiglia alla luce di un temporale dibattentesi in alto, tra le braccia di un nemico possente che lo tenga prigioniero, inchiodato alle nubi. Tra poco se ne libererà per correre come un pazzo le campagne che lo attendono e già incominciano a tremare foglia a foglia...</p>
               <p>Tutte queste cose me le immagino, perchè non si vedono nè campi nè pianure: soltanto si vedono, laggiù, contro la luce sinistra, aguzzi e lucenti come aghi, i binari di una strada ferrata, che subito si perdono, si confondono, disperati di lontananza, nell’ignoto.</p>
               <p>Non si vede bene che questo: la macchia rosso cupo di una città che pare addormentata, una distesa di tetti, una selva di comignoli, case, case, case. Un quadro da pittore romantico, che ama di giocare con la folle tavolozza dell’infinito, o da romanziere verista, che ama far pensare, con la tristezza acre della miseria, alla felicità di coloro che, al piano nobile, non bevono mai la malinconica malia degli orizzonti e dell’abbandono.</p>
               <p>No, non è proprio una città qualunque; tanto è vero che non potrebbe essere Parigi, perchè almeno un pezzettino di Torre Eiffel si vedrebbe. Io non ho mai veduto un panorama di Parigi senza la torre Eiffel. Nè potrebbe essere Londra: o dove sono le brumose torri di Westminster dalle campane armoniose, che suonano le ore per tutte le case oneste e pacate? Non si vede nè il foro Trajano, nè il campanile pendente, nè il mare dolce con una vela in mezzo, nè la Garisenda daddolona.</p>
               <p>Comignoli.</p>
               <p>Ogni opera dell’ingegno umano è il trono di un’idea.</p>
               <p>Quando non la si comprende significa una di queste due cose: o che l’idea domina uno strato intellettuale, una casta superiore alla nostra; o che il trono è vuoto per la morte del re, che avvenne certo all’atto della incoronazione. Questo secondo caso è il più interessante e il più frequente. E allora, poi che un trono senza re è un controsenso, che si fa? Si cerca un re disoccupato. C’è sempre dentro di noi un re che dorme, un pensiero che attende di nascere. E lo si incorona, se ne vale la pena, su un trono bello e fatto.</p>
               <p>Il travaglio della interpretazione delle opere d’arte, non è, in fondo, che una cerimonia di presa di possesso di un pensiero nostro su un trono altrui: una usurpazione sacrilega.</p>
               <p>Ma in questo caso non c’è usurpazione: è evidente che non esiste più il pensiero, per cui fu disegnato questo paesaggio volgare di comignoli che fumano, fumano....</p>
               <p>Già, fumano ora, vedo: pare proprio che la grevità malata dell’aria, pur così viva all’orizzonte, altro non sia che un’immensa nube dove si confondono in una attesa misteriosa, le spire dei focolari sconosciuti.</p>
               <p>Sono come affacciato a un abbaino. Respiro quest’aria greve. Mi sembra di non avere mai respirato altro.</p>
               <p>E mi ostino a cercare un pensiero mio da inchiodare qui, come un titolo, come un’etichetta È la mania di tutti gli uomini e non mi vergogno, è la disperazione di tutti i cervelli: definire. E non si definisce niente, meglio di quello che io non fossi definito da mio padre, quando nacqui: Gherardo. Non significa niente. È vero che subito dopo aggiunse: «Poverino!» Ma ci vuole altro! Mi ostino a cercare un pensiero. Al mio posto Lesage inventerebbe un diavolo zoppo, al quale senz’altro affiderebbe il compito di scoperchiare le case. Questo lo so. Ma non so quello che avrei fatto io, al posto di Lesage.</p>
               <p>Ma che bisogno c’è del diavolo zoppo? Esce dai comignoli fumanti l’anima dei focolari.</p>
               <p rend="center">* * *</p>
               <p>— Ogni sera un gatto misterioso si avvicina alle mie finestrelle affumicate, annusa per un momento e poi se ne va. Ahimè! Da secoli e secoli il mio padrone, che è un filosofo, manda su fumo di polenta, un fumo senza sale, molto triste.</p>
               <p>— Senza sale? Vuol dire che lo mette tutto nella saggezza...</p>
               <p>— Non so. Il gatto nero fiuta e se ne va scontento.</p>
               <p>— Della polenta?</p>
               <p>— Della saggezza.</p>
               <p>Parlo con me stesso. Segno evidente che alla fin fine, questo fumo di polenta inconcludente emana da un focolare che è dentro di me.</p>
               <p>— Il mio padrone è pazzo, – continua la voce del comignolo infelice – pazzo da legare: incominciò molto tempo fa, dico, secoli, a fare i giuochi sulla tavola mettendo in fila una mezza dozzina di punti interrogativi, proprio come fanno adesso i bambini con i soldatini di stagno. Li contemplò a lungo, molto profondamente, poi ne distrusse due o tre. Sorrise soddisfatto, ma mentre si accingeva a sottoporre alla medesima operazione anche gli altri, si avvide che i primi rinascevano moltiplicati. Dopo, un attimo di stupore, si rimise alla bisogna, deciso a tutto, deciso a sacrificare tempo danaro, salute, felicità, pur di distruggerli tutti, ad uno ad uno. Ma per ognuno che pareva morto, dieci ne rinascevano. Il meraviglioso è questo: un uomo qualunque a un certo punto avrebbe gettato tutto all’aria, stanco alla fine di servire di zimbello a un mago sconosciuto. Niente: il mio padrone più gli interrogativi crescevano e più prendeva gusto al gioco. Li afferrava, li guardava, li mirava da vicino e da lontano, li capovolgeva col puntino in su e la spirale in giù; li disponeva in senso orizzontale... Una volta, due, tre – non ricordo bene – perse la pazienza e con uno scappaccione li buttò tutti sotto la tavola. Per distrarsi si rimise a fare un solitario con le carte francesi, ma non le aveva nemmeno disposte, secondo vuole la regola, per incominciare, che, eccoti i punti interrogativi ancora di sopra, ma questa volta sostenuti da punti esclamativi pungentissimi e seguiti da filze straordinarie di puntini, che erano un tormento per le sue stanche pupille.</p>
               <p>Non vuol morire prima d’aver vinto la sua povera battaglia. Un mago malefico ha consentito al patto ed egli non si muove dalla sua stanza fredda e solitaria come una prigione, e non posa un istante, ostinato in tutti i tentativi che la sua bizzarra fantasia o il caso più bizzarro ancora, gli suggeriscono.</p>
               <p>Ha tentato con l’acqua, col ferro, col fuoco, col sangue. La danza serpentina degli interrogativi diventa ogni giorno più frenetica. Non vede più, non ode più, non patisce più. Dovunque è il suo nemico, dovunque la ridda ossessionante infuria tra le stelle, se guarda il firmamento, nel volto degli uomini, se un essere umano si avvicina a lui, nel suo cuore istesso, se, preso dall’angoscia, ne ascolta i battiti misteriosi, per piangere. Ha stretto il patto: non vuol morire, prima d’aver vinto la sua battaglia.</p>
               <p>E non sa che è il solo modo di vincerla, morire.</p>
               <p rend="center">* * *</p>
               <p>Il mio dilettantismo filosofico parla così. Ma qui non c’è un’idea. C’è una moda, un andazzo, qualche cosa che appartiene ad altri, a tutti.</p>
               <p rend="center">* * *</p>
               <p>— Ogni sera al lume della luna un gatto misterioso s’avvicina a me.</p>
               <p>È un comignolo alto e sottile come un pinnacolo e parla con una voce delicata e trasparente di efebo.</p>
               <p>— Lo vedi? Eccolo. S’avvicina.</p>
               <p>Un gatto nero. Io ho sempre avuto molta paura dei gatti neri, perchè mi hanno sempre portato la disgrazia. Questo no: non mi dà che un senso di profonda tristezza. Sono io, quel gatto. Non mi fa paura. Eppure mi ha portato la più grande disgrazia, la disgrazia fondamentale. Attendo in pace lo scongiuro definitivo di una lapide sepolcrale e sto allegro.</p>
               <p>— Ogni sera è qui e annusa. Il mio padrone che è un grande poeta, manda su un fumo saporito.</p>
               <p>— Sale altrui. Non si bada a spese.</p>
               <p>— Ma il gatto se ne va scontento.</p>
               <p>— Del sale?</p>
               <p>— Della poesia.</p>
               <p>Io parlo con me stesso, in fondo. Segno, evidente che questo fumo emana da un focolare che è dentro di me.</p>
               <p>— È un poeta fortunato. Ha solleticato le corde più sensibili della passione sessuale – che è il dramma primitivo, elementare, dell’umanità – e lo ha fatto con tanta dolcezza, che intorno a sè ha suscitato i clamori frenetici delle folle innamorate. Lenone illustre, in ogni verso della sua poesia, in ogni attimo della sua immortalità, presiede alla copula gigantesca e molteplice, ove sfociano lente e continue le due grasse correnti della dolce miseria universale. Tempo verrà che se un uomo e una donna, incontrandosi a caso per la via, si guarderanno negli occhi pronunciando il suo nome, ebbene quell’uomo e quella donna peccheranno insieme.</p>
               <p>Egli è felice.</p>
               <p>A volte soltanto è preso dal timore di non essere per gli uomini e per le donne che un letto di vizio e di tortura. Allora – ma è un attimo – pensa con accorata viltà a giorni perduti nel roteare dei secoli, quando respirava l’aria ventilata dal volo delle aquile, o quando, con le allodole, dava la scalata al sole mattutino su, per i fili dorati della luce; quando – e chi ricorda come? – sapeva tuffarsi in tutti i mari e in tutti i misteri senza morire di paura.</p>
               <p>Ma è un attimo solo. Passato, ecco, passato. Una lacrima sola di nostalgia.</p>
               <p>Il vociare iroso, impaziente delle due folle che attendono lo scuote: da ogni parte si implora il suo canto, da ogni parte lo si insulta e a un tempo lo si loda e a un tempo lo si schernisce e lo si esalta e lo si acclama supremo reggitore della bufera infernal che mai non resta.</p>
               <p>Ed egli canta l’amore.....</p>
               <p rend="center">* * *</p>
               <p>Se io potessi davvero ridere del filosofo e disdegnare il poeta, sarei probabilmente sulla via di trovare me stesso, un piccolo me stesso, ma mio, un pensierino così... La mia tragedia invece è questa: che mi sono messo una maschera in faccia e mi guardo soltanto nello specchio. Per una volta tanto, che mi guardo senza specchio, ad occhi chiusi, mi avvedo che rido del filosofo fino a un certo punto e disdegno il poeta fino a un certo punto.</p>
               <p>In me fermentano, sepolte da una equivoca immobile nebulosità, i sedimenti deposti nell’alveo insondabile della incoscienza, dal fluire di tutto il passato. Un’idea mia, o meglio – siamo franchi – un’idea nostra non c’è. Tutte le volte che ci agitiamo, non facciamo che sommuovere i fondi limacciosi, i putrescenti residui del tempo, nell’anima che stagna.</p>
               <p>Faremmo meglio a star fermi, aspettando che passi la corrente nuova.</p>
               <p>Fumano i comignoli: la casa dell’amore. Il gatto nero fiuta il tradimento o là fedeltà etica.</p>
               <p>La casa del dolore. Il gatto nero fiuta la rassegnazione dell’egoismo o la menzogna civile.</p>
               <p>La casa della bellezza. Il gatto nero fiuta il mercimonio.</p>
               <p>La casa della virtù. Il gatto nero fiuta l’abitudine o l’insufficenza.</p>
               <p>La casa della carità. Il gatto nero non fiuta nulla perchè il focolare è spento.</p>
               <p rend="center">* * *</p>
               <p>Io cercavo un re per questo trono deserto: ho squillato la petulante fanfara della mia ostinazione e della mia presunzione. Non è venuto fuori nessuno. In queste case non ci sono re che dormano: ci sono re che muojono, a poco a poco.</p>
               <p>Quanta malinconia nelle case della mia città!</p>
               <p>Lontano, sui binari della strada ferrata, disperati di lontananza, come ho detto prima, passa un vapore. Ho veduto per un attimo uscire dal camino della macchina i buffi incandescenti della forza divoratrice. Ecco, più nulla.</p>
               <p>È passata un’idea, senza fermarsi.</p>
               <p>Penso ai crateri furibondi dei vulcani, ma non oso protendere l’orecchio per ascoltare la loro voce eroica. Sono lontani nel tempo e nello spazio. Penso all’uomo che primo li vide e, superata la meraviglia, armato di clava, con un salto improvviso s’immerse nel rosso mistero. E poi fu subito al vento, in fuga, pei fianchi della montagna, mentre la clava, roteante, ardeva, della prima fiamma umana.</p>
               <p>E gli uomini ebbero il fuoco.</p>
               <p>Ebbero anche un tormento di più.</p>
               <p>Questa idea mi consola di non aver saputo discendere, nemmeno con un cerino in mano, entro la bocca fumigante della vaporiera, divoratrice di spazio e di fuoco, nell’attimo del suo passaggio. Mi consolo perchè ho la coscienza tranquilla e se ho un cerino, lo frego per accendere la pipa.</p>
               <p>Per altro chiamerò il più grande pittore che io conosca e gli farò dipingere, sul panorama della città Mediocre, che mi sta d’innanzi, una solida imposta e un catenaccio.</p>
               <p>— Chiama dentro il gatto e chiudi l’abbaino.</p>
            </div>
            <div type="div2" rend="P92">
               <head>
                  <anchor type="bookmark-start" xml:id="id___RefHeading__2185_1188090166"/>Congedo.<ptr type="bookmark-end" target="#id___RefHeading__2185_1188090166"/>
               </head>
               <p>Lettore, prima di torcere la bocca, insoddisfatto, rifletti se ciò fai anche alla mattina, quando ti guardi nello specchio. Per la coerenza.</p>
               <p rend="center">FINE.</p>
            </div>
         </div>
         <div type="div1" rend="P14">
            <head>Ombre cinesi</head>
            <p>Questo e-book è stato realizzato anche grazie al sostegno di:</p>
            <p>E-text</p>
            <p>Web design, Editoria, Multimedia</p>
            <p>(pubblica il tuo libro, o crea il tuo sito con E-text!)</p>
            <p>
               <ref target="https://www.e-text.it/">www.e-text.it</ref>
            </p>
            <p>QUESTO E-BOOK:</p>
            <p>TITOLO: Ombre cinesi</p>
            <p>AUTORE: Gherardi, Gherardo</p>
            <p>TRADUTTORE: </p>
            <p>CURATORE: </p>
            <p>NOTE: </p>
            <p>CODICE ISBN E-BOOK: n. d.</p>
            <p>DIRITTI D'AUTORE: no</p>
            <p>LICENZA: questo testo è distribuito con la licenza specificata al seguente indirizzo Internet: <ref target="https://www.liberliber.it/online/opere/libri/licenze">www.liberliber.it/online/opere/libri/licenze</ref>
            </p>
            <p>COPERTINA: n. d.</p>
            <p>
               <hi rend="bold">TRATTO DA: Sei commedie / Gherardo Gherardi ; prefazione di Silvio D'Amico ; introduzione di Giulio Pacuvio. - Bologna : Cappelli, stampa 1953. - XXXVI, 697 p., [1] c, di tav. : ill. ; 22 cm.</hi>
            </p>
            <p>CODICE ISBN FONTE: n. d.</p>
            <p>1a EDIZIONE ELETTRONICA DEL: 2 settembre 2020</p>
            <p>INDICE DI AFFIDABILITÀ: 1</p>
            <p>0: affidabilità bassa</p>
            <p>1: affidabilità standard</p>
            <p>2: affidabilità buona</p>
            <p>3: affidabilità ottima</p>
            <p>SOGGETTO:</p>
            <p>PER015000 ARTI RAPPRESENTATIVE / Commedia</p>
            <p>DIGITALIZZAZIONE:</p>
            <p>Paolo Alberti, paoloalberti@iol.it</p>
            <p>REVISIONE:</p>
            <p>Catia Righi, catia_righi@tin.it</p>
            <p>IMPAGINAZIONE:</p>
            <p>Paolo Alberti, paoloalberti@iol.it</p>
            <p>PUBBLICAZIONE:</p>
            <p>Catia Righi, catia_righi@tin.it</p>
            <div type="div2" rend="P4">
               <head>
                  <anchor type="bookmark-start" xml:id="id___RefHeading___Toc349_16375981913"/>Liber Liber<ptr type="bookmark-end" target="#id___RefHeading___Toc349_16375981913"/>
               </head>
               <p>Se questo libro ti è piaciuto, aiutaci a realizzarne altri. Fai una donazione: <ref target="https://www.liberliber.it/online/aiuta/">www.liberliber.it/online/aiuta</ref>.</p>
               <p>Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ref target="https://www.liberliber.it/">www.liberliber.it</ref>.</p>
               <p rend="center bold">OMBRE CINESI</p>
               <p rend="center">Commedia in tre atti di<lb/>
                  <hi rend="bold">GHERARDO GHERARDI</hi>
               </p>
               <p rend="start italic">rappresentata la prima volta<lb/>dalla compagnia<lb/>Lupi-Borboni nel 1931.</p>
               <p rend="center bold">PERSONAGGI</p>
               <p rend="italic">IL CONTE CARLO MARIA FALASCO</p>
               <p rend="italic">LA CONTESSA LOLA FALASCO</p>
               <p rend="italic">LA PRINCIPESSA ANASTASIA SHELDER</p>
               <p rend="italic">ENRICO DAVANI</p>
               <p rend="italic">GIOVANNI FIORDI</p>
               <p rend="italic">FRITZ ANCARI</p>
               <p rend="italic">IL COMMENDATOR TRAVERSO</p>
               <p rend="italic">CLOTILDE</p>
               <p rend="italic">ANNETTA</p>
               <p rend="italic">FANNY SHELDER</p>
               <p rend="italic">IL BARMAN</p>
               <p rend="italic">UNA CAMERIERA</p>
               <p rend="italic">UN CAMERIERE</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__10073_4396549541"/>ATTO PRIMO<ptr type="bookmark-end" target="#id___RefHeading__10073_4396549541"/>
               </head>
               <p>La scena rappresenta il Bar di un grande albergo. Stile arcimodernissimo. Il banco è un po' sulla destra in modo da consentire al barman di entrare e uscire dalla scena. Il fondale è quasi interamente occupato da una vetrata bianca dietro la quale si vedranno passare ombre di uomini e donne con grande nitidezza, perché la luce della sala che si immagina dietro il bar, è molto intensa.</p>
               <p>La comune a sinistra; ma non si vedranno i battenti della porta. Ogni volta che entrano od escono personaggi, più o meno lungamente si udrà il suono del jazz. Altro passaggio a destra, un telefonino accanto al Bar.</p>
               <p>Quando si alza la tela sono in iscena il Barman e a un tavolino due giovanotti e una signorina. Un giovanotto si chiama Giovanni, un altro Fritz Ancari. La signorina è Annetta. Giuocano a dadi.</p>
               <p>FRITZ</p>
               <p>(<hi rend="italic">Fermando il braccio di Annetta che agita il1 bussolotto</hi>) Un momento. Badate che se perdete non dovete poi ricorrere alla scusa che siete una donna, per non pagare.</p>
               <p>ANNETTA</p>
               <p>State tranquillo, non vi farò questo onore.</p>
               <p>GIOVANNI</p>
               <p>Questa è per te, Fritz Ancari.</p>
               <p>FRITZ</p>
               <p>Non me ne importa. Io bado ai fatti...</p>
               <p>ANNETTA</p>
               <p>(<hi rend="italic">Gettando i dadi</hi>) Due paia all'asso. A voi.</p>
               <p>GIOVANNI</p>
               <p>(<hi rend="italic">Agitando molto lentamente il bussolotto con movimento meccanico</hi>) Barman...</p>
               <p>BARMAN</p>
               <p>(<hi rend="italic">Venendo innanzi</hi>) Comandi, signor Giovanni.</p>
               <p>GIOVANNI</p>
               <p>Sai che sia venuta; stasera?...</p>
               <p>BARMAN</p>
               <p>Non ancora...</p>
               <p>GIOVANNI</p>
               <p>(<hi rend="italic">Sempre agitando</hi>) Ma come fai a dire non ancora, se non ti ho ancora detto...</p>
               <p>BARMAN</p>
               <p>Ma ho capito.</p>
               <p>FRITZ</p>
               <p>Ma giuoca...</p>
               <p>GIOVANNI</p>
               <p>Un momento. La fortuna è come il lattemiele... bisogna agitarla...</p>
               <p>ANNETTA</p>
               <p>Lasciatelo dire di che cosa si tratta.        </p>
               <p>GIOVANNI</p>
               <p>Siete meno intelligente del Barman. Barman, diglielo tu... Così mi risparmio la fatica.</p>
               <p>FRITZ</p>
               <p>Ma non agitare tanto. Inutile... vinco io... ai dadi vinco sempre...</p>
               <p>BARMAN</p>
               <p>Il signore desiderava sapere se era arrivata la signora contessa Lola Falasco, ecco tutto...</p>
               <p>(Si avvia verso due signori che si sono seduti a un tavolino: Traverso e Clotilde).</p>
               <p>ANNETTA</p>
               <p>(<hi rend="italic">Ridendo</hi>)... Ah!... La bella Lola!...</p>
               <p>FRITZ</p>
               <p>Ma giuoca... (<hi rend="italic">Costringe Giovanni a gettare i dadi</hi>).</p>
               <p>GIOVANNI</p>
               <p>Grazie. Tre assi. Giuoca tu... (<hi rend="italic">Ad Annetta</hi>) Perché ridete? Non è forse una bella donna?</p>
               <p>ANNETTA</p>
               <p>Ah, per esser bella è bella. Anzi...</p>
               <p>FRITZ</p>
               <p>Un asso, un tre...</p>
               <p>ANNETTA</p>
               <p>Benissimo. Vi sta bene. Ora dovete pagare voi. Barman tre wisky, paga Fritz.</p>
               <p>BARMAN</p>
               <p>Subito.</p>
               <p>GIOVANNI</p>
               <p>Non è elegante?</p>
               <p>ANNETTA</p>
               <p>Ma sì, ma sì, elegantissima... Soltanto, sarei curiosa di sapere perché con tante donne che ci sono, andate proprio a cercare quella lì... (<hi rend="italic">Si beve il wisky</hi>).</p>
               <p>GIOVANNI</p>
               <p>Un momento. Prima di tutto non è esatto che io cerchi quella lì. È lei che mi ha sedotto con la comodità che presenta. I mariti non mi piacciono...</p>
               <p>ANNETTA</p>
               <p>Ma anche Lola Falasco ha marito...</p>
               <p>GIOVANNI</p>
               <p>Oh... il Conte Carlo Maria Falasco è una perla rara. Tranquillo, buono, non dice mai niente...</p>
               <p>BARMAN</p>
               <p>(<hi rend="italic">Al signore con barba bianca che gli sta di fronte al tavolino</hi>) Creda, Commendatore, che un Barman che se ne intende, è meglio d'un farmacista per i piccoli consulti... conoscendo il cliente come lo conosciamo noi, non si sbaglia a dargli quello che gli occorre in quel dato momento. – Mi fanno ridere i farmacisti...</p>
               <p>TRAVERSO</p>
               <p>Bene... Vediamo un po'... A me che cosa daresti?</p>
               <p>BARMAN</p>
               <p>A lei? Un infernale...</p>
               <p>TRAVERSO</p>
               <p>Cos'è?</p>
               <p>BARMAN</p>
               <p>Un coctail di mia fabbricazione: sveglia i morti... (<hi rend="italic">Via</hi>).</p>
               <p>CLOTILDE</p>
               <p>(<hi rend="italic">Signorina giovane</hi>) Com'è curioso...</p>
               <p>TRAVERSO</p>
               <p>(<hi rend="italic">Arrabbiandosi</hi>) Io direi... che è un impertinente. Oh, ma... ma...</p>
               <p>CLOTILDE</p>
               <p>Buono, buono, Commendatore...</p>
               <p>GIOVANNI</p>
               <p>Barman, s'è vista?</p>
               <p>BARMAN</p>
               <p>Non so...</p>
               <p>ANNETTA</p>
               <p>Ma verrà, verrà, abbiate pazienza. Lo ha detto a me che verrà... Non manca mai... State tranquillo...</p>
               <p>FRITZ</p>
               <p>Sì, ma tu per le donne non hai qualità... Per le donne, vedi, ci vuole un che... qualche cosa...</p>
               <p>GIOVANNI</p>
               <p>Cosa ci vuole?</p>
               <p>FRITZ</p>
               <p>Eh, lo so io...</p>
               <p>GIOVANNI</p>
               <p>(<hi rend="italic">Ad Annetta</hi>) Lo sapete che cerca moglie?</p>
               <p>ANNETTA</p>
               <p>Davvero?</p>
               <p>GIOVANNI</p>
               <p>No, non vi offrite.</p>
               <p>FRITZ</p>
               <p>Credi che se volessi?...</p>
               <p>ANNETTA</p>
               <p>Parlate per me?</p>
               <p>FRITZ</p>
               <p>No, dico a lui... Dico che io posso aspettare e scegliere...</p>
               <p>TRAVERSO</p>
               <p>(<hi rend="italic">Che ha salutato Clotilde, si avvicina</hi>) Si possono fare due chiacchiere?...</p>
               <p>GIOVANNI</p>
               <p>Oh, qui di chiacchiere ce n'è fin che si vuole. Fritz, continua...</p>
               <p>TRAVERSO</p>
               <p>Posso?...</p>
               <p>FRITZ</p>
               <p>Per me...</p>
               <p>ANNETTA</p>
               <p>Fritz dice che sente una particolare vocazione per la posizione di marito...</p>
               <p>FRITZ</p>
               <p>No. Intendiamoci. È probabile che io prenda moglie... e forse anche prima di quel che non crediate...</p>
               <p>TRAVERSO</p>
               <p>To'... to'...</p>
               <p>FRITZ</p>
               <p>Ma non somiglierò mai a quello di cui si parlava poc'anzi...</p>
               <p>TRAVERSO</p>
               <p>Chi? Chi?...</p>
               <p>ANNETTA</p>
               <p>Ah... poveretto!... Ma che tutte le volte che si parla di mariti si debba tirare in ballo quello sventurato...</p>
               <p>TRAVERSO</p>
               <p>Chi? Chi?</p>
               <p>GIOVANNI</p>
               <p>Nessuno... Un marito... Ma tu vai a prendere un curioso esempio... Nei suoi panni, sfido a non vedere... a non credere che tutte le donne siano come quella lì...</p>
               <p>TRAVERSO</p>
               <p>Chi? Chi?...</p>
               <p>GIOVANNI</p>
               <p>Niente... Una moglie... Ma le donne te la fanno in barba... così sottile e così fina che non la vedi nemmeno col telescopio...</p>
               <p>FRITZ</p>
               <p>A me? (<hi rend="italic">Sorriso; si alza con un sospiro</hi>) In ogni modo io ho un'idea sicura...</p>
               <p>GIOVANNI</p>
               <p>Fuori...</p>
               <p>FRITZ</p>
               <p>No, no... Vi saluto... Aspetto gente...(<hi rend="italic">Via</hi>).</p>
               <p>GIOVANNI</p>
               <p>(<hi rend="italic">A sè</hi>) Quante arie...</p>
               <p>ANNETTA</p>
               <p>Ma davvero voi dite che sa?</p>
               <p>GIOVANNI</p>
               <p>Lo credo bene. Se no... Ma, dico, sua moglie e l'altro...</p>
               <p>TRAVERSO</p>
               <p>Chi?</p>
               <p>GIOVANNI</p>
               <p>Niente. Un amante... Sì, non fanno complimenti... Quello che non si capisce è come fa quell'uomo a resistere... Io scomparirei sotto terra...</p>
               <p>TRAVERSO</p>
               <p>Ma se non mi dite... (<hi rend="italic">Giovanni gli si avvicina all'orecchio da una parte e Annetta dall'altra e gli sussurra una parola</hi>) – Ah, Falasco... Carlo Maria Fa...</p>
               <p>GIOVANNI</p>
               <p>Tacete, chiacchierone...</p>
               <p>TRAVERSO</p>
               <p>Quello lì... No, non sa... Se sapessi che sa... Io gli toglierei il saluto... Io... io... (<hi rend="italic">Si arrabbia</hi>).</p>
               <p>ANNETTA</p>
               <p>Calma, calma Commendatore.</p>
               <p>(Traverso si calma e sorride. – Entra un gruppo di signorine intorno a Fritz. – Traverso si volge ai tre).</p>
               <p>CLOTILDE</p>
               <p>Champagne...</p>
               <p>ALTRE VOCI</p>
               <p>Champagne...</p>
               <p>FRITZ</p>
               <p>Giovanni... che ne dici? Annetta, non volete?</p>
               <p>ANNETTA</p>
               <p>Non si rifiuta mai... però badate che io lo dico in faccia è per lo champagne...</p>
               <p>(Grida. – Si profila una donna allo schermo).</p>
               <p>GIOVANNI</p>
               <p>Gran Dio! Guardate! È lei!</p>
               <p>CLOTILDE e ANNETTA</p>
               <p>Sì, sì... È lei...</p>
               <p>TRAVERSO</p>
               <p>Oh... La Contessa Lola Falasco... Bella... Ma credetemi... lui non lo sa...</p>
               <p>GIOVANNI</p>
               <p>Perbacco. L'ho riconosciuta con una sicurezza che nemmeno Caronte... nemmeno Caronte!...</p>
               <p>TRAVERSO</p>
               <p>Che c'entra Caronte?</p>
               <p>GIOVANNI</p>
               <p>Caronte ha l'obbligo di conoscere la gente dall'ombra... No?</p>
               <p>TRAVERSO</p>
               <p>(<hi rend="italic">Che non ha capito, con un sorriso idiota</hi>) Ah!...</p>
               <p>ANNETTA</p>
               <p>Trucidatelo... È troppo stupido. (<hi rend="italic">Tutti gli sono addosso con bottiglie e bicchieri</hi>) – A me... a me...</p>
               <p>(Un'altra ombra)</p>
               <p>GIOVANNI</p>
               <p>Fermatevi... Chi è quella là?</p>
               <p>(Pausa. – Tutti guardano le due donne, le ombre delle quali si profilano nitidamente nella vetrata).</p>
               <p>TRAVERSO</p>
               <p>To'... Volete scommettere...</p>
               <p>FRITZ</p>
               <p>Ah... Ci sono. Donna Anastasia... ma sì... e sua sorella...</p>
               <p>TRAVERSO</p>
               <p>(<hi rend="italic">Stupito</hi>) La principessa Anastasia?...</p>
               <p>GIOVANNI</p>
               <p>(<hi rend="italic">Stupito</hi>) La principessa Anastasia... È proprio vero... (<hi rend="italic">Si mette a contare sulle dita</hi>).</p>
               <p>CLOTILDE</p>
               <p>Che cosa conti sulle dita?</p>
               <p>GIOVANNI</p>
               <p>Quaranta mesi... Come passa presto il tempo... e mi pare ieri...</p>
               <p>CLOTILDE</p>
               <p>Che c'è di strano se Lola Falasco accompagna ad un ballo sua sorella? È vedova, bisogna bene che si consoli...</p>
               <p>GIOVANNI</p>
               <p>Sì ma è la prima volta che manifesta il proposito di consolarsi... L'avete mai veduta ai balli, nei teatri, nei salotti?</p>
               <p>ANNETTA</p>
               <p>Mai...</p>
               <p>TRAVERSO</p>
               <p>Ma via... Ora non esageriamo! Balli o non balli... Io trovo che è un temperamento assai diverso dalla sorella.</p>
               <p>CLOTILDE</p>
               <p>L'Equatore e il Polo.</p>
               <p>FRITZ</p>
               <p>Nero e bianco!</p>
               <p>ANNETTA</p>
               <p>La gioia e il dolore!</p>
               <p>GIOVANNI</p>
               <p>Basta se no arriviamo al pari e dispari.</p>
               <p>TRAVERSO</p>
               <p>Quaranta mesi di lutto... E che lutto... Mi sembrano sufficienti a determinare l'eccezione. O non potrebbe pensare a un altro matrimonio?</p>
               <p>GIOVANNI</p>
               <p>(<hi rend="italic">Coll'aria di chi la sa lunga</hi>) Un altro matrimonio? Con un milionario?</p>
               <p>FRITZ</p>
               <p>E perché dev'essere proprio un milionario? È tanto ricca lei che io credo invece che più facilmente penserà a un uomo serio, simpatico, brillante...</p>
               <p>GIOVANNI</p>
               <p>Ma come ti somiglia... (<hi rend="italic">Tutti ridono</hi>).</p>
               <p>FRITZ</p>
               <p>Ridete, eh? Arrivederci. (<hi rend="italic">Esce</hi>).</p>
               <p>GIOVANNI</p>
               <p>(<hi rend="italic">Gli grida dietro</hi>) O milionario, o niente...</p>
               <p>CLOTILDE e ANNETTA</p>
               <p>Ma perché? Perché?</p>
               <p>GIOVANNI</p>
               <p>Niente, niente.. So io...</p>
               <p>TRAVERSO</p>
               <p>Ma santo Dio... Si sta qui a fare due chiacchiere e voi non volete spiegare...</p>
               <p>GIOVANNI</p>
               <p>Calma, Commendatore...</p>
               <p>ANNETTA</p>
               <p>Non insistete... Fingiamo di andarcene... Morirà dalla voglia di dire...</p>
               <p>GIOVANNI</p>
               <p>Sentite. Facciamo così. Io vi propongo una sciarada. Ma poi ognuno ci pensi per conto suo... Chi la risolve capisce l'ostacolo contro cui deve battere Anastasia nel suo caso di un nuovo amore.</p>
               <p>ANNETTA</p>
               <p>Sentiamo... Caso mai c'è Gino il cameriere che le indovina tutte, vince dei premi...</p>
               <p>GIOVANNI</p>
               <p>Il mio primo vuole il boia – Ben s'adorna con la noia – Il secondo e poi l'intero – È un pensiero alquanto nero.</p>
               <p>ANNETTA</p>
               <p>Un momento. Il primiero vuole il boia... È il primiero o il boia che vuole?...</p>
               <p>GIOVANNI</p>
               <p>Io non dico niente... Pensateci voi...</p>
               <p>ANNETTA</p>
               <p>Io vado da Gino... Venite, venite...</p>
               <p>(Tutti fuori meno Clotilde)</p>
               <p>CLOTILDE</p>
               <p>(<hi rend="italic">Assorta</hi>) Il primiero vuole il boia... Che cosa vuole il boia? La paga... (<hi rend="italic">Con uno scatto</hi>) Ma non siete gentile, sapete...</p>
               <p>GIOVANNI</p>
               <p>(<hi rend="italic">Indica Traverso</hi>) Sst...</p>
               <p>TRAVERSO</p>
               <p>(<hi rend="italic">Assorto</hi>) Ben s'adorna con la noia...</p>
               <p>CLOTILDE</p>
               <p>(<hi rend="italic">Con dispetto</hi>) Antipatico... (<hi rend="italic">Via</hi>).</p>
               <p>TRAVERSO</p>
               <p>(<hi rend="italic">Con un pugno sulla tavola</hi>) È insopportabile. Mi pare, che se uno vuol dire una cosa, la deve dire chiara, se no, se no...</p>
               <p>GIOVANNI</p>
               <p>Calma, calma... A voi, per rispetto alla vostra barba, alla vostra età e alla vostra discrezione... E poi, come banchiere vi può esser utile... Ve lo dirò, ma...</p>
               <p>TRAVERSO</p>
               <p>Oh... Potete star certo che non mi esce una parola di bocca.</p>
               <p>GIOVANNI</p>
               <p>Ecco qua; il defunto principe Shelder, marito di Anastasia, ha lasciato il suo patrimonio alla moglie a patto che gli continua a esser fedele... nè mariti, nè amanti...</p>
               <p>TRAVERSO</p>
               <p>Oh!... E se no?...</p>
               <p>GIOVANNI</p>
               <p>Se no, il patrimonio ritorna alla casa... La Principessa Fanny, la ineffabile Fanny Shelder è il guardiano del testamento... Ora, che cosa fareste voi per conservare cinque o sei milioni?</p>
               <p>TRAVERSO</p>
               <p>Io? Io farei quello che faccio... il banchiere...</p>
               <p>GIOVANNI</p>
               <p>Fareste qualunque cosa. Così Anastasia sarà fedele... E che cosa fareste per conquistare i milioni di cui sopra?</p>
               <p>TRAVERSO</p>
               <p>Io? Io seguiterei a fare quello che faccio... Il banchiere.</p>
               <p>GIOVANNI</p>
               <p>Fanny Shelder spierà ogni atto di Anastasia sperando ogni giorno di vederla cadere... Ma perde il suo tempo, credete a me. Anastasia è una donna virtuosa e inoltre ci trova una indiscutibile convenienza... È una vocazione fortunata, insomma... Oh, mi raccomando la discrezione... È un segreto: il solo segreto che avevo...</p>
               <p>TRAVERSO</p>
               <p>Ma, scusate, come l'aveste?</p>
               <p>GIOVANNI</p>
               <p>Fui al funerale di Shelder... Le vedove in certe occasioni si lasciano scappare qualche parola.</p>
               <p>TRAVERSO</p>
               <p>E io che non voglio mai andare a quelle cerimonie... Ma se capitava un fatto simile a Lola Falasco?...</p>
               <p>GIOVANNI</p>
               <p>Se capitava a sua sorella, ne avremmo vedute delle belle... Ma il Signore manda il freddo secondo i panni, i mariti secondo le mogli, e le vedove secondo i morti...</p>
               <p>TRAVERSO</p>
               <p>No! No! Non fatemi pensare che quel povero uomo sappia. Con un simile esempio in famiglia poi... Oh... No, no... Non può essere...</p>
               <p>GIOVANNI</p>
               <p>Allora è un imbecille! Ma lo sapete o no che egli ha il dovere di bussare a tutti gli usci del suo appartamento prima di aprirli?</p>
               <p>TRAVERSO</p>
               <p>Anche in cucina?</p>
               <p>GIOVANNI</p>
               <p>Anche.</p>
               <p>TRAVERSO</p>
               <p>No, no! Ecco, non... Sentite... Vi giuro che la rompo con lui! No, no... Non sopporto... Non ammetto... (<hi rend="italic">Si arrabbia</hi>).</p>
               <p>GIOVANNI</p>
               <p>Calma!... Calma!...</p>
               <p>TRAVERSO</p>
               <p>Sì, ma se sa è una vergogna... Lasciatemi andare perché non posso star fermo... Un marito simile...</p>
               <p>(Appare Carlo Maria)</p>
               <p>GIOVANNI</p>
               <p>Badate... È qui...</p>
               <p>(Traverso se ne va)</p>
               <p>CARLO M.</p>
               <p>(<hi rend="italic">Seguendo Traverso</hi>) Parlavate di me?</p>
               <p>(Le due donne in ombra se ne sono andate)</p>
               <p>GIOVANNI</p>
               <p>No. Perché?</p>
               <p>CARLO M.</p>
               <p>Un caffè... Barman...</p>
               <p>TRAVERSO</p>
               <p>(<hi rend="italic">Tornando sui suoi passi</hi>) Scusatemi, Giovanni... Una parola...</p>
               <p>GIOVANNI</p>
               <p>(<hi rend="italic">Si alza e va verso Traverso</hi>)</p>
               <p>TRAVERSO</p>
               <p>Scusate... Il primiero vuole il boia...</p>
               <p>GIOVANNI</p>
               <p>Testa...</p>
               <p>TRAVERSO</p>
               <p>Oh... Già! Ben s'adorna il secondo con la noia...</p>
               <p>GIOVANNI</p>
               <p>(<hi rend="italic">Facendo il segno della barba</hi>) Mento. Testamento...</p>
               <p>TRAVERSO</p>
               <p>Ah... Infatti è per questo che... Buona sera, Conte. Perdonatemi... Dovrò parlarvi!</p>
               <p>CARLO M.</p>
               <p>A me?</p>
               <p>TRAVERSO</p>
               <p>Sì, ma dopo... (<hi rend="italic">Via</hi>).</p>
               <p>CARLO M.</p>
               <p>(<hi rend="italic">Al Barman che serve</hi>). Molto zucchero. Mi sono addormentato su una poltrona subito dopo il pranzo... Mi è rimasta la bocca amara... Sai, mia moglie doveva mettersi una nuova toilette. Due ore. Non si può stare due ore con le mani in mano senza far nulla. Ti pare? Tu, forse, non so, ma per me è un'altra cosa. Io sono attivo. Io sarei attivo. Due ore. Così io ho dormito, capisci?</p>
               <p>GIOVANNI</p>
               <p>Che lavoratore?</p>
               <p>CARLO M.</p>
               <p>Tu scherzi, ma, se non fosse perché, ti farei vedere io... Ma lasciamo andare... Ma sto in pena... Che sia arrivata mia moglie?</p>
               <p>GIOVANNI</p>
               <p>Ma non l'hai accompagnata tu?</p>
               <p>CARLO M.</p>
               <p>Io no. Quando mi sono svegliato non c'era più nessuno in casa. Nè lei, nè sua sorella, nè Enrico, nè Fanny...</p>
               <p>GIOVANNI</p>
               <p>Uh, quanta gente!</p>
               <p>CARLO M.</p>
               <p>Perché, scusa. Mia moglie sta in casa mia, no? Questo è ben certo. Non diranno i soliti maligni che non sta in casa mia...</p>
               <p>GIOVANNI</p>
               <p>Ma lascia andare...</p>
               <p>CARLO M.</p>
               <p>Oh... Sua sorella... dico, sua sorella sta in casa mia da quando è rimasta vedova, beato lui!</p>
               <p>GIOVANNI</p>
               <p>Non dirai adesso che Anastasia non fu una buona moglie...</p>
               <p>CARLO M.</p>
               <p>Dico per dire. Una perfetta moglie! Anzi, quando penso che Anastasia è così buona, così mite, così modesta, così pura... Non so... Lasciamo andare... Resta Enrico che è sempre da noi... Ma sì che lo sai, andiamo.</p>
               <p>GIOVANNI</p>
               <p>E Fanny Shelder, come mai è qui?</p>
               <p>CARLO M.</p>
               <p>Viene di quando in quando. Sta all'albergo, ma i pasti li prende da noi. Ed è una continua commemorazione del defunto Shelder.</p>
               <p>GIOVANNI</p>
               <p>Allegri.</p>
               <p>CARLO M.</p>
               <p>Non che ne parlino... Mai, anzi... Ma quelle due donne non possono guardarsi in faccia senza aver l'aria di compiangersi a vicenda... Ma stasera, sai, Fanny Shelder è un po' matta... Sono venute qui...</p>
               <p>GIOVANNI</p>
               <p>Allora è la prima volta che Anastasia si concede uno svago da quando è vedova.</p>
               <p>CARLO M.</p>
               <p>Ma sai com'è andata? Non sarebbe venuta, sai, ma quando parla la sorella di suo marito parla l'oracolo... Fanne Shelder ha cominciato a dire: «Andiamo, andiamo...». Avessi sentito mia moglie...</p>
               <p>GIOVANNI</p>
               <p>Perché?</p>
               <p>CARLO M.</p>
               <p>Sai... Mia moglie, si dica quel che si vuole, ma quando si tratta di stabilire quello che devono fare gli altri è infallibile... Non voleva... E l'avrebbe spuntata se Enrico, che è debole, non si fosse lasciato scappare un «Che male c'è?»</p>
               <p>GIOVANNI</p>
               <p>E tu?</p>
               <p>CARLO M.</p>
               <p>Io? Io che c'entro? Per me, facciano quello che vogliono.</p>
               <p>GIOVANNI</p>
               <p>Ecco tua moglie... Sì, è lei, o no?</p>
               <p>(Si profila una donna e subito dopo un uomo le si avvicina. Le due ombre si protendono una verso l'altra)</p>
               <p>CARLO M.</p>
               <p>Sì, è lei. La sua ombra è l'ombra della sua ombra... Meno male... Stavo un po' in pena. In fondo è un simpatico ragazzo. Dove vai?</p>
               <p>GIOVANNI</p>
               <p>Vado a salutarla, e poi, sai, sono stanco di star seduto... Ci si stanca a fare tutto a questo mondo.</p>
               <p>CARLO M.</p>
               <p>Guarda bene se è elegante... Due ore... E non dirle che sono arrivato! Voglio vedere quando le verrà in mente di avermi dimenticato a casa...</p>
               <p>GIOVANNI</p>
               <p>Tu resti?</p>
               <p>CARLO M.</p>
               <p>No... Mi muovo, ma non mi faccio vedere...</p>
               <p>GIOVANNI</p>
               <p>Dove vai?</p>
               <p>CARLO M.</p>
               <p>Ma, non so...</p>
               <p>GIOVANNI</p>
               <p>Attento alle belle signore, eh?...</p>
               <p>CARLO M.</p>
               <p>Per carità... Non credere. E tu sai se sarei capace... Oh, se sarei capace! Ma... Niente, niente... Vado qui, vado là.</p>
               <p>(Giovanni via)</p>
               <p>CARLO M.</p>
               <p>Barman, se la Contessa Falasco dovesse chiedere di me, non dirle nulla... Lasciala dire, magari telefonare a casa. Voglio farle una sorpresa.</p>
               <p>BARMAN</p>
               <p>Sì, signor Conte. Ma badi che la Contessa viene da questa parte.</p>
               <p>CARLO M.</p>
               <p>Zitto, eh?...</p>
               <p>(Lola entra in fretta seguita da Enrico, Fritz, Giovanni, Fanny Shelder, Anastasia)</p>
               <p>LOLA</p>
               <p>Un momento, un momento, i saluti a poi... (<hi rend="italic">Va al telefono e segna un numero</hi>) Pronto, pronto... Uh, che noia... Enrico, a voi...</p>
               <p>ENRICO</p>
               <p>Pronto? Pronto?</p>
               <p>LOLA</p>
               <p>L'abbiamo fatta grossa... Ma dov'era?</p>
               <p>ANASTASIA</p>
               <p>Si era addormentato su una poltrona in salotto.</p>
               <p>ENRICO</p>
               <p>Pronto? Casa Falasco? Il signor Conte è in casa?</p>
               <p>GIOVANNI</p>
               <p>(<hi rend="italic">Rispondendo</hi>) No, il Conte è già uscito a piedi.</p>
               <p>ENRICO</p>
               <p>Pronto... Il Conte...</p>
               <p>GIOVANNI</p>
               <p>Il Conte è già all'albergo...</p>
               <p>ENRICO</p>
               <p>Con chi parlo?...</p>
               <p>LOLA</p>
               <p>Basta, Enrico... Non vi arrabbiate col telefono... Ha funzionato benissimo... (<hi rend="italic">A Giovanni</hi>) Ma potevate dirmelo...</p>
               <p>GIOVANNI</p>
               <p>Non mi avete nemmeno lasciato il tempo di salutarvi...</p>
               <p>LOLA</p>
               <p>È molto arrabbiato?</p>
               <p>GIOVANNI</p>
               <p>No...</p>
               <p>LOLA</p>
               <p>Meno male... In quattro anni di matrimonio, mi era accaduto qualche volta di dimenticare qualche cosa... Ma il marito mai... Siate gentile, Giovanni; andate a chiamarlo...</p>
               <p>GIOVANNI</p>
               <p>Purché non si sia nascosto... Vuol farvi una sorpresa... (<hi rend="italic">Via</hi>).</p>
               <p>LOLA</p>
               <p>(<hi rend="italic">Ridendo</hi>) Che idea! Enrico, che cosa si prende</p>
               <p>ENRICO</p>
               <p>Quello che desiderate. Un liquore?</p>
               <p>LOLA</p>
               <p>No, no... Ho sete. Qualche cosa di fresco... E voi?</p>
               <p>FANNY</p>
               <p>Noi due cocktail.</p>
               <p>LOLA</p>
               <p>Un momento. Scusa, Fanny, ma lo sai che Anastasia non è abituata.</p>
               <p>FANNY</p>
               <p>Ma sì, ma sì... Bisogna festeggiare il suo ingresso in società... E poi, un po' di stordimento è piacevole... Si vede la vita sotto un altro colore... Chi non ha sofferto non può comprendere.</p>
               <p>ENRICO</p>
               <p>Ebbene, due cocktails e due aranciate. Barman...</p>
               <p>BARMAN</p>
               <p>Sta bene...</p>
               <p>LOLA</p>
               <p>Adesso dimmi tu, Anastasia, se ti diverti ora...</p>
               <p>ANASTASIA</p>
               <p>Veramente non mi diverto affatto... Mi è bastato passare per quel salone, in mezzo a tanta gente, per sentirmi tutta stordita. E poi, vuoi che ti dica? Tutto ciò mi mette addosso tanta malinconia...</p>
               <p>FANNY</p>
               <p>Che storie! Che storie! È il primo momento...</p>
               <p>LOLA</p>
               <p>Scusa, sai, Fanny, ma era meglio che andaste a letto tutt'e due...</p>
               <p>FANNY</p>
               <p>To'... Ma perché dev'esserci vietato... Dopo tutto siamo venute a un ballo di albergo e questo ci consente una grande libertà. Casa di tutti, casa di nessuno... E poi.. Da quaranta mesi... Insomma, certe cose si capiscono o non si capiscono, vero, Anastasia?</p>
               <p>ANASTASIA</p>
               <p>(<hi rend="italic">Presa dalla tosse</hi>) Sì, Fanny.</p>
               <p>FANNY</p>
               <p>Infine la gioia di vivere... (<hi rend="italic">È interrotta da Anastasia che tossisce disperatamente non sopportando il cocktail</hi>) – Che c'è?</p>
               <p>LOLA</p>
               <p>La gioia di vivere... Mi farai il piacere tra poco di tornare a casa. Non c'è proprio nessuna ragione che tu stia qui.</p>
               <p>ANASTASIA</p>
               <p>Sì, cara, sì...</p>
               <p>FANNY</p>
               <p>Noi stiamo qui a nostro bell'agio. Non è vero Anastasia?</p>
               <p>ANASTASIA</p>
               <p>Sì, come vuoi.</p>
               <p>FANNY</p>
               <p>Ti ci diverti, tu?</p>
               <p>LOLA</p>
               <p>Bel ragionamento. Io, io... Io è un'altra cosa. Io sono pratica. Sono organizzata per questo... Domandate a Enrico se io mi sento mai stanca.</p>
               <p>ENRICO</p>
               <p>Mai, davvero...</p>
               <p>LOLA</p>
               <p>Non commetto l'ingenuità, io, di cominciare con un coktail! Se no che cosa ci vuole dopo? Un colpo di cannone? Con un'aranciata si comincia... E si finisce magari con due cocktails... E poi; e poi è inutile... Mi pare di parlare con dei bambini...</p>
               <p>FANNY</p>
               <p>Oh, che scienza ci vorrà. Figuriamoci.</p>
               <p>LOLA</p>
               <p>Scienza, sicuro... (<hi rend="italic">Due signori si avvicinano al banco e ordinano e bevono in piedi</hi>) – Prima di tutto, o si balla o si sta in casa.</p>
               <p>FANNY</p>
               <p>Io ballo.</p>
               <p>LOLA</p>
               <p>Il boston?</p>
               <p>FANNY</p>
               <p>Non è un ballo?</p>
               <p>LOLA</p>
               <p>Era. E poi Anastasia non ha mai ballato nemmeno quello. Io parlo per lei e non per te. Non ho il diritto di criticare ciò che fai.</p>
               <p>FANNY</p>
               <p>Credo che sia maggiorenne anche lei...</p>
               <p>LOLA</p>
               <p>E poi in società ci si va per trovare qualcuno... Per scambiare quattro parole... Un piccolo flirt...</p>
               <p>(I due signori dopo aver bevuto si voltano e con un «Oh!» di meraviglia si avvicinano alle signore, baciano loro la mano, molto compiti e rispettosi, quindi con un inchino se ne vanno).</p>
               <p>LOLA</p>
               <p>Vedete? Date soggezione... Non hanno nemmeno il coraggio di parlare...</p>
               <p>ANASTASIA</p>
               <p>(<hi rend="italic">Che si va animando</hi>) Io poi... Non saprei più nemmeno cosa dire...</p>
               <p>LOLA</p>
               <p>Avessi almeno letto il giornale stamattina.</p>
               <p>FANNY</p>
               <p>Il giornale?</p>
               <p>ANASTASIA</p>
               <p>Che c'entra il giornale?</p>
               <p>LOLA</p>
               <p>Ma scusa... In quaranta mesi che cosa sei diventata? Almeno il giornale. Ma sicuro. Se uno ti parla del processo di Torino, che ne sai? Niente. E dire che ne ha ammazzati quattro. E le elezioni in Germania? Lo sai almeno che c'è un pericolo comunista in Germania?... Vedi...</p>
               <p>FANNY</p>
               <p>Ma scusa, si fa all'amore con questi argomenti, oggi?</p>
               <p>ANASTASIA</p>
               <p>(<hi rend="italic">Sempre più animata</hi>) Mamma mia...</p>
               <p>LOLA</p>
               <p>Che discorsi... Prima di tutto, non ti ho ancora detto che si debba proprio fare all'amore. C'è chi lo fa e chi non lo fa... Ma dico che una signora che si rispetti non conviene mostrarsi estranea al suo tempo. C'è la moda, ma con gli uomini non attacca mai per diverse ragioni; ma c'è l'Arte, la Scienza, l'Accademia, il record di volo senza scalo... Bisogna leggere, mantenersi in contatto con i librai, giornalisti, artisti... Volete scommettere che troverete venti persone che parleranno stasera del premio letterario? Bada, che lo ha vinto Bellotti, Mario Bellotti con quel romanzo nostalgico... Aspetta...</p>
               <p>ANASTASIA</p>
               <p>(<hi rend="italic">Che sbadigliava</hi>) Non so... questo cocktail mi ha...</p>
               <p>LOLA</p>
               <p>Lo vedi? Ci vuole una salute di ferro... Ti senti male?</p>
               <p>FANNY</p>
               <p>Anastasia, che cos'hai?</p>
               <p>ANASTASIA</p>
               <p>Niente... niente...</p>
               <p>ENRICO</p>
               <p>Barman, un amaro...</p>
               <p>ANASTASIA</p>
               <p>Sì, un amaro...</p>
               <p>LOLA</p>
               <p>(<hi rend="italic">Alzandosi</hi>) Prima che tu metta piede nei pubblici ritrovi... (<hi rend="italic">Anastasia beve l'amaro che Enrico le porta</hi>).</p>
               <p>FANNY</p>
               <p>Strano... A me invece ha fatto bene...</p>
               <p>ENRICO</p>
               <p>Come va?</p>
               <p>LOLA</p>
               <p>Aspetta che beva!</p>
               <p>FRITZ</p>
               <p>Che stupido!...</p>
               <p>ANASTASIA</p>
               <p>Meglio, meglio... Ma ho la testa...</p>
               <p>LOLA</p>
               <p>Vuoi muoverti?</p>
               <p>ANASTASIA</p>
               <p>No... Lasciami qui... Andate a ballare... Scusate, Enrico, voi siete venuto qui per divertirvi un poco... Andate...</p>
               <p>FANNY</p>
               <p>Ma sì, andate...</p>
               <p>ENRICO</p>
               <p>Per me, come vuole la Contessa... Se vuole che restiamo, se vuole che andiamo...</p>
               <p>LOLA</p>
               <p>Ormai ci siamo fatti vedere...</p>
               <p>FRITZ</p>
               <p>(<hi rend="italic">Come uno che ha capito dove si vuole arrivare</hi>) Ma sì; ma sì... Resto io...</p>
               <p>FANNY</p>
               <p>Oh, bravo... Così tenterò anch'io di tuffarmi per una sera nel vortice della danza... Io non so nemmeno che cosa sia il fox-trott... Ma ho delle intuizioni...</p>
               <p>(Lola ed Enrico parlano a parte con Anastasia. Fanny ha i piedi vicino a Fritz).</p>
               <p>FRITZ</p>
               <p>Lo credo, lo credo...</p>
               <p>FANNY</p>
               <p>(<hi rend="italic">Che volge le spalle ai tre seduti a sinistra</hi>) Non ha nulla, sapete... È un po' stordita... Un po' confusa... È in uno stato di nervi così delicato che... Oh!... Io la conosco benissimo. È una vera fortuna che non vi siano qui che gentiluomini, perché così com'è, è troppo impressionabile... Sapete, la sensibilità fa certi scherzi... Santi numi... forse ha fatto male davvero a venire qui... Ma io perdo tempo... Lola, che fai?... (<hi rend="italic">Via</hi>).</p>
               <p>LOLA</p>
               <p>(<hi rend="italic">Alzandosi</hi>) Vengo, vengo.</p>
               <p>CARLO M.</p>
               <p>(<hi rend="italic">Entra</hi>) Buona sera!</p>
               <p>GIOVANNI</p>
               <p>(<hi rend="italic">Che gli è dietro</hi>) Eccolo, stava alla cabina telefonica... Telefonava a casa per sapere se voi avevate telefonato.</p>
               <p>CARLO M.</p>
               <p>(<hi rend="italic">A sua moglie</hi>) Qual buon vento?... Chi non muore si rivede.</p>
               <p>LOLA</p>
               <p>Non fare dello spirito. Ti sta male.</p>
               <p>CARLO M.</p>
               <p>Potevi svegliarmi, no?</p>
               <p>LOLA</p>
               <p>Ma, caro... la colpa è tua...</p>
               <p>CARLO M.</p>
               <p>Oh, sentiamo questa.</p>
               <p>LOLA</p>
               <p>Ma sì ! Tu russi sempre... Stasera a farlo apposta; non russavi... Dormivi come di nascosto...</p>
               <p>CARLO M.</p>
               <p>Benissimo... Un'altra volta provvederemo con qualche segnalazione automatica...</p>
               <p>LOLA</p>
               <p>Ma andiamo... Finiscila... Sei venuto per farmi impazzire, tu? Potevi restare a casa...</p>
               <p>CARLO M.</p>
               <p>Oh... se avessi potuto... Ma il mio dovere lo so. Credi che mi diverta io qui?</p>
               <p>LOLA</p>
               <p>Senti... Per la mezz'ora che ci fermeremo, la tua presenza non era necessaria...</p>
               <p>CARLO M.</p>
               <p>Lo so io quando è necessaria e quando non lo è</p>
               <p>LOLA</p>
               <p>(<hi rend="italic">Con impazienza frenata</hi>) Non prendere quell'atteggiamento di vittima, Carlo Maria...</p>
               <p>CARLO M.</p>
               <p>Vittima? Io prendo l'atteggiamento di vittima?</p>
               <p>ENRICO</p>
               <p>Se permettete, contessa, torno subito.</p>
               <p>CARLO M.</p>
               <p>(<hi rend="italic">Trattenendo Enrico</hi>) È finito, sapete... È finito... Vedi, crede che tu mi voglia fare una scenata...</p>
               <p>ENRICO</p>
               <p>No... Per carità... Debbo fare un telegramma a mio padre... Vado qui al bureau e torno... (<hi rend="italic">Via</hi>).</p>
               <p>CARLO M.</p>
               <p>Cos'ha? I nervi?</p>
               <p>LOLA</p>
               <p>Chi, Enrico?...</p>
               <p>CARLO M.</p>
               <p>Mi è sembrato così strano... Cos'è quell'idea del telegramma?</p>
               <p>LOLA</p>
               <p>E che vuoi che ne sappia io?</p>
               <p>CARLO M.</p>
               <p>Giovanni, mia moglie ha i nervi, volete raccontarle qualche cosa? A rivederci...</p>
               <p>LOLA</p>
               <p>Dove vai adesso?</p>
               <p>CARLO M.</p>
               <p>Ma, non so... Vado qui, vado là..</p>
               <p>LOLA</p>
               <p>Non ti addormentare, sai?</p>
               <p>CARLO M.</p>
               <p>Se mai non fare troppa fatica a cercarmi... (<hi rend="italic">Via</hi>).</p>
               <p>GIOVANNI</p>
               <p>Che cosa volete che vi racconti? Preferite della maldicenza o il racconto di qualche nobile azione?</p>
               <p>LOLA</p>
               <p>Qualche nobile azione, è meglio...</p>
               <p>GIOVANNI</p>
               <p>Allora bisogna rifarsi un po' indietro... Orazio Coclite era un giovane...</p>
               <p>LOLA</p>
               <p>Non ne avete un'altra più recente?</p>
               <p>GIOVANNI</p>
               <p>No...</p>
               <p>LOLA</p>
               <p>E allora fate della maldicenza... Accompagnatemi alla sala...</p>
               <p>GIOVANNI</p>
               <p>Bene... Troverò molti soggetti...</p>
               <p>LOLA</p>
               <p>(<hi rend="italic">Ad Anastasia</hi>) Tu resti?</p>
               <p>ANASTASIA</p>
               <p>Sì...</p>
               <p>FRITZ</p>
               <p>Ma ci sono io...</p>
               <p>ANASTASIA</p>
               <p>Non importa, signore...</p>
               <p>LOLA</p>
               <p>Permettete che dica una parola?</p>
               <p>FRITZ</p>
               <p>Prego... (<hi rend="italic">Si allontana sorridendo fatuo, con un'occhiata significativa a Giovanni</hi>).</p>
               <p>LOLA</p>
               <p>(<hi rend="italic">Ad Anastasia</hi>) Sta attenta, che quello lì ti farà la corte...</p>
               <p>ANASTASIA</p>
               <p>Ma santo cielo, è proprio necessario?</p>
               <p>LOLA</p>
               <p>Bada a quello che dici. Stai attenta. A più tardi (<hi rend="italic">Via</hi>).</p>
               <p>FRITZ</p>
               <p>Vi dispiace che io resti con voi?</p>
               <p>ANASTASIA</p>
               <p>Ma, veramente...</p>
               <p>FRITZ</p>
               <p>Volete che parliamo di...</p>
               <p>ANASTASIA</p>
               <p>Ah! non so nulla io... non so nulla... Non ho nemmeno letto il giornale di questa mattina, e non mi parlate del premio letterario... sarebbe inutile...</p>
               <p>FRITZ</p>
               <p>Oh... non ne so niente nemmeno io..</p>
               <p>ANASTASIA</p>
               <p>No? Meno male... Perché mia sorella poco fa...</p>
               <p>FRITZ</p>
               <p>Oh... Vostra sorella è una intellettuale... Lo so... Io invece sono un sentimentale...</p>
               <p>ANASTASIA</p>
               <p>(<hi rend="italic">Tace impassibile</hi>).</p>
               <p>FRITZ</p>
               <p>Sì... Io sono un tipo che sente molto... Vivo sì, in mezzo alla società, ma per stordirmi... In realtà poi finisco per essere più solo che mai. Ho i miei sogni... ho i miei sogni.... (<hi rend="italic">Pausa. Ma Anastasia tace</hi>) I miei sogni, vedete, sono...</p>
               <p>ENRICO</p>
               <p>(<hi rend="italic">Che entra</hi>) Ah... Per piacere, la Contessa non c'è?</p>
               <p>FRITZ</p>
               <p>È nel salone...</p>
               <p>ENRICO</p>
               <p>E il Conte?...</p>
               <p>FRITZ</p>
               <p>Il Conte... il Conte non lo so...</p>
               <p>ENRICO</p>
               <p>Fai un po' di conversazione?...</p>
               <p>FRITZ</p>
               <p>Sì, faccio un po' di...</p>
               <p>ENRICO</p>
               <p>Bene... Arrivederci... (<hi rend="italic">Via</hi>)</p>
               <p>FRITZ</p>
               <p>Simpatico giovane, vero?</p>
               <p>ANASTASIA</p>
               <p>Humm!...</p>
               <p>FRITZ</p>
               <p>Non vi piace?</p>
               <p>ANASTASIA</p>
               <p>Preferisco non parlare nemmeno di questo.</p>
               <p>FRITZ</p>
               <p>Ah... (<hi rend="italic">Con un sospiro</hi>) Capisco... Oh, se capisco... leggo nel vostro cuore... Sono certo che i vostri occhi...</p>
               <p>ANASTASIA</p>
               <p>Di che cosa parlavate?</p>
               <p>FRITZ</p>
               <p>Prima? Ah!... (<hi rend="italic">Con mimica fatua</hi>) Già... Dei miei sogni... Sono lieto che vi interessino... I miei sogni sono un sogno solo... Trovare la donna del mio cuore, sposarla e ritirarmi con lei lontano dal mondo e vivere una avventura d'amore senza fine... (<hi rend="italic">Pausa</hi>). In parte ho realizzato tutto ciò... Ho trovato la donna... Oh, sì! Ma non sono ancora ben certo che mi ami... Non me lo ha ancora detto. (<hi rend="italic">Pausa</hi>) Non dite nulla?</p>
               <p>ANASTASIA</p>
               <p>Io? No.</p>
               <p>FRITZ</p>
               <p>Eppure colei che dovrebbe parlare... Siete proprio voi, Donna Anastasia... Signora, guardatemi, guardatemi un poco...</p>
               <p>ANASTASIA</p>
               <p>Signore... Vi prego di allontanarvi da me... Vedete bene che non mi posso alzare... Che non sto bene... Ve ne prego...</p>
               <p>FRITZ</p>
               <p>Vi ho offesa?</p>
               <p>ANASTASIA</p>
               <p>Sì, moltissimo...</p>
               <p>FRITZ</p>
               <p>Ma i miei sentimenti sono puri, i miei sentimenti...</p>
               <p>ANASTASIA</p>
               <p>Nessun uomo, signore, dopo mio marito è mai stato autorizzato a parlarmi di sentimenti... E tanto meno voi.</p>
               <p>FRITZ</p>
               <p>Vi sapevo virtuosa, ma questo, scusatemi...</p>
               <p>ANASTASIA</p>
               <p>(<hi rend="italic">A Fanny che entra</hi>) Oh, Fanny, ti prego... Questo signore si permette...</p>
               <p>FANNY</p>
               <p>Che cosa?</p>
               <p>FRITZ</p>
               <p>Ma signora, vi assicuro...</p>
               <p>FANNY</p>
               <p>Ah, ho capito... Un po' di corte... Vero? Oh, Anastasia... Ma andiamo...</p>
               <p>ANASTASIA</p>
               <p>Oh, se mi potessi muovere... Ma che cosa c'era in quel bicchiere?</p>
               <p>FANNY</p>
               <p>Buona, buona... E fate come desidera...</p>
               <p>FRITZ</p>
               <p>Ma signora... Mi permettete almeno di spiegare...</p>
               <p>ANASTASIA</p>
               <p>No, no... Non è necessario.</p>
               <p>FANNY</p>
               <p>A me sì... a me sì. Venite qui... Ma che diavolo le avete detto?</p>
               <p>FRITZ</p>
               <p>Le ho espresso dei sentimenti di tenerezza... Ma rispettosamente... Immediatamente si è offesa... Mi dispiace, ecco... Ma poi alla fine, buona sera.</p>
               <p>F ANNY</p>
               <p>E dove andate? Ma non capite, sciocco che siete? Ma sì... non vi avevo detto che la sensibilità fa certi scherzi... Via... Domani, date retta a me, portatele a casa un mazzo di fiori...</p>
               <p>FRITZ</p>
               <p>Domani? Ah, bene... Sì, perché non mi era mai capitato.</p>
               <p>FANNY</p>
               <p>Ma certo... ma certo... E poi... se mai... un po' di pazienza... No?</p>
               <p>FRITZ</p>
               <p>Quand'è così... capirete... Non faccio per dire, ma io... (<hi rend="italic">A un cenno di Fanny</hi>) Sì, buona sera (<hi rend="italic">Via</hi>).</p>
               <p>ANASTASIA</p>
               <p>Ora, Fanny, dammi il tuo braccio... Ho bisogno di aria... di aria...</p>
               <p>FANNY</p>
               <p>(<hi rend="italic">Aiutandola</hi>) Ma come sei suscettibile...</p>
               <p>ANASTASIA</p>
               <p>Vorrei vedere te, io...</p>
               <p>FANNY</p>
               <p>Ma credi proprio che nessuno mi abbia fatto la corte stasera? Tre... finora tre...</p>
               <p>(Via tutte e due. Entrano Lola ed Enrico)</p>
               <p>LOLA</p>
               <p>Non ci sono più... Dove saranno andate?</p>
               <p>ENRICO</p>
               <p>Non so... Ci sediamo? </p>
               <p>LOLA</p>
               <p>E quel giovanotto?</p>
               <p>ENRICO</p>
               <p>Fritz? (<hi rend="italic">Guardandolo allo schermo</hi>) Eccolo.</p>
               <p>(Si vede Fritz che si pavoneggia allo schermo)</p>
               <p>LOLA</p>
               <p>Dall'ombra pare che sia contento di sè...</p>
               <p>ENRICO</p>
               <p>Già...</p>
               <p>LOLA</p>
               <p>Non vorrei...</p>
               <p>ENRICO</p>
               <p>Che cosa?</p>
               <p>LOLA</p>
               <p>Ma si fa presto a dire delle parole di cui ci si debba pentire. Se Anastasia, confusa com'era...</p>
               <p>ENRICO</p>
               <p>Già...</p>
               <p>LOLA</p>
               <p>Come? Già? Si dice con quel tono?</p>
               <p>ENRICO</p>
               <p>Dico che non credo...</p>
               <p>LOLA</p>
               <p>Lo sapete, mio bel giovanotto, che stasera non mi avete ancora detto «cara»?</p>
               <p>ENRICO</p>
               <p>Ah... È vero... Oh, cara... (<hi rend="italic">Le prende affettuosamente una mano</hi>)</p>
               <p>LOLA</p>
               <p>Adesso non importa... Non c'è nessuno qui... Io voglio quando c'è gente... È una parola breve, generica, non compromettente, ma che lascia trapelare...</p>
               <p>ENRICO</p>
               <p>Sì, sì... giuro che la dirò... La dirò... Io voglio vedere contento il mio angelo.</p>
               <p>LOLA</p>
               <p>Ma io sono inquieta... Bisogna che trovi Anastasia... Bisogna che sappia.</p>
               <p>ENRICO</p>
               <p>Vado a cercarla subito... Un momento solo... (<hi rend="italic">A Traverso che entra</hi>) Bravo Traverso, mi volete fare la cortesia di tenere compagnia alla signora... Un momento solo...</p>
               <p>TRAVERSO</p>
               <p>Oh, con piacere...</p>
               <p>ENRICO</p>
               <p>Permesso, cara... (<hi rend="italic">Via</hi>)</p>
               <p>(Traverso impressionato dalla parola non sa che dire)</p>
               <p>LOLA</p>
               <p>Non mi dite nulla?</p>
               <p>TRAVERSO</p>
               <p>Ah... Che volete che vi dica... Voi siete tanto graziosa che francamente è più facile guardarvi che parlarvi...</p>
               <p>LOLA</p>
               <p>Ma è più difficile per me, perché quando gli uomini guardano e tacciono, si esprimono troppo chiaramente.</p>
               <p>(Clotilde entra con Annetta, Giovanni e Fritz)</p>
               <p>CLOTILDE</p>
               <p>Trovato... trovato...</p>
               <p>GIOVANNI</p>
               <p>Non avete trovato nulla.</p>
               <p>(Sono tutti intorno al Bar)</p>
               <p>CLOTILDE</p>
               <p>L'intero che è un pensiero alquanto nero, è funerale.</p>
               <p>GIOVANNI</p>
               <p>Ma no, ma no... (<hi rend="italic">Tutti ridono</hi>)</p>
               <p>LOLA</p>
               <p>Che strani argomenti trovano costoro per stare allegri.</p>
               <p>TRAVERSO</p>
               <p>Sono giovani. Se avessero la mia barba andrebbero più cauti.</p>
               <p>CLOTILDE</p>
               <p>Il primiero vuole il boia: fune... la fune per impiccare...</p>
               <p>GIOVANNI</p>
               <p>Ma «rale», che cosa vuol dire «rale»?...</p>
               <p>CLOTILDE</p>
               <p>Guarderò nel vocabolario... Ci dev'essere... Guardate là chi c'è.</p>
               <p>(Si vede nello schermo Carlo Maria)</p>
               <p>GIOVANNI</p>
               <p>Sst...</p>
               <p>(Tutti si avvedono di Lola e segue una pausa imbarazzante. Ognuno di quelli che sono al banco pensa a bere)</p>
               <p>TRAVERSO</p>
               <p>(<hi rend="italic">Arrabbiandosi</hi>) Però... però...</p>
               <p>LOLA</p>
               <p>Che avete?</p>
               <p>TRAVERSO</p>
               <p>Niente. Pensavo a vostro marito... Tanto buono... tanto bravo.</p>
               <p>LOLA</p>
               <p>Sì, veramente è un brav'uomo...</p>
               <p>TRAVERSO</p>
               <p>E merita tutte le fortune, no? Tutto il rispetto e tutte le fortune.</p>
               <p>FRITZ</p>
               <p>Io, io... io vinco sempre... Io vinco a tutti i giuochi...</p>
               <p>CLOTILDE</p>
               <p>Voi sapete tutto. Fate tutto... Capite tutto... Avete tutte le qualità...</p>
               <p>TRAVERSO</p>
               <p>E com'è in casa? È sereno, quieto?</p>
               <p>LOLA</p>
               <p>Mio marito è un angelo. Non abbiamo mai seriamente bisticciato... Mai una nube...</p>
               <p>TRAVERSO</p>
               <p>(<hi rend="italic">A sè</hi>) Non lo sa... non lo sa... Lo dicevo io che non lo sa...</p>
               <p>LOLA</p>
               <p>Che cosa brontolate? (<hi rend="italic">A Enrico che entra</hi>) Enrico, le avete trovate?</p>
               <p>ENRICO</p>
               <p>Sono in sala di lettura. Ci aspettano là.</p>
               <p>LOLA</p>
               <p>Bene.</p>
               <p>ANNETTA</p>
               <p>No, voglio giocare con Enrico... Enrico?...</p>
               <p>(Enrico va al gruppo)</p>
               <p>TRAVERSO</p>
               <p>Ho piacere di ciò che mi avete detto... Ho piacere...</p>
               <p>LOLA</p>
               <p>Siete molto gentile... Ma si potrebbe sapere perché vi interessate tanto amabilmente di mio marito?</p>
               <p>TRAVERSO</p>
               <p>Perchè... Perchè, sapete... Mi fa piacere conservargli il mio affetto... Tutto il mio...</p>
               <p>LOLA</p>
               <p>(<hi rend="italic">Con un sorriso</hi>) Ho capito... Ma sì, ma sì... Potete conservargli tutto... quello che volete...</p>
               <p>TRAVERSO</p>
               <p>(<hi rend="italic">Con un sospiro</hi>) Ah!...</p>
               <p>ANNETTA</p>
               <p>(<hi rend="italic">Con i dadi</hi>) Qui, qui... (<hi rend="italic">Va al tavolino di destra trascinandovi Enrico</hi>) Ma, zitti, non deve saper nulla. (<hi rend="italic">Giuoca</hi>)</p>
               <p>ENRICO</p>
               <p>Sì, ma se perdo non pago (<hi rend="italic">Giuoca</hi>)</p>
               <p>VOCI</p>
               <p>Ha vinto... ha vinto...</p>
               <p>ANNETTA</p>
               <p>E io pago... Fermo...</p>
               <p>(Lo bacia. Risate. Intanto Carlo Maria era entrato ed essendosi messo alle spalle del gruppo della partita a curiosare, ha veduto tutto. Enrico rimane male e guarda Lola)</p>
               <p>LOLA</p>
               <p>(<hi rend="italic">A Enrico</hi>) Ebbene? Si ricevono con quella faccia contrita i baci delle signorine? (<hi rend="italic">Ad Annetta</hi>) O è per beneficienza che glielo avete dato?</p>
               <p>ANNETTA</p>
               <p>(<hi rend="italic">Un po' piccata</hi>) No... Mi perdoni, signora, ma non per beneficienza. È una scommessa.</p>
               <p>LOLA</p>
               <p>Ah, allora, avete ragione, amico mio... Non è per voi... Ma su, allegro... Ci vuol pazienza... E il giuoco dei primi fremiti... Bisogna perdonare... Piuttosto andiamo da Fanny.</p>
               <p>(Via, ridendo a braccetto con Enrico)</p>
               <p>CARLO M.</p>
               <p>Vi sta bene.</p>
               <p>ANNETTA</p>
               <p>(<hi rend="italic">Con comica meraviglia</hi>) Eh?...</p>
               <p>CARLO M.</p>
               <p>Sì. Vi sta bene... Questa è almeno una lezione di buon gusto...</p>
               <p>ANNETTA</p>
               <p>Ah, sentite..</p>
               <p>CARLO M.</p>
               <p>Sentiamo.</p>
               <p>ANNETTA</p>
               <p>Niente... Dicevo che quanto a gusto le opinioni sono cento. Scommetto, per esempio, che «L'Otello» a voi non piace. A me sì.</p>
               <p>(In questo momento lo schermo si colora)</p>
               <p>Andiamo, comincia i Cotillon... (<hi rend="italic">Via ridendo, seguita da tutti meno che da Carlo Maria e da Traverso</hi>)</p>
               <p>(La luce sullo schermo cambia ogni tanto) </p>
               <p>TRAVERSO</p>
               <p>(<hi rend="italic">Irato</hi>) Io non capisco... Che bisogno c'era che voi...</p>
               <p>CARLO M.</p>
               <p>Calma, calma... Vi posso offrire una camomilla? No, non è uno scherzo... Io la prendo sempre a una certa ora... Due camomille, Barman. (<hi rend="italic">Si ride</hi>) Avete ragione, ma insomma, al cuore non si comanda...</p>
               <p>TRAVERSO</p>
               <p>Che c'entra il cuore?... In ogni modo era uno scherzo, innocente...</p>
               <p>CARLO M.</p>
               <p>Lo fanno mai con voi? No? E allora vuol dire che è magari stupido, ma innocente no. Nella fattispecie era anche maligno. Ma sì... Se la mia signora non fosse stata presente, nessuno ci avrebbe pensato... Una piccola malvagità, ecco...</p>
               <p>TRAVERSO</p>
               <p>Eh?... Ma che dite?</p>
               <p>CARLO M.</p>
               <p>Ma sì... volete che non capisca io?...</p>
               <p>TRAVERSO</p>
               <p>Ma che cosa? State bene attento a quello che dite perché potreste perdere un amico... Ah, sì, perché...</p>
               <p>CARLO M.</p>
               <p>Ecco la camomilla. (<hi rend="italic">Barman serve</hi>) Dicevate?</p>
               <p>TRAVERSO</p>
               <p>No... Stavate dicendo voi delle cose che... Spero che non darete peso alle chiacchiere, alle voci, alle lettere anonime...</p>
               <p>CARLO M.</p>
               <p>No, no... Io le chiacchiere non le considero nemmeno... Io sono sicuro...</p>
               <p>TRAVERSO</p>
               <p>Sicuro?</p>
               <p>CARLO M.</p>
               <p>Caro amico, colui che vi parla non è un geloso – ha ragione quella là: «Otello» non mi piace – nè un rassegnato, nè un tormentato... Ho sofferto, sì, ma ormai è passato... I miei occhi sono sereni e possono guardare il mondo esattamente come si guardano quelle ombre che passano su quello schermo: un uomo, una donna... Una donna, un uomo... Come un giunco di ombre cinesi fatte per distrarre l'occhio e non più.... Sono tranquillissimo e serenissimo... La mia penetrazione è arrivata a tal punto che mi basta un'occhiata, un gesto, un moto della bocca di mia moglie per comprendere ciò che nemmeno una lettera anonima potrebbe dirmi.</p>
               <p>TRAVERSO</p>
               <p>Ma allora, scusate... Io non voglio insistere... Perché nessuno meglio di voi può giudicare... Quando vi siete accorto di ciò che vi stava capitando, che avete fatto?</p>
               <p>CARLO M.</p>
               <p>E che dovevo fare? Niente. Posso forse convincere un uomo e una donna che si amano, che farebbero meglio a non amarsi? Sarebbero capaci di darmi dell'egoista.</p>
               <p>TRAVERSO</p>
               <p>Già, ma almeno il diritto di riprendere la vostra libertà... Di...</p>
               <p>CARLO M.</p>
               <p>Come? Come? Separarmi? Mai! Che cosa si direbbe? Che lei mi tradiva e che io l'ho sdegnata.</p>
               <p>TRAVERSO</p>
               <p>La verità, sempre secondo voi.</p>
               <p>CARLO M.</p>
               <p>Ma le conseguenze? Una donna che tradisce il marito e ne è scacciata, sapete che cosa diventa per la società?</p>
               <p>TRAVERSO</p>
               <p>No.</p>
               <p>CARLO M.</p>
               <p>Una disonorata! Io invece voglio che mia moglie rimanga una signora rispettabile che riesce a tradire il marito senza conseguenze spiacevoli, tanto più che io, che cosa farei senza di lei? Lasciate stare l'amore... Sarei forse in grado di rifarmi una vita? Difficile, amico mio...</p>
               <p>TRAVERSO</p>
               <p>Non mi vorrete far credere che vi sentite in dovere di rispettare...</p>
               <p>CARLO M.</p>
               <p>Me solo... me solo... Ma se, Dio me ne guardi, m'innamoro di qualcuna, sapete voi ciò che accade? Che la moglie ama da una parte, il marito dall'altra, e la gente giudicando in blocco dice: «Quattro sporcaccioni». E avrebbe ragione, perché l'unica attenuante in questa irregolarità è l'amore fatale. Ora in una famiglia un amore fatale può essere, ma due... Chi ci crede? Nessuno. E il disprezzo del mondo ci prenderebbe tutti e quattro! Inevitabilmente quell'altro si stancherebbe e se ne andrebbe, e lei se ne prenderebbe un altro... No, no, basta uno. Anzi. Se c'è una persona al mondo che abbia ormai tutto l'interesse a proteggere il loro amore, sono io... facendo quello che faccio, difendo per me quello che mi resta... Io tratto la cosa scientificamente.</p>
               <p>(Intanto le danze sono finite e si vede diminuita la luce nel salone)</p>
               <p>TRAVERSO</p>
               <p>Tuttavia... Ammettete anche voi che un po' di ridicolo...</p>
               <p>CARLO M.</p>
               <p>Le donne no. Le donne non amano gli uomini traditi, ma li rispettano. Gli uomini sì, ridono. Ma solo quando sono più di tre insieme. Il regime ideale dei mariti traditi è lo stato d'assedio, perché in due tendono la mano, confortano... a tu per tu comprendono...</p>
               <p>TRAVERSO</p>
               <p>Caro amico... Venite a colazione da me domani?</p>
               <p>CARLO M.</p>
               <p>Ecco... Perché no? (<hi rend="italic">Sullo schermo si profila un cameriere che mette via le sedie voltandole all'insù. Al Barman che entra</hi>) Bravo! Fatemi il favore di dire alla Contessa Falasco che quando vuol andare...</p>
               <p>BARMAN</p>
               <p>Ma signore, non c'è più nessuno... Il ballo è terminato. Siccome c'è la luna, sono andati tutti colle automobili ai prati...</p>
               <p>CARLO M.</p>
               <p>Diavolo! Si è dimenticata di me un'altra volta. E dovrò andare a piedi.</p>
               <p>TRAVERSO</p>
               <p>C'è la mia macchina... (<hi rend="italic">Arrabbiandosi</hi>) Però, scusate, ma io... Francamente...</p>
               <p>CARLO M.</p>
               <p>Calma, calma... A che ora la colazione?</p>
               <p>TRAVERSO</p>
               <p>All'una.</p>
               <p>CARLO M.</p>
               <p>All'una. Bene.</p>
               <p>(Via. Il cameriere si mette a Pulire)</p>
               <p rend="center">FINE DEL PRIMO ATTO</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__5985_274748725"/>ATTO SECONDO<ptr type="bookmark-end" target="#id___RefHeading__5985_274748725"/>
               </head>
               <p>Un salotto elegante. Pianoforte. Telefono.</p>
               <p>LOLA</p>
               <p>(<hi rend="italic">Sta scrivendo a una scrivanietta. Il telefono suona. Lola ne è seccata</hi>) Pronto? Ah, sei tu? No, cara, Anastasia non è qui... È in camera sua... Subito: aspetta un momento all'apparecchio. A stasera, sì. (<hi rend="italic">Suona un campanello</hi>)</p>
               <p>CAMERIERA</p>
               <p>(Entra).</p>
               <p>LOLA</p>
               <p>Bussa all'uscio di Donna Anastasia: dille di venire al telefono. C'è Donna Fanny...</p>
               <p>CAMERIERA</p>
               <p>Ancora?</p>
               <p>LOLA</p>
               <p>Ssst!... Non vedi che è aperto il microfono?</p>
               <p>CAMERIERA</p>
               <p>(Con un muso verso il microfono se ne va in punta di piedi)</p>
               <p>LOLA</p>
               <p>(<hi rend="italic">Riprende a scrivere</hi>) «Passerò dal negozio la prossima settimana». (<hi rend="italic">Si ode bussare alla porta</hi>) Avanti (<hi rend="italic">Si ribussa</hi>) «Saluti suo marito»... Avanti!...</p>
               <p>(L'uscio si apre a poco a poco. Ne entra la voce di Carlo Maria che cantarella)</p>
               <p>CARLO M.</p>
               <p>Là, là, là... (<hi rend="italic">Tossisce</hi>)</p>
               <p>LOLA</p>
               <p>Eccolo qua...</p>
               <p>CARLO M.</p>
               <p>Sei qui?...</p>
               <p>LOLA</p>
               <p>Ma sì, avanti, avanti...</p>
               <p>CARLO M.</p>
               <p>Sei sola?</p>
               <p>LOLA</p>
               <p>Non lo vedi?... Che vuoi?</p>
               <p>CARLO M.</p>
               <p>Volevo salutarti... Non ci siamo veduti a colazione... (<hi rend="italic">Si guarda intorno</hi>) Non c'è proprio nessuno... (<hi rend="italic">Si siede vicino al microfono del telefono</hi>) Nè Enrico, nè quel gendarme di Fanny.</p>
               <p>LOLA</p>
               <p>Taci!</p>
               <p>CARLO M.</p>
               <p>Dov'è?</p>
               <p>ANASTASIA</p>
               <p>(<hi rend="italic">Entra e corre al telefono</hi>) Pronto, Fanny? Sono io... Sì, sto in casa fino alle sei... A più tardi...</p>
               <p>LOLA</p>
               <p>Che voleva</p>
               <p>ANASTASIA</p>
               <p>Il solito...</p>
               <p>CARLO M.</p>
               <p>Vigilanza speciale.</p>
               <p>ANASTASIA</p>
               <p>Pazienza... È il mio destino... (<hi rend="italic">via</hi>)</p>
               <p>CARLO M.</p>
               <p>Poverina!... Che angelo!... Che creatura!... È inutile... Sono fenomeni che bisognerebbe studiare...</p>
               <p>LOLA</p>
               <p>Sì. Veramente è tutto il ritratto del nostro povero babbo...</p>
               <p>CARLO M.</p>
               <p>Di', la mamma com'era?</p>
               <p>LOLA</p>
               <p>Oh... caro... non essere irriverente... Sei melenso... Io sono stata esattamente come lei fino al giorno del matrimonio... Ero così o no? Parla francamente.</p>
               <p>CARLO M.</p>
               <p>Per la verità non lasciavi nemmeno sospettare certi sviluppi... Il mistero è qui... Che Anastasia, nonostante tutto... è rimasta tale e quale...</p>
               <p>LOLA</p>
               <p>Non ha mica sposato te...</p>
               <p>CARLO M.</p>
               <p>Spero che non vorrai paragonarmi a quel pazzo di Shelder!</p>
               <p>LOLA</p>
               <p>Quello era un uomo!</p>
               <p>CARLO M.</p>
               <p>In una sola cosa riconosco la sua superiorità: lui è riuscito a morire e io no...</p>
               <p>LOLA</p>
               <p>Carino...</p>
               <p>CARLO M.</p>
               <p>Ma vivo per vivo...</p>
               <p>LOLA</p>
               <p>Vivo per vivo, non ha mai abbandonato sua moglie un minuto, non l'ha mai trascurata, era un uomo pieno di delicatezze e di pensieri gentili... Bisognerebbe saperlo conservare l'amore di una donna...</p>
               <p>CARLO M.</p>
               <p>E va bene!... Ma che stai facendo?</p>
               <p>LOLA</p>
               <p>Scrivo, non vedi?</p>
               <p>CARLO M.</p>
               <p>A chi? (<hi rend="italic">Lola non risponde</hi>) Ho capito.</p>
               <p>LOLA</p>
               <p>Lo sai che da qualche tempo il tuo contegno è ripugnante?</p>
               <p>CARLO M.</p>
               <p>Perché?</p>
               <p>LOLA</p>
               <p>Lo sai benissimo! Te ne ho accennato anche ieri sera. Ti avrei preso a schiaffi.</p>
               <p>CARLO M.</p>
               <p>No... Questo no... I maltrattamenti fisici no! Del resto, mi dici che debbo fare?</p>
               <p>LOLA</p>
               <p>Ti devo insegnare io? Devi fare il marito e non il padre...</p>
               <p>CARLO M.</p>
               <p>Va bene. Allora dimmi a chi scrivi...</p>
               <p>LOLA</p>
               <p>No!</p>
               <p>CARLO M.</p>
               <p>Va bene!...</p>
               <p>LOLA</p>
               <p>Ma strappami questa lettera di mano!... Colla forza, colle percosse magari!...</p>
               <p>CARLO M.</p>
               <p>(<hi rend="italic">Si avvicina, con voce grossa</hi>) Fammi vedere quella lettera!</p>
               <p>LOLA</p>
               <p>(<hi rend="italic">Provocante</hi>) No!</p>
               <p>CARLO M.</p>
               <p>(<hi rend="italic">Rinunciando</hi>) E poi! Se è una lettera a lui...</p>
               <p>LOLA</p>
               <p>Ma dunque... Una cosa è ben ferma nella tua mente: che io ti tradisca...</p>
               <p>CARLO M.</p>
               <p>(<hi rend="italic">La guarda stupito</hi>) Ah... Senti!... (<hi rend="italic">Colpito da una idea</hi>) Aspetta! Sì, sì! È giusto! Tu devi fare cosí... È perfettamente logico... Hai capito perfettamente la tua posizione... Ma anche io ho capito la mia che è molto più difficile...</p>
               <p>LOLA</p>
               <p>Se fosse difficile come dici, mi faresti almeno delle scenate di gelosia...</p>
               <p>CAMERIERA</p>
               <p>(<hi rend="italic">Entrando</hi>) C'è il signor Enrico.</p>
               <p>CARLO M.</p>
               <p>E adesso dovrò anche fare dei convenevoli!</p>
               <p>LOLA</p>
               <p>No, no... Ti giustifico io... Vai...</p>
               <p>CARLO M.</p>
               <p>Brava... Risparmiami il più possibile... Ciao! (<hi rend="italic">Se ne va</hi>)</p>
               <p>LOLA</p>
               <p>Fai entrare il signore, ma digli che aspetti un momento (<hi rend="italic">Via da un lato</hi>) (<hi rend="italic">La cameriera via dal fondo</hi>)</p>
               <p>ENRICO</p>
               <p>(<hi rend="italic">Entra, si guarda attorno come cercando qualcuno che suppone sia nascosto</hi>) Cucù... cucù... cucii... Non c'è davvero...</p>
               <p>(Si mette a girare, si accomoda la cravatta, prende un ritratto dal tavolino e lo guarda sospirando).</p>
               <p>VOCE DI DONNA</p>
               <p>(<hi rend="italic">Interna</hi>) Cucù...</p>
               <p>ENRICO</p>
               <p>(<hi rend="italic">Andando alla porta di fondo</hi>) Ah!... Sei qui, eh?.. (<hi rend="italic">Apre la porta e prende fra le braccia una donna che non si vedrà subito dalla platea</hi>) – Sei qui, gattino capriccioso... Sei qui... (<hi rend="italic">La bacia. Pausa. Suona il telefono</hi>).</p>
               <p>ANASTASIA</p>
               <p>(<hi rend="italic">Entrando mentre Enrico chiude</hi>) Pronto... Sì... sono io Anastasia. Oh, ancora tu... Fanny, dimmi... Sì, sono sola... Ma nulla: stavo qui leggendo... Visite? Io visite? E che visite vuoi che riceva? No, no... Come? Ah... Oh, poveretto, sono stata molto sciocca io... Sì, gli perdono... Ma non lo ricevo, sai... Non lo ricevo... Sì?... Bene, bene... Credi che io faccia bene? E allora... Come vuoi... Lo riceverò.. A più tardi...</p>
               <p>ENRICO</p>
               <p>(<hi rend="italic">Con uno scatto violento</hi>) Ma che cosa vuole! Ma dille che la smetta! Non si può stare un momento tranquilli che quella telefona o casca fra i piedi! Fa impazzire!</p>
               <p>ANASTASIA</p>
               <p>Pazienza, caro, pazienza! Andiamo, non ti voglio vedere arrabbiato! Che cosa dovrei dire io che per farle piacere dovrò ricevere Fritz Ancari, che verrà qui tra poco...</p>
               <p>ENRICO</p>
               <p>Benissimo. Ora si mette anche lui...</p>
               <p>ANASTASIA</p>
               <p>Via, Enrico... Tu sai che non posso fare a meno di accontentarla in tutto... Scusa, lascia che mi levi questo pensiero (<hi rend="italic">Suona</hi>).</p>
               <p>ENRICO</p>
               <p>E io dovrò uscire, vero? Dovrò andare al cinematografo...</p>
               <p>ANASTASIA</p>
               <p>Perché? Lola non si muove...</p>
               <p>ENRICO</p>
               <p>(<hi rend="italic">Calmo</hi>) No? Ma vuoi che le infligga la mia presenza anche quando non dovrebbe essere necessario?</p>
               <p>ANASTASIA</p>
               <p>Ma Fritz Ancari lo sbrigo in due parole...</p>
               <p>CAMERIERA</p>
               <p>Ha chiamato?</p>
               <p>ENRICO</p>
               <p>Avvisi la signora, che verrà oggi il signor Fritz...</p>
               <p>CAMERIERA</p>
               <p>Fritz?.. Sta bene (<hi rend="italic">Via</hi>).</p>
               <p>ENRICO</p>
               <p>Non le diamo noie abbastanza!...</p>
               <p>ANASTASIA</p>
               <p>Davvero!... Alle volte, per quanto sia mia sorella, mi pare di non avere il diritto di domandarle tanto. E allora mi metto a sognare, a sognare...</p>
               <p>ENRICO</p>
               <p>Che cosa sogni!</p>
               <p>ANASTASIA</p>
               <p>Non so. Tante cose!... Che tu sei diventato un celebre pittore...</p>
               <p>ENRICO</p>
               <p>— Toh!... Perché, pittore?</p>
               <p>ANASTASIA</p>
               <p>Così... Quando si sogna. Tu non pensi di ereditare da tuo zio...</p>
               <p>ENRICO</p>
               <p>Ma sì, ma mio zio è lì... È vecchio...</p>
               <p>ANASTASIA</p>
               <p>Non ti fidare dei testamenti! Preferisco pensare che tu diventi un celebre pittore, che partiamo insieme su una bella nave, che ci sposiamo in una chiesetta sperduta fra monti sconosciuti...</p>
               <p>ENRICO</p>
               <p>E Fanny?</p>
               <p>ANASTASIA</p>
               <p>Fanny? Che cosa vuoi che mi importi di tutti i Shelder e della loro fortuna se tu sei un celebre pittore?</p>
               <p>ENRICO</p>
               <p>Ma cara, non so nemmeno disegnare un uovo.</p>
               <p>ANASTASIA</p>
               <p>Non importa, purché mi ami! Mi ami?</p>
               <p>ENRICO</p>
               <p>Certo!... Ne dubiti ancora?</p>
               <p>ANASTASIA</p>
               <p>Ma... Che ne so io? Pare che le ragazze si divertano a baciarti ai giuochi dei dadi.</p>
               <p>ENRICO</p>
               <p>Quella stupida! Se tu sapessi quanto mi è seccato quello scherzo!... Tanto più che l'hanno fatto per offender tua sorella!... Oh! L'ho capito così bene... E poi è irritante essere messi in certi imbarazzi...</p>
               <p>ANASTASIA</p>
               <p>Buono, buono... Non occorre arrabbiarsi... La vostra Nanà ha capito tutto e non ha alcuna intenzione di farvi una scenata di gelosia... E tutto sia finito con un bacio...</p>
               <p>ENRICO</p>
               <p>Ma....</p>
               <p>ANASTASIA</p>
               <p>Niente ma!...</p>
               <p>(Si baciano. Il bacio è abbastanza lungo da permettere a Lola di entrare e di fermarsi un poco a guardare).</p>
               <p>LOLA</p>
               <p>Dico...</p>
               <p>ENRICO</p>
               <p>Chi è?... Ah, scusi!...</p>
               <p>ANASTASIA</p>
               <p>Lola!</p>
               <p>LOLA</p>
               <p>Non perdiamo il controllo, ragazzi!...</p>
               <p>ENRICO</p>
               <p>(<hi rend="italic">Irritato ad Anastasia</hi>) La tua mania di stringermi alle orecchie! Non si sente più nulla!...</p>
               <p>LOLA</p>
               <p>Bene? Questa faccenda la regolerete per conto vostro. Che cosa mi hai mandato a dire di questo Fritz?</p>
               <p>ANASTASIA</p>
               <p>Viene qui oggi.</p>
               <p>LOLA</p>
               <p>E che cosa gli salta in mente? Non riceviamo nessuno... Proprio lui?...</p>
               <p>ANASTASIA</p>
               <p>Vuole scusarsi per ieri sera...</p>
               <p>LOLA</p>
               <p>Ma che idiota!... Niente, niente! Mandalo via!</p>
               <p>ANASTASIA</p>
               <p>Non posso! Ho promesso a Fanny di riceverlo!</p>
               <p>LOLA</p>
               <p>Fanny che c'entra?</p>
               <p>ANASTASIA</p>
               <p>Non so, mi ha telefonato poco fa.</p>
               <p>LOLA</p>
               <p>Fanny? O che diavolo c'è sotto? Vuoi vedere che qui c'è un giuoco di quella strega?</p>
               <p>ANASTASIA</p>
               <p>Ma che pensi?</p>
               <p>LOLA</p>
               <p>Qui c'è sotto una trama... Scommetterei qualche cosa, guarda... Ma si capisce... Tutto ha fatto per colpirti... Tutto... Giuoca l'ultima carta... Ti getta tra i piedi un uomo innamorato, un vanitoso... Uno sciocco che avrà poi tutto l'interesse a confidare quello che non è...</p>
               <p>ENRICO</p>
               <p>Anastasia. Tu non lo riceverai!</p>
               <p>ANASTASIA</p>
               <p>Caro... Sei geloso?</p>
               <p>ENRICO</p>
               <p>Non so... Ma insomma non lo riceverai!...</p>
               <p>ANASTASIA</p>
               <p>E come posso? A maggior ragione se si può supporre che Fanny...</p>
               <p>ENRICO</p>
               <p>Quella è capace di tutto! Per il denaro è capace di tutto! Non è per lei, in fondo, che siamo in questa situazione?</p>
               <p>ANASTASIA</p>
               <p>Tutto quello che vuoi, ma...</p>
               <p>LOLA</p>
               <p>Un momento...</p>
               <p>ENRICO</p>
               <p>Sì, sì... Lasciamo dire a lei...</p>
               <p>LOLA</p>
               <p>Sì. Lasciate dire a me... Tanto!... Dunque, più ci penso e più la cosa mi pare poco chiara... Che Fritz Ancari sia un seduttore di professione...</p>
               <p>ENRICO</p>
               <p>Lo dice...</p>
               <p>LOLA</p>
               <p>Lo crede. Questo è peggio... E Fanny? Fanny che ieri soltanto dopo tanto tempo si mette in testa di tuffarsi nella società? Fanny che si mette in testa di proteggere il primo uomo che ti fa lo spasimante?</p>
               <p>ANASTASIA</p>
               <p>Spero che non temerai che io sia tanto stupida...</p>
               <p>ENRICO</p>
               <p>Non si sa mai...</p>
               <p>LOLA</p>
               <p>Io non temo te. Temo loro... No, no... Lo ricevo io... Ma lo sapete che si fa più presto di quel che non si creda a passar per una donna disonesta? Lo ricevo io... Mi metterò... l'abito verde?... No...</p>
               <p>ANASTASIA</p>
               <p>Ma che vuoi fare?</p>
               <p>LOLA</p>
               <p>(<hi rend="italic">Non risponde</hi>) Ah!... Ecco... Trovato!... (<hi rend="italic">Esce in fretta</hi>).</p>
               <p>ENRICO</p>
               <p>Quanto è cara... Noi le dobbiamo tutto... Tutto!</p>
               <p>ANASTASIA</p>
               <p>Non ha un pensiero per sè, davvero... Vive questo nostro amore come se fosse il suo, con una semplicità, con uno spirito di sacrificio...</p>
               <p>ENRICO</p>
               <p>Quando le porto dei fiori... lo sai che mi vergogno? Mi pare di essere ridicolo a portare dei fiori a una donna che...</p>
               <p>ANASTASIA</p>
               <p>Le piacciono tanto...</p>
               <p>ENRICO</p>
               <p>Sì, ma... è poco... è ridicolo... Una volta pensai di farle incidere un vecchio braccialetto d'oro, molto bello... era di mia madre... Ma poi...</p>
               <p>ANASTASIA</p>
               <p>Come sei caro... Ma non vuole doni! Figurati se non la coprirei d'oro!</p>
               <p>ENRICO</p>
               <p>(<hi rend="italic">Alzandosi</hi>) Insomma è un'anima superiore, è un angelo, ecco. Noi non siamo nemmeno degni di baciare la terra dove passa... Dimmi tu dove si trova un esempio simile... E sono tre anni... più di tre anni... Niente... Oggi come il primo giorno... Bella, buona, elegante, brillantissima... Capace di primeggiare in qualunque luogo... Niente... Si annulla, si annienta... Passa in mezzo al mondo che la disprezza credendola colpevole... Distrugge il suo stesso focolare domestico...</p>
               <p>ANASTASIA</p>
               <p>Di' un po', di' un po', Enrico...</p>
               <p>ENRICO</p>
               <p>Eh?</p>
               <p>ANASTASIA</p>
               <p>Niente... Ti volevo dire di non parlare tanto forte.</p>
               <p>ENRICO</p>
               <p>Sì... Non è vero forse? Io ti dico la verità... Di fronte a lei mi sento come oppresso da una gratitudine imbarazzante...</p>
               <p>ANASTASIA</p>
               <p>Siediti, caro, vicino a me...</p>
               <p>ENRICO</p>
               <p>Sì, cara... (<hi rend="italic">Si siede e si rialza subito</hi>) Oh, che donna! Vedi? La prova di oggi è la più bella di tutte... non la più grande... la più poetica... Perché è indubitato che adesso Fritz verrà a vedere te... Viene per te... Non so che diavolo gli dirà, che cosa inventerà... Ma lo vedi? Eccola lì tranquilla... Sicura di sè...</p>
               <p>ANASTASIA</p>
               <p>Siediti, caro...</p>
               <p>ENRICO</p>
               <p>(<hi rend="italic">Si siede</hi>) È vero o no? E per di più la costringiamo ad assistere alle nostre tenerezze... Ma lasciami stare le orecchie!...</p>
               <p>ANASTASIA</p>
               <p>Oh, dunque...</p>
               <p>ENRICO</p>
               <p>Dunque bisogna risolvere. Uscire da questa situazione dalla quale esce frantumata una innocente.</p>
               <p>ANASTASIA</p>
               <p>Sì... Hai ragione... Questo lo penso da molto tempo... Non c'è che un mezzo... Confessare... E avvenga che può! La miseria non mi fa paura... Te l'ho detto ancora... Il primo giorno, ricordi? Il 2 settembre 1927.</p>
               <p>ENRICO</p>
               <p>Sì, sì ma... La mia posizione non è mutata... Non posso e non voglio chiederti un simile sacrificio... No, no... Tutto quello che vuoi; ma non si butta via così un patrimonio per un... matrimonio...</p>
               <p>ANASTASIA</p>
               <p>Va bene... Ma siccome non c'è altro mezzo che la morte di uno di noi tre perché questo nodo si sciolga...</p>
               <p>ENRICO</p>
               <p>Uno, chi?</p>
               <p>ANASTASIA</p>
               <p>O io, o tu, o Fanny... E siccome questo non è probabile data la nostra perfettissima salute...</p>
               <p>ENRICO</p>
               <p>Fanny poi sta benissimo.</p>
               <p>ANASTASIA</p>
               <p>Ecco: e allora non c'è che da dirci addio...</p>
               <p>ENRICO</p>
               <p>No!... Come?...</p>
               <p>ANASTASIA</p>
               <p>Ma sì! Che altra soluzione vedi?</p>
               <p>ENRICO</p>
               <p>Ma io non vedo niente! Io vedo che stiamo calpestando una virtù, una bellezza, una nobiltà...</p>
               <p>ANASTASIA</p>
               <p>Di' un po' Enrico... (<hi rend="italic">Grave</hi>) Ti ho pregato diverse volte di sederti accanto a me e tu continui a stare in piedi, là.. davanti a lei... Ma ti accorgi o no di ciò che stai dicendo?</p>
               <p>ENRICO</p>
               <p>Io?... Che sto dicendo?...</p>
               <p>ANASTASIA</p>
               <p>Mi stai dicendo una cosa orribile... Una cosa che io non avevo mai pensato... Oh!...</p>
               <p>ENRICO</p>
               <p>Spiegati, Anastasia...</p>
               <p>ANASTASIA</p>
               <p>Tu... tu l'ami!... (<hi rend="italic">Pausa</hi>) Tu l'ami, tu l'ami!... (<hi rend="italic">Singhiozza su una poltrona</hi>).</p>
               <p>ENRICO</p>
               <p>Ma no, Anastasia...</p>
               <p>ANASTASIA</p>
               <p>(<hi rend="italic">Alzandosi</hi>) Negalo!...</p>
               <p>ENRICO</p>
               <p>Senti... Io proprio non so...</p>
               <p>ANASTASIA</p>
               <p>Lo vedi?... Lo vedi?... (<hi rend="italic">Si ributta giù a piangere)</hi>.</p>
               <p>CARLO M.</p>
               <p>(<hi rend="italic">Batte alla porta</hi>) Si può?... Ehm!... Si può?</p>
               <p>ENRICO</p>
               <p>Avanti!</p>
               <p>CARLO M.</p>
               <p>Che c'è?... Anastasia... Che cos'ha Anastasia?...</p>
               <p>ENRICO</p>
               <p>Ma, non so... L'ho trovata così...</p>
               <p>CARLO M.</p>
               <p>Si può sapere?</p>
               <p>ENRICO</p>
               <p>Non vuol dire...</p>
               <p>CARLO M.</p>
               <p>A voi, ma a me... Anastasia, dimmi...</p>
               <p>ANASTASIA</p>
               <p>(<hi rend="italic">Si è calmata, ma continua a mordere il fazzoletto, si guarda intorno come chi cerca una scusa qualunque</hi>) Oggi!... Che data!... (<hi rend="italic">Indica un calendario a muro con una data: 24</hi>)</p>
               <p>CARLO M.</p>
               <p>24... 24 aprile... Che cos'è?... Ah... Capisco... No... fu in giugno che morì...</p>
               <p>ANASTASIA</p>
               <p>(<hi rend="italic">Ancora piangendo</hi>) Il 24 si mise a letto...</p>
               <p>CARLO M.</p>
               <p>Ah, sì... Ah, fu il 24?... Non sapevo... Si mise a letto... Tutto ricorda, poverina... Pensare che io non sarò mai commemorato... così!... Mai... Capisco che il povero Franco Shelder era tanto buono... Uno di quegli uomini che non potrebbero lungamente vivere senza fare arrossire la natura stessa!... Che anima!... Che nobiltà!... Quello era un uomo! (<hi rend="italic">Con altro tono</hi>) Ti fa piacere che parliamo di lui, o no!</p>
               <p>ANASTASIA</p>
               <p>Grazie, caro, non occorre...</p>
               <p>CARLO M.</p>
               <p>Sì, forse è meglio... I grandi dolori non vanno troppo accarezzati... Sono come certe malattie che guariscono soltanto a non curarle... (<hi rend="italic">Entra Lola</hi>) Brava Lola... Vieni un po' tu qui... Fra voi donne vi intendete meglio... È vero che lei piange per una cosa per la quale tu non piangerai mai, ma insomma...</p>
               <p>LOLA</p>
               <p>Che cosa piange?</p>
               <p>CARLO M.</p>
               <p>Il marito...</p>
               <p>LOLA</p>
               <p>(<hi rend="italic">Che sospetta</hi>) Ah... Già... Su, via... Basta. Andatevene per favore... Devo ricevere Fritz. È in anticamera.</p>
               <p>CARLO M.</p>
               <p>Fritz? Fritz Ancari? Senti, Lola... Scusa se profitto della circostanza per farti una preghiera, e qui credo che mi darà ragione anche Enrico...</p>
               <p>LOLA</p>
               <p>Che c'è?</p>
               <p>CARLO M.</p>
               <p>Vedi? Non metto mai il naso, per non dire di peggio, nei tuoi affari... Ma in questo caso devo dirti che in linea generale sarei contrario a qualsiasi aumento del personale addetto alla nostra casa... Noi ci siamo fatti la nostra piccola società, le nostre conoscenze...</p>
               <p>LOLA</p>
               <p>Ma scusa...</p>
               <p>CARLO M.</p>
               <p>Ho subito finito: nella fattispecie poi, non ho alcuna titubanza a dirti che Fritz Ancari non mi è simpatico.</p>
               <p>LOLA</p>
               <p>Perché?</p>
               <p>CARLO M.</p>
               <p>Perché... perché un complesso di cose... Quel suo vantare i suoi successi con le donne... Gli uomini vanitosi sono pericolosissimi appunto perché hanno fede in sè stessi.</p>
               <p>LOLA</p>
               <p>(<hi rend="italic">Per tagliar corto</hi>) Va bene, va bene. (<hi rend="italic">Sottomessa</hi>) Questa è la prima e l'ultima volta che lo riceverò... Sarai obbedito.</p>
               <p>CARLO M.</p>
               <p>(<hi rend="italic">Cadendo dalle nuvole</hi>) Come ha detto? (<hi rend="italic">A Enrico</hi>) Come?</p>
               <p>ENRICO</p>
               <p>Che sarete obbedito... Che cosa deve dire?</p>
               <p>CARLO M.</p>
               <p>No!... Davvero?... Lola, non hai scherzato?...</p>
               <p>LOLA</p>
               <p>Ma domando io... Ho detto che ho capito e che farò come vuoi.</p>
               <p>CARLO M.</p>
               <p>(<hi rend="italic">Con aria da padrone</hi>) Oh!... 24 aprile!... (<hi rend="italic">Soddisfatto</hi>) Che data!.. (<hi rend="italic">Via</hi>)</p>
               <p>LOLA</p>
               <p>E voi due, che cosa avete? Che cos'hai tu?</p>
               <p>ANASTASIA</p>
               <p>Oh, non temere, te lo dirà lui!... (<hi rend="italic">Via con dispetto</hi>)</p>
               <p>ENRICO</p>
               <p>(Si stringe nelle spalle ed esce)</p>
               <p>LOLA</p>
               <p>(<hi rend="italic">Che ha suonato, alla cameriera che si presenta</hi>) Fai entrare quel signore. (<hi rend="italic">Spegne le luci e si mette in posa fatale su una poltrona</hi>)</p>
               <p>FRITZ</p>
               <p>(<hi rend="italic">Entra con un fascio di fiori. Si avvede di Lola</hi>) Oh!.. Voi, Contessa...</p>
               <p>LOLA</p>
               <p>Entrate... Sedete, caro amico... Vi spiace trovare me anziché mia sorella?</p>
               <p>FRITZ</p>
               <p>Oh, no... no davvero...</p>
               <p>LOLA</p>
               <p>Mia sorella era molto arrabbiata con voi...</p>
               <p>FRITZ</p>
               <p>Sono qui appunto per farmi perdonare. Voi credete che perdonerà, eh?</p>
               <p>LOLA</p>
               <p>È probabile, ma metterà delle condizioni, credo...</p>
               <p>FRITZ</p>
               <p>Sì?... E quali?</p>
               <p>LOLA</p>
               <p>Di non tormentarla più...</p>
               <p>FRITZ</p>
               <p>Oh, tormentarla!... Che parola!...</p>
               <p>LOLA</p>
               <p>È la parola giusta! Non fate l'ingenuo!... Non avete bisogno che io vi dica di più!... Volete una tazza di tè?</p>
               <p>FRITZ</p>
               <p>Grazie... Veramente si sta tanto bene così...</p>
               <p>LOLA</p>
               <p>Un biscotto, un cioccolattino, una sigaretta?...</p>
               <p>FRITZ</p>
               <p>Una sigaretta, volentieri... Ah, come si sta bene qui... Che bella casa... Non ero mai venuto...</p>
               <p>LOLA</p>
               <p>Infatti, io non ricevo che poche amiche...</p>
               <p>FRITZ</p>
               <p>Fate bene.</p>
               <p>LOLA</p>
               <p>Perché?</p>
               <p>FRITZ</p>
               <p>Perché mi sono accorto che avete una qualità rarissima nelle donne...</p>
               <p>LOLA</p>
               <p>Cioé?</p>
               <p>FRITZ</p>
               <p>Voi siete più affascinante in casa che fuori... L'intimità vi dona...</p>
               <p>LOLA</p>
               <p>(<hi rend="italic">Con un tono di rimprovero</hi>) Oh... Oh... Oh Volete indispettire me, ora?...</p>
               <p>FRITZ</p>
               <p>Per carità!... Ritiro subito tutto quello che ho detto...</p>
               <p>LOLA</p>
               <p>Bravo!... E non fatemi la corte.</p>
               <p>FRITZ</p>
               <p>Oh... non oserei...</p>
               <p>LOLA</p>
               <p>Lasciate stare che l'osereste. Non vi credo capace di timidità in materia...</p>
               <p>FRITZ</p>
               <p>(<hi rend="italic">Ridendo</hi>) Forse avete ragione. Allora dirò che temo che sarebbe un inutile ardimento...</p>
               <p>LOLA</p>
               <p>Non è un complimento...</p>
               <p>FRITZ</p>
               <p>No... Chi sa?... Forse lo è...</p>
               <p>LOLA</p>
               <p>Non vi confondete. Non è nemmeno un'offesa... C'è il rispetto di mezzo, vero?</p>
               <p>FRITZ</p>
               <p>Sì, molto rispetto..</p>
               <p>LOLA</p>
               <p>Ma il miglior modo di rispettare una signora, è di farle intendere che le si vorrebbe mancare di rispetto, ma si ha la forza di astenersene. Ignorare una signora non è rispettarla... Oh, intendiamoci... Dico questo in generale... Non crediate che vi rimproveri la vostra indifferenza...</p>
               <p>FRITZ</p>
               <p>Ebbene, signora... (<hi rend="italic">Pausa</hi>)</p>
               <p>LOLA</p>
               <p>(<hi rend="italic">Fingendosi turbata</hi>) Perché mi guardate così?</p>
               <p>FRITZ</p>
               <p>Io?... (<hi rend="italic">S'incanta a guardarla, poi di scatto si alza. Pausa</hi>) Fa caldo..</p>
               <p>LOLA</p>
               <p>Siete impaziente. Ora solleciterò Anastasia... Non è carino farsi attendere tanto...</p>
               <p>FRITZ</p>
               <p>No, signora... Sediamoci... Verrà... Non sono mica impaziente. Volevo dire... Sì... Vi dico tutto...</p>
               <p>LOLA</p>
               <p>Bravo...</p>
               <p>FRITZ</p>
               <p>Ma in confidenza...</p>
               <p>LOLA</p>
               <p>Sì, va bene... Non dirò a nessuno...</p>
               <p>FRITZ</p>
               <p>Io sono un poltrone... Ma la colpa non è mia. È del destino che mi ha reso tutto facile... Tutto... Sono abituato che io ottengo sempre ciò che voglio... Ma non si può volere una stella. Voi mi siete apparsa così...</p>
               <p>LOLA</p>
               <p>Ho capito: in sostanza voi volete soltanto ciò che ottenete...</p>
               <p>FRITZ</p>
               <p>No... Ma una stella...</p>
               <p>LOLA</p>
               <p>Bene, questa è carina... nuova...</p>
               <p>FRITZ</p>
               <p>E poi... dico tutto?...</p>
               <p>LOLA</p>
               <p>Tutto... Oramai...</p>
               <p>FRITZ</p>
               <p>Siete così circondata; così difesa... che... insomma, ve l'ho detto. Sono un poltrone... E voi non mi avete mai guardato come tante altre donne mi hanno guardato... Come mi guardate adesso, per esempio...</p>
               <p>LOLA</p>
               <p>La voce! Che voce!... Vi prego di non parlarmi così...</p>
               <p>FRITZ</p>
               <p>Volete che gridi?</p>
               <p>LOLA</p>
               <p>Preferirei... Ma Anastasia che fa?...</p>
               <p>FRITZ</p>
               <p>Lasciatela stare... Verrà... Parliamo...</p>
               <p>LOLA</p>
               <p>Circondata, difesa, mi fate ridere... O mi fareste piangere. Conoscete mio marito?</p>
               <p>FRITZ</p>
               <p>Sì...</p>
               <p>LOLA</p>
               <p>È in casa.</p>
               <p>FRITZ</p>
               <p>(<hi rend="italic">Balza in piedi</hi>) Forse desiderate?</p>
               <p>LOLA</p>
               <p>(<hi rend="italic">Ride</hi>) No, no... restate... Potreste restare fino alle otto, fino a mezzanotte, fino a domattina... State sicuro che non se ne accorgerebbe.</p>
               <p>FRITZ</p>
               <p>Capisco... E una questione di temperamento...</p>
               <p>LOLA</p>
               <p>Difesa... circondata... (<hi rend="italic">Con amarezza</hi>) Perché mi vedete sempre intorno dei cavalieri, degli amici... tanta gente... Guardate: uno dei miei amici, il più fedele, il più gentile di tutti...</p>
               <p>FRITZ</p>
               <p>Enrico, volete dire?...</p>
               <p>LOLA</p>
               <p>Sì... Ebbene, è in casa... (<hi rend="italic">Fritz si alza</hi>) Prego... sedete... Fate questo esperimento: provate a urlare che mi amate. Urlatelo! Urlatelo dunque! Nessuno accorre!</p>
               <p>FRITZ</p>
               <p>(<hi rend="italic">Si siede</hi>) Vorrei fare un esperimento più semplice... Oh, com'è fredda la vostra mano...</p>
               <p>LOLA</p>
               <p>Lasciatemi...</p>
               <p>FRITZ</p>
               <p>(<hi rend="italic">Con voce morbida</hi>) No, non vi lascio... non vi lascerò..</p>
               <p>LOLA</p>
               <p>Ve ne prego...</p>
               <p>FRITZ</p>
               <p>No...</p>
               <p>LOLA</p>
               <p>(<hi rend="italic">Divincolandosi, ma cedendo colla voce</hi>) Ma che volete da me?... (<hi rend="italic">Con uno scatto a voce fredda</hi>) Ma non c'è bisogno di stringere così... (<hi rend="italic">Si libera e si massaggia il polso</hi>) Mi avete fatto male... Quando mi si fa male sento in me nascere una avversione profonda... Andate via subito.</p>
               <p>FRITZ</p>
               <p>Perdonate. Non sapevo... Sono stato brutale..</p>
               <p>LOLA</p>
               <p>Sì.</p>
               <p>FRITZ</p>
               <p>Non passa ancora?...</p>
               <p>LOLA</p>
               <p>(<hi rend="italic">Tornando a sorridere</hi>) Sì... Passa... passa... È passato...</p>
               <p>(Fritz si china su di lei per baciarla piano piano, ma Lola si alza).</p>
               <p>LOLA</p>
               <p>Chiamo Anastasia...</p>
               <p>FRITZ</p>
               <p>No. Preferisco andarmene. Ma voglio rivedervi..</p>
               <p>LOLA</p>
               <p>Voglio?</p>
               <p>FRITZ</p>
               <p>Sì... domani...</p>
               <p>LOLA</p>
               <p>Domani è impossibile...</p>
               <p>FRITZ</p>
               <p>Quando?</p>
               <p>LOLA</p>
               <p>Vi scriverò...</p>
               <p>FRITZ</p>
               <p>Sì? Bene... Lombardia 107.</p>
               <p>LOLA</p>
               <p>Cosa?</p>
               <p>FRITZ</p>
               <p>Il mio indirizzo... E...</p>
               <p>LOLA</p>
               <p>Dite...</p>
               <p>FRITZ</p>
               <p>A Donna Anastasia... quei fiori... E ottenetemi il suo perdono... Sono certo che me lo otterrete... (<hi rend="italic">Come ricordandosi di qualcosa</hi>) Oh, scusatemi. Potrei domandarvi un consiglio?</p>
               <p>LOLA</p>
               <p>Un consiglio voi a me?</p>
               <p>FRITZ</p>
               <p>Sì... E la prima prova d'amore che dò io, quando sono veramente innamorato... Non faccio più nulla senza il consiglio di colei che...</p>
               <p>LOLA</p>
               <p>Dunque?</p>
               <p>FRITZ</p>
               <p>La principessa Shelder, molto gentilmente si è interessata alla mia piccola disavventura... Anzi credo che l'avesse interpretata in un modo abbastanza lusinghiero per me... Oh, non ci penso nemmeno... Ma certo dovrà sapere qualche cosa. Dovrò dirle...</p>
               <p>LOLA</p>
               <p>Ditele la verità...</p>
               <p>FRITZ</p>
               <p>Cioè?</p>
               <p>LOLA</p>
               <p>Cioè che non pensate più a lei.</p>
               <p>FRITZ</p>
               <p>Oh, sì, non ci penso più!</p>
               <p>LOLA</p>
               <p>E che vi ha perdonato.</p>
               <p>FRITZ</p>
               <p>Ma vorrà dei particolari...</p>
               <p>LOLA</p>
               <p>E voi non dategli.</p>
               <p>FRITZ</p>
               <p>Ma crederà che io sia stato... Dirò così, sconfitto...</p>
               <p>LOLA</p>
               <p>Ah, e non avete nulla che compensi la vostra vanità, proprio nulla?</p>
               <p>FRITZ</p>
               <p>Oh, com'è dolce avere già dei piccoli segreti comuni, delle lievi intimità (<hi rend="italic">Si avvicina</hi>).</p>
               <p>LOLA</p>
               <p>Badate!... (<hi rend="italic">Suona il campanello</hi>).</p>
               <p>FRITZ</p>
               <p>Già... Sono tutti in casa. Arrivederci... Mi avete promesso di scrivermi...</p>
               <p>LOLA</p>
               <p>Ma... non so...</p>
               <p>FRITZ</p>
               <p>Come?</p>
               <p>CAMERIERA</p>
               <p>Comandi?</p>
               <p>LOLA</p>
               <p>Accompagna il signore e ritorna qui.</p>
               <p>FRITZ</p>
               <p>Contessa... (<hi rend="italic">Bacia la nano, poi col tono di dire una cosa molto dolce ma amorosa</hi>) Lombardia 107... 107... Buona sera!... (<hi rend="italic">Via</hi>).</p>
               <p>LOLA</p>
               <p>(<hi rend="italic">Sola</hi>) Sì, ma speriamo che mia sorella non turbi più l'animo di nessuno, se no, chi ci resiste?</p>
               <p>ENRICO</p>
               <p>(<hi rend="italic">Entra</hi>) Se n'è andato?</p>
               <p>LOLA</p>
               <p>Volando.</p>
               <p>ENRICO</p>
               <p>Che cos'ha detto? Non ha insistito?</p>
               <p>LOLA</p>
               <p>Per vedere Anastasia? Ma che! È innamorato di me!...</p>
               <p>ENRICO</p>
               <p>(<hi rend="italic">Affranto</hi>) Di voi?</p>
               <p>LOLA</p>
               <p>Perché? Vi pare strano che un uomo si innamori di me?</p>
               <p>(Suona il campanello).</p>
               <p>CAMERIERA</p>
               <p>(<hi rend="italic">Entra</hi>) Comandi, signora?</p>
               <p>LOLA</p>
               <p>Quel signore che è uscito, lo hai visto bene?</p>
               <p>CAMERIERA</p>
               <p>È piuttosto bello.</p>
               <p>LOLA</p>
               <p>Allora non l'hai visto!... Si chiama Ancari... Per lui non sono mai in casa, capito?</p>
               <p>CAMERIERA</p>
               <p>Capito... (<hi rend="italic">Via</hi>).</p>
               <p>ENRICO</p>
               <p>Oh!... Che cosa vi facciamo fare!</p>
               <p>LOLA</p>
               <p>Non ci pensate. Ma che cosa fa Anastasia? Chiamatela che le racconto.</p>
               <p>ENRICO</p>
               <p>(<hi rend="italic">Imbarazzato</hi>) No... Anastasia non verrà qui... Si è chiusa nella sua stanza.</p>
               <p>LOLA</p>
               <p>Ma che cos’ha?</p>
               <p>ENRICO</p>
               <p>Ma!...</p>
               <p>LOLA</p>
               <p>Bisticciato?</p>
               <p>ENRICO</p>
               <p>Gelosia...</p>
               <p>LOLA</p>
               <p>Oh... Allora poco male... passerà... Non parlatele più della presunta rivale... Non datele più occasione di ricordarla...</p>
               <p>ENRICO</p>
               <p>Sì, ma questo è difficile...</p>
               <p>LOLA</p>
               <p>Perché?... Chi è?</p>
               <p>ENRICO</p>
               <p>… Voi...</p>
               <p>LOLA</p>
               <p>Io?... Impazzisce mia sorella?</p>
               <p>ENRICO</p>
               <p>No, bisogna che io giustifichi Anastasia... Non è un'accusa che fa contro di voi... non ci pensa neppure... ma contro di me... Si parlava di voi... si parlava della vostra generosità... del vostro sacrificio...</p>
               <p>LOLA</p>
               <p>Ma che c'entra?...</p>
               <p>ENRICO</p>
               <p>C'entra perché non so che cosa ho detto... Ma ho l'impressione di aver cantato... Allora Anastasia si è messa a piangere...</p>
               <p>LOLA</p>
               <p>Che sciocca!...</p>
               <p>ENRICO</p>
               <p>Ma, insomma, signora, sono tre anni che io vivo accanto... voi siete troppo buona, troppo bella... Lasciatemi parlare e accada quel che vuole accadere... È proprio tanto strano e tanto colpevole da parte mia se un sentimento nuovo è sorto a poco a poco nel mio cuore per voi?...</p>
               <p>LOLA</p>
               <p>Oh!... (<hi rend="italic">Cade a sedere su una sedia. – Pausa</hi>).</p>
               <p>ENRICO</p>
               <p>Ho sofferto, sapete... Nessuno può dire quanto io ho sofferto!... Ho sofferto sin da quando ho sentito il primo brivido sottile di questo sentimento... Ho sofferto quando l'ho sentito crescere in me, ingigantire contro la mia più ostinata volontà... e l'amore per Anastasia diminuiva, diminuiva e io non potevo far nulla per richiamarlo in vita! Ma quale strazio fu per me quando venne il momento che vi amai tutte e due in un modo eguale: l'amore che saliva, l'amore che scendeva s'incontrarono in quel punto con la mia morte, signora... Con la mia morte!... Ecco!... Ora sto bene... Avvenga che può... Sto bene!...</p>
               <p>LOLA</p>
               <p>Avete finito?</p>
               <p>ENRICO</p>
               <p>Sì.</p>
               <p>LOLA</p>
               <p>Ragioniamo.</p>
               <p>ENRICO</p>
               <p>Non è possibile.</p>
               <p>LOLA</p>
               <p>Sì!</p>
               <p>ENRICO</p>
               <p>E allora ragioniamo! Ma intendiamoci bene; che io vi ami, nessun dubbio, eh?</p>
               <p>LOLA</p>
               <p>Aspettate. Questo vostro amore nascerebbe dall'ammirazione?</p>
               <p>ENRICO</p>
               <p>Nasce, non nascerebbe... Nasce, anzi è nato!</p>
               <p>LOLA</p>
               <p>Perché io sono una donna eroica, eccezionale...</p>
               <p>ENRICO</p>
               <p>Sublime!</p>
               <p>LOLA</p>
               <p>Calma; ma come fate a mettere d'accordo queste mie straordinarie qualità morali, col fatto che c'è un povero uomo che per queste mie virtù è posto in una situazione, diremo così, ambigua? Voi non avete mai pensato a quel povero uomo?</p>
               <p>ENRICO</p>
               <p>Già, è vero... Io non ci ho mai pensato...</p>
               <p>LOLA</p>
               <p>Naturalmente! Da egoista come siete, tutti così gli scapoli, non avete pensato che a prendere ciò che vi si dava... Non vi siete mai domandato perché mai, mentre da un lato mi prodigavo per difendere la posizione di mia sorella, commettevo dall'altra parte una cattiva azione...</p>
               <p>ENRICO</p>
               <p>Cattiva azione... Ce ne son tanti mariti traditi... E voi non lo tradite.</p>
               <p>LOLA</p>
               <p>E questo è peggio! Perché verso di lui non ho nemmeno la giustificazione di un amore fatale. Amico mio, se non foste così distratto e approssimativo come siete, concludereste che io non sono una donna sublime, eroica, ecc. ecc., ma una pazza, una pazza pericolosa. Che ne dite?</p>
               <p>ENRICO</p>
               <p>Io? Ecco, mi pare di essere al buio in una casa sconosciuta e di non trovare il bottone della luce elettrica.</p>
               <p>LOLA</p>
               <p>Accendo io! Io amo mio marito!</p>
               <p>ENRICO</p>
               <p>Avete acceso?</p>
               <p>LOLA</p>
               <p>Mi pare.</p>
               <p>ENRICO</p>
               <p>Ma io non ci vedo.</p>
               <p>LOLA</p>
               <p>Lo amo e lo voglio mio, mio, solamente mio, voglio assicurarmi che per tutta la vita egli non amerà che me...</p>
               <p>ENRICO</p>
               <p>Un momento... Scusate... Ma non avevate qualche altro mezzo più facile?...</p>
               <p>LOLA</p>
               <p>Non è affatto facile per tenere il cuore di un uomo a una temperatura rispettabile, specialmente quando vi ha sposato. Prova ne sia che non era passato un anno dal tramonto della nostra luna di miele, che Carlo Maria già mi trattava come un mobile qualunque, come un grammofono che si fa cantare in casa per passatempo, mentre la testa è altrove.</p>
               <p>ENRICO</p>
               <p>Però, se cambiava i dischi...</p>
               <p>LOLA</p>
               <p>Non scherzate: io vi sto facendo delle confidenze che meritano serietà e rispetto! Perché io ho sofferto! Sentivo che ormai io non ero più nulla per lui, sentivo che egli aveva la testa piena di giuoco, di avventure galanti, di automobili, di amici – quei maledetti amici! – E io non potevo far nulla, per trattenerlo! Nulla! (<hi rend="italic">Si commuove un poco</hi>).</p>
               <p>ENRICO</p>
               <p>Che mascalzone!</p>
               <p>LOLA</p>
               <p>Senti chi parla!</p>
               <p>ENRICO</p>
               <p>Ma io...</p>
               <p>LOLA</p>
               <p>Basta così! Il fatto è che la necessità di proteggere mia sorella, mi diede l'ispirazione di questa grande opera di rieducazione che sto facendo nei riguardi di mio marito. È quasi compita! Da due anni, da quando si è convinto di avermi perduta, da quando ha sentito il sapore del pubblico equivoco, egli mi considera con altri occhi e nel suo cuore è nato l'amore definitivo. Ci vedete adesso?</p>
               <p>ENRICO</p>
               <p>Abbastanza chiaramente...</p>
               <p>LOLA</p>
               <p>Bravo. E ora vi consento di ricominciare la serie delle vostre litanie. Meravigliosa, eroica, sublime... Sicuro! E ne attendo il premio! Ma voi capite benissimo, che essendo io la donna singolare che sono, voi... ci vedete ?</p>
               <p>ENRICO</p>
               <p>Sì... E mi pare di vedere anche la porta di uscita.</p>
               <p>LOLA</p>
               <p>Oh... Siamo arrivati. Ed ora, ciascuno al proprio posto e silenzio! (<hi rend="italic">Pausa</hi>).</p>
               <p>ENRICO</p>
               <p>Dico... Ma il mio posto, per esempio, quale sarebbe secondo voi?</p>
               <p>LOLA</p>
               <p>Accanto ad Anastasia, come se nulla fosse accaduto, naturalmente.</p>
               <p>ENRICO</p>
               <p>Ma gli è che io, accanto ad Anastasia...</p>
               <p>LOLA</p>
               <p>(<hi rend="italic">Interrompendolo</hi>) Ah, questo è un affare che riguarda voi...</p>
               <p>ENRICO</p>
               <p>Va bene (<hi rend="italic">Con un sospiro come tra sè</hi>) Mi ama terribilmente quella donna... Sarà un gran dolore per lei...</p>
               <p>LOLA</p>
               <p>Oh... Voglio sperare che sarete abbastanza intelligente da non prendervi l'iniziativa di un tale abbandono.</p>
               <p>ENRICO</p>
               <p>Intelligente? Ma qui è questione di onestà, di sentimento, di sincerità... Guai se nell'amore c'entra l'intelligenza...</p>
               <p>LOLA</p>
               <p>Cosicché voi volete scavare tra me e mia sorella un abisso, un precipizio, un odio... Eh, sì, dopo ciò che mi avete raccontato, ella crederà che sia io che le rubo l'amore. Bravo!... Bella idea... generosa sopratutto! Bel modo di ricompensarmi di ciò che ho fatto per voi...</p>
               <p>ENRICO</p>
               <p>Ma d'altra parte non vedo come...</p>
               <p>LOLA</p>
               <p>Ma non ci vedete mai voi! È così semplice! Fingete di amarla più di prima e aspettate che si stanchi lei.</p>
               <p>ENRICO</p>
               <p>Ma questa è una speranza assurda! Poco fa mi diceva che un uomo come me...</p>
               <p>LOLA</p>
               <p>Lasciate andare! Se ne dicono tante!</p>
               <p>ENRICO</p>
               <p>Ma come fare? Come fare?... Tutto quello che faccio le piace, tutto quello che dico la esalta... È un successo preoccupante, perché vedrete che non c'è rimedio. Quella lì mi sarà fedele fino alla morte...</p>
               <p>LOLA</p>
               <p>Ma sta a vedere che con tutto quello che si dice della volubilità delle donne, ci deve essere un uomo che teme la loro fedeltà!</p>
               <p>ENRICO</p>
               <p>Eh... Io le ho tentate tutte...</p>
               <p>LOLA</p>
               <p>Un'idea. Volete proprio fare di Anastasia una donna indifferente, annoiata, fredda? Volete sapere come dovete fare? Non c'è che un mezzo. Mi promettete di servirvene?</p>
               <p>ENRICO</p>
               <p>Sì, sì... Tutto quello che volete... Prometto, prometto!</p>
               <p>LOLA</p>
               <p>Fatevi insegnare da mio marito. Quello lì se ci si mette!</p>
               <p>ENRICO</p>
               <p>Ma.. signora... Riflettete...</p>
               <p>LOLA</p>
               <p>Aspettate. (<hi rend="italic">Suona</hi>).</p>
               <p>ENRICO</p>
               <p>Ma io non ho il coraggio di dirgli...</p>
               <p>LOLA</p>
               <p>Non fate il bambino. Pensate che il vostro destino è qui... Non c'è altro da fare...</p>
               <p>CAMERIERA</p>
               <p>Comandi?</p>
               <p>LOLA</p>
               <p>Il Conte, per favore...</p>
               <p>(La cameriera via)</p>
               <p>ENRICO</p>
               <p>Ma egli vorrà spiegazioni...</p>
               <p>LOLA</p>
               <p>Guardatevene bene... Ma non chiederà nulla. Crede di essere abbastanza intelligente da non averne bisogno. E fidatevi di lui. È il più grande estintore d'incendi che sia mai stato costruito.</p>
               <p>(Carlo Maria bussa)</p>
               <p>LOLA</p>
               <p>(<hi rend="italic">Sottovoce</hi>) Me ne vado... (<hi rend="italic">Via</hi>).</p>
               <p>CARLO M.</p>
               <p>(Bussa ancora).</p>
               <p>ENRICO</p>
               <p>Avanti.</p>
               <p>CARLO M.</p>
               <p>Dove è? (<hi rend="italic">Si guarda attorno</hi>) Mi ha fatto chiamare... Dov'è?...</p>
               <p>ENRICO</p>
               <p>Sono io che ho bisogno...</p>
               <p>CARLO M.</p>
               <p>In che cosa posso servirvi?</p>
               <p>ENRICO</p>
               <p>Ecco... ma.. insomma...</p>
               <p>CARLO M.</p>
               <p>Fin qua siamo d'accordo...</p>
               <p>ENRICO</p>
               <p>Troverete voi stesso che non è il caso di chiedere spiegazioni.</p>
               <p>CARLO M.</p>
               <p>Ma su che? Si può sapere?</p>
               <p>ENRICO</p>
               <p>Insomma... Da tre anni a questa parte io ho un'amante...</p>
               <p>CARLO M.</p>
               <p>(<hi rend="italic">Irritato</hi>) E lo dite a me?</p>
               <p>ENRICO</p>
               <p>Se non mi lasciate parlare...</p>
               <p>CARLO M.</p>
               <p>Avanti!... Avanti!...</p>
               <p>ENRICO</p>
               <p>Ecco... Un amore... naturalmente un vero amore... corrisposto...</p>
               <p>CARLO M.</p>
               <p>(<hi rend="italic">Con pazienza</hi>) Sentite, caro...</p>
               <p>ENRICO</p>
               <p>Ma se volete me ne vado...</p>
               <p>CARLO M.</p>
               <p>No!... Continuate... Ci sono delle porte che non possono rimanere socchiuse. O chiuse o aperte. Ormai aprite!</p>
               <p>ENRICO</p>
               <p>Apro. Si dà il caso, abbastanza frequente credo, che uno di noi due si è stancato...</p>
               <p>CARLO M.</p>
               <p>Uno di voi due? (<hi rend="italic">Preoccupato</hi>) Ma chi?...</p>
               <p>ENRICO</p>
               <p>Io.</p>
               <p>CARLO M.</p>
               <p>(<hi rend="italic">Con disprezzo</hi>) Sentite... ci vuole una faccia fusa coi bronzi nemici per avere il coraggio... (<hi rend="italic">A un cenno di Enrico</hi>) No... Aprite, aprite ancora...</p>
               <p>ENRICO</p>
               <p>Ho interrogato la mia coscienza... Abbandonarla? Non farmi più vedere? Lasciarla nel dolore, nel pianto, nella vergogna.</p>
               <p>CARLO M.</p>
               <p>Guardatevene bene!</p>
               <p>ENRICO</p>
               <p>Appunto!...</p>
               <p>CARLO M.</p>
               <p>Mi pare di sognare!... Che cosa volete da me?</p>
               <p>ENRICO</p>
               <p>Ho pensato che sarebbe opera più nobile, aspettare che si stanchi lei...</p>
               <p>CARLO M.</p>
               <p>Ma... Scusate... Si potrebbe sapere come mai vi è venuto in testa di nominarmi vostro confidente onorario?... Perché fino a un certo punto si fa appello al carattere, al senso morale, alla prudenza... Ma al di là è facile scoppiare... E se scoppio io, giovanotto...</p>
               <p>ENRICO</p>
               <p>Insomma... tra me e voi c'è... non so come dire... una incompatibilità di carattere. Non mi lasciate parlare.</p>
               <p>CARLO M.</p>
               <p>Ma non sapete parlare! Voi non parlate, in questo momento voi tirate dei calci...</p>
               <p>ENRICO</p>
               <p>La colpa è della vostra signora!...</p>
               <p>CARLO M.</p>
               <p>(Fuori di sè ma trattenuto dalla meraviglia. – Tra sè) </p>
               <p>Oh, che fiore di mascalzone!... Ma io non vi ho chiesto di chi è la colpa!</p>
               <p>ENRICO</p>
               <p>Mi ha lei stessa consigliato di venire da voi! (<hi rend="italic">Tra sé</hi>) Lo sapevo che finiva male!</p>
               <p>CARLO M.</p>
               <p>Lei stessa?</p>
               <p>ENRICO</p>
               <p>Sì, mi ha detto che nessuno come voi conosce l'arte di stancare il cuore di una donna. Ecco: vi chiedo semplicemente di insegnarmela!</p>
               <p>CARLO M.</p>
               <p>Ah! Mia moglie vi ha detto?... Ma guarda un po' che complicazioni ha la psicologia.</p>
               <p>ENRICO</p>
               <p>Volete?</p>
               <p>CARLO M.</p>
               <p>Un momento. Ci penso... (<hi rend="italic">Come a se stesso</hi>) Sì, sì... Entra nel mio sistema... C'entra perfettamente... È bello, anzi... Sedete!... (<hi rend="italic">Enrico siede</hi>) Ma chi mi... avesse detto che io sarei stato chiamato a...</p>
               <p>ENRICO</p>
               <p>Ma sarà bene che io vi spieghi...</p>
               <p>CARLO M.</p>
               <p>Ma che cosa volete spiegare a me? Per carità, tacete... Noi stiamo facendo una conversazione scientifica. Noi stiamo studiando un problema psicologico o come ridurre una donna, una donna... così... in una stato morale comatoso... Ecco tutto. Non bisogna distrarsi con le piccolezze... Anzi, non guardiamoci nemmeno in faccia. Voltatevi così. Ci sembrerà di esser soli... Io, col mio passato e le mie esperienze personali, e voi colle vostre speranze. Lezione prima. Rispondete brevemente. Ha qualche sospetto intorno alla vostra crisi sentimentale?</p>
               <p>ENRICO</p>
               <p>Vagamente sì.. Stavo proprio oggi baciandola...</p>
               <p>CARLO M.</p>
               <p>(<hi rend="italic">Con un pugno sulla tavola</hi>) Niente particolari, perdio! Vagamente sì, sì...</p>
               <p>ENRICO</p>
               <p>Ecco...</p>
               <p>CARLO M.</p>
               <p>Zitto!... Veniamo al pratico. Guardatevi bene dal ripeterle che non l'amate...</p>
               <p>ENRICO</p>
               <p>Sissignore.</p>
               <p>CARLO M.</p>
               <p>Bisogna che il cuore della donna non abbia nessun dubbio circa l'amore dell'uomo. Dev'essere tranquilla sul suo conto. Allora si crea in lei l'atmosfera della crisi personale. Quando dirà, per esempio: «Caro, tu mi ami come puoi e come sai, ma...» avrete un primo sintomo della crisi. Non lesinate le prove d'amore... Datele molte prove di amore, se vi sentite, potreste anche tentare un piccolo suicidio... No?</p>
               <p>ENRICO</p>
               <p>Ma... Veramente... non mi piace...</p>
               <p>CARLO M.</p>
               <p>Ma insomma grandi prove!</p>
               <p>ENRICO</p>
               <p>È difficile, perché data la situazione, non posso nemmeno rapirla.</p>
               <p>CARLO M.</p>
               <p>(<hi rend="italic">Vivo</hi>) Guardatevene bene! Non è una prova quella, ma uno spettacolo domenicale. L'importante è che ella non abbia dubbi sul vostro conto. Ottenuto questo primo risultato siamo sul buon terreno. Procediamo. Vi piace la musica?</p>
               <p>ENRICO</p>
               <p>Sì...</p>
               <p>CARLO M.</p>
               <p>Ecco. Qui andiamo male. D'ora innanzi dovrete sbadigliare soltanto a sentirne parlare.</p>
               <p>ENRICO</p>
               <p>Ma lo sa che mi piace.</p>
               <p>CARLO M.</p>
               <p>Fingete di aver finto che vi piacesse, e fingete di seguitare a fingere.</p>
               <p>ENRICO</p>
               <p>Oh... cielo!..</p>
               <p>CARLO M.</p>
               <p>Ma sì! Fate un sorriso idiota tutte le volte che vi costringerà a dir bene di Strawinsky... E i fiori? Badate che i fiori hanno una grande importanza nelle donne... Bisogna trascurarli affatto, pestarli, trattarli con mano incauta... Magari mangiarli!... Così anche le bestie... I pesciolini, gli uccelli, i gattini, i cagnolini... Un solenne calcio al cagnolino... E come andiamo colle bugie?... Ne dite?</p>
               <p>ENRICO</p>
               <p>Ecco... Io ne direi magari... Ma arrossisco e si capisce tutto...</p>
               <p>CARLO M.</p>
               <p>Male... male... Non arrossite! Del resto basta dirne una: ma bella, grossa... dopo potete dire tutte le verità che volete... Non vi crederà più.</p>
               <p>ENRICO</p>
               <p>Com'è difficile!...</p>
               <p>CARLO M.</p>
               <p>Difficile? Certo che come in tutte le arti, anche in questa ci vuole un po' di predisposizione naturale, ma credo che ci riuscirete... Oh!... Mi dimenticavo... Le commemorazioni... La donna è un animale storico e cronologico... Non ha in testa che date ore. Le date, sopratutto, dimenticatele.</p>
               <p>ENRICO</p>
               <p>Anche il Capodanno?</p>
               <p>CARLO M.</p>
               <p>No. Le feste ufficiali, va bene... non vi crederebbe se le dimenticaste. Dico la data del primo bacio, la data della prima passeggiata in barca... del primo... insomma... tutte le prime cose, dimenticatele. Vedrete il suo amore mutare misteriosamente in meno di venti minuti... Oh!... A proposito di minuti, spero che voi non apparterrete a quella noiosa categoria di uomini che arrivano agli appuntamenti all'ora giusta...</p>
               <p>ENRICO</p>
               <p>Oh no! Io arrivo sempre prima.</p>
               <p>CARLO M.</p>
               <p>State bene attento: uno dei più potenti irritativi dell'animo femminile, è arrivare sempre mezz'ora dopo. Arrivare mezz'ora dopo e non accorgersi che ha un abito nuovo... A proposito, mettete tutta la vostra buona volontà a non pronunciare mai una sola parola sul conto delle nuove toilettes. Basta sbagliare il colore di una toilette per rovesciare da un momento all'altro tutta la psicologia...</p>
               <p>LOLA</p>
               <p>(<hi rend="italic">Entra</hi>) Volete accompagnarmi, Enrico?</p>
               <p>ENRICO</p>
               <p>(<hi rend="italic">Balzando in piedi di scatto</hi>) Con piacere, signora!</p>
               <p>CARLO M.</p>
               <p>(<hi rend="italic">Alla moglie</hi>) Cos'è?... Un nuovo cappello?</p>
               <p>LOLA</p>
               <p>Oh!... Vuol piovere! Credo che sia la prima volta che mio marito si avvede che ho un cappello nuovo</p>
               <p>CARLO M.</p>
               <p>Me ne sono accorto, perché ti sta male.</p>
               <p>LOLA</p>
               <p>Mi sta male? Questo cappello mi sta male? Un modello perfetto!... Enrico... Mi sta male?!... Ci vuole un bel coraggio!...</p>
               <p>CARLO M.</p>
               <p>Calmati, cara... non credevo di offenderti... Come modello sarà anche perfetto, ma tu stessa hai sempre detto che il viola non ti dona... (<hi rend="italic">Il capello non è viola</hi>).</p>
               <p>LOLA</p>
               <p>Viola?... Questo cappello è viola?...</p>
               <p>CARLO M.</p>
               <p>Viola viola no... ma tende...</p>
               <p>LOLA</p>
               <p>(<hi rend="italic">Irritatissima</hi>) Senti, senti, fammi il piacere di non dire altro, se no ci fai proprio la figura dell'imbecille... Vi aspetto Enrico... (<hi rend="italic">Via</hi>).</p>
               <p>CARLO M.</p>
               <p>(<hi rend="italic">Con aria trionfante a Enrico</hi>) Visto? Un esempio... Il resto a domani, giovanotto, dalle quattro alle cinque!</p>
               <p rend="center">FINE DEL SECONDO ATTO</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__5987_274748725"/>ATTO TERZO<ptr type="bookmark-end" target="#id___RefHeading__5987_274748725"/>
               </head>
               <p>La scena è come al secondo atto.</p>
               <p>(Traverso è in scena come uno che attende. Si guarda intorno oziosamente, si batte le ginocchia).</p>
               <p>(Si bussa. Si ribussa. Traverso tace).</p>
               <p>CARLO M.</p>
               <p>Si può? Non c'è nessuno qui?... Ah, siete voi!... Ma perché non fate sentire la vostra voce?</p>
               <p>TRAVERSO</p>
               <p>Non ne avevo il diritto...</p>
               <p>CARLO M.</p>
               <p>Avete bisogno di me?</p>
               <p>TRAVERSO</p>
               <p>Sì... Vi ho domandato questo colloquio per un consiglio.</p>
               <p>CARLO M.</p>
               <p>Voi? A me? Avete moglie?</p>
               <p>TRAVERSO</p>
               <p>Non più!</p>
               <p>CARLO M.</p>
               <p>Avete un'amante?</p>
               <p>TRAVERSO</p>
               <p>Non ancora!</p>
               <p>CARLO M.</p>
               <p>E allora che consiglio volete?</p>
               <p>TRAVERSO</p>
               <p>Perché? Voi non potete parlare d'altro?</p>
               <p>CARLO M.</p>
               <p>Oh, io posso parlare di molte cose. Ma mi sono specializzato...</p>
               <p>TRAVERSO</p>
               <p>In che cosa precisamente?</p>
               <p>CARLO M.</p>
               <p>Che domanda... Mi sono specializzato nell'arte di non farsi amare. Io sarei il rovescio di Don Giovanni. Se ne sentiva la mancanza...</p>
               <p>TRAVERSO</p>
               <p>Sì, ma non è di questo...</p>
               <p>CARLO M.</p>
               <p>Un arte magnifica, sapete? Io distruggo tutte le situazioni drammatiche escogitate fin qui. Tutte no, ma una considerevole percentuale.</p>
               <p>TRAVERSO</p>
               <p>Bene. Ma io non sono venuto per un consulto di questo genere.</p>
               <p>CARLO M.</p>
               <p>Me ne dispiace.</p>
               <p>TRAVERSO</p>
               <p>Dispiace anche a me. Anzi, più a me... La vostra è un'arte per i giovani... No. Io sono venuto per un importante affare che ha attinenza colla vostra famiglia...</p>
               <p>CARLO M</p>
               <p>Colla mia famiglia?</p>
               <p>TRAVERSO</p>
               <p>Sono incaricato dalla Principessa Fannv Shelder di una importante missione.</p>
               <p>CARLO M.</p>
               <p>Ma Fanny è sempre qui... Non ha detto nulla...</p>
               <p>TRAVERSO</p>
               <p>Non ha detto nulla. Ma dico io... Parliamo francamente senza perifrasi diplomatiche. Voi siete senza dubbio informato dei termini del testamento del povero Franco Shelder, a favore della vedova...</p>
               <p>CARLO M.</p>
               <p>(<hi rend="italic">Imbarazzato</hi>) Ma... scusate... in che veste venite? Di amico... di...</p>
               <p>TRAVERSO</p>
               <p>Io sono il banchiere di Donna Fanny e il suo amico personale...</p>
               <p>CARLO M.</p>
               <p>Ma da quando?</p>
               <p>TRAVERSO</p>
               <p>Da qualche tempo... Mi pare pochi giorni dopo il nostro ultimo incontro al Gran Hôtel... Ma ciò non ha importanza. Voi conoscete quel testamento?...</p>
               <p>CARLO M.</p>
               <p>Voi volete un consiglio o delle confidenze?</p>
               <p>TRAVERSO</p>
               <p>(<hi rend="italic">Irato</hi>) Ma insomma, parliamo chiaro...</p>
               <p>CARLO M.</p>
               <p>Calma, calma... Se non parlate chiaro voi...</p>
               <p>TRAVERSO</p>
               <p>Le condizioni patrimoniali di Donna Fanny sono disastrose... Ha appena di che vivere con un decoro che tuttavia è ben lungi dal suo titolo, dal suo diritto...</p>
               <p>CARLO M.</p>
               <p>Mi dispiace, ma nelle vostre mani...</p>
               <p>TRAVERSO</p>
               <p>Appunto. Quel povero Principe era molto innamorato di Anastasia. Troppo. E ha commesso morendo, due ingiustizie: una verso la moglie, e una verso la sorella. Che ne dite?</p>
               <p>CARLO M.</p>
               <p>Io dico che sarà andato all'inferno.</p>
               <p>TRAVERSO</p>
               <p>Ora, io penso, se i morti hanno dei capricci, non potrebbero i vivi porvi riparo?</p>
               <p>CARLO M.</p>
               <p>E come?</p>
               <p>TRAVERSO</p>
               <p>Mettendosi d'accordo, evitando le questioni giudiziarie. Donna Fanny apprezza molto la condotta di Anastasia... Dice che è la virtù personificata.</p>
               <p>CARLO M.</p>
               <p>Lo dicono tutti.</p>
               <p>TRAVERSO</p>
               <p>Ma si rende perfettamente conto che una donna giovane e bella come lei non può lungamente resistere alla necessità di un amore, di una famiglia...</p>
               <p>CARLO M.</p>
               <p>Donna Fanny può deporre tutte le speranze in proposito. Nessuno meglio di me può dirlo... È sempre qui... La vedo, la seguo, la scruto... No, no, caro... Quella è una donna per la quale la virtù non è uno sforzo, ma una necessità...</p>
               <p>TRAVERSO</p>
               <p>Sì, ma tuttavia... Un marito potrebbe darsi...</p>
               <p>CARLO M.</p>
               <p>Macché, macché...</p>
               <p>TRAVERSO</p>
               <p>(<hi rend="italic">Irato</hi>) Come, macché?... Che ne sapete voi?</p>
               <p>CARLO M.</p>
               <p>Ma io dico «macché» lo stesso...</p>
               <p>TRAVERSO</p>
               <p>Mi volete lasciar finire, o no? Potrebbe essere, dice Donna Fanny, che Anastasia poverina sentisse il bisogno... (<hi rend="italic">Segni silenziosi di protesta di Carlo Maria</hi>) Ma siete ostinato, sapete? Sentisse il bisogno di... Un amore... Di qualche cosa... Ma sì, ma sì... Finora lo so... Finora non ha sentito nulla. Ma se fosse, dico se fosse, perché dovrebbe negarselo? Per il timore di essere gettata sul lastrico da una balorda disposizione testamentaria? Orbene, Fanny rende tutta intera la sua libertà... Fanny tende la mano ad Anastasia...</p>
               <p>CARLO M.</p>
               <p>Per prendere quanto?</p>
               <p>TRAVERSO</p>
               <p>Ma... Io non so... Si potrebbe discutere. Oh, Donna Fanny non ha certo folli pretese... Insomma, si vedrebbe... Ma voi, che consiglio mi date? Parlare ad Anastasia direttamente o attendere che voi... che siete un amico così delicato...</p>
               <p>CARLO M.</p>
               <p>Un momento. (<hi rend="italic">Pausa</hi>) Permettetemi di cambiare discorso un momento. Vedrete che ci ricaschiamo a piè pari. Vi ho detto, è vero, che mi sono specializzato...</p>
               <p>TRAVERSO</p>
               <p>Sì, ma non vedo...</p>
               <p>CARLO M.</p>
               <p>Un momento solo... E ho un discepolo. Sapete chi è?</p>
               <p>TRAVERSO</p>
               <p>Se non me lo dite...</p>
               <p>CARLO M.</p>
               <p>Enrico.</p>
               <p>TRAVERSO</p>
               <p>(<hi rend="italic">Pensa un po'</hi>) Ma... voi insegnate a Enrico... Siete eroico!... E... impara, impara?...</p>
               <p>CARLO M.</p>
               <p>Sì, sono contento. Ha delle grandi qualità quel ragazzo... È cambiato da così a così...</p>
               <p>TRAVERSO</p>
               <p>Tanto simpatico...</p>
               <p>CARLO M.</p>
               <p>No, basta... Adesso è insopportabile... Ah, sì.. Son davvero soddisfatto con me per questo, ma più mi avvicino alla meta... più temo. Perché, capite? Io ho posto in questa mia opera di educazione morale delle grandi speranze...</p>
               <p>TRAVERSO</p>
               <p>Lo capisco... È molto bello tutto ciò...</p>
               <p>CARLO M.</p>
               <p>Delle speranze definitive... perché o lei... la donna che egli amò, lei...</p>
               <p>TRAVERSO</p>
               <p>Capisco...</p>
               <p>CARLO M.</p>
               <p>O lei perde in questa esperienza qualsiasi illusione nell'amore romanzesco e si chiude definitivamente in casa... o si presenta la possibilità che io mi trovi fra i piedi un domani più o meno lontano, un altro allievo... E poi un altro... Tutta una scolaresca!... Io sono fermamente fissato su questo principio: meglio uno solo... Ora voi comprenderete che io sono in uno stato d'animo delicatissimo... Bisogna che io mi decida. Tentiamo il tutto per il tutto?</p>
               <p>TRAVERSO</p>
               <p>Ma certo. Ormai...</p>
               <p>CARLO M.</p>
               <p>Sono a un pelo dal capolavoro... Perciò mi trovate così nervoso...</p>
               <p>TRAVERSO</p>
               <p>Mi pare che non abbiate altra via che questa e di confidare nella Provvidenza...</p>
               <p>CARLO M.</p>
               <p>Bene. Sì... Via i dubbi... Via le incertezze... Fino in fondo, voi dite?</p>
               <p>TRAVERSO</p>
               <p>Ma certo!</p>
               <p>CARLO M.</p>
               <p>Allora del vostro affare, per ora, niente.</p>
               <p>TRAVERSO</p>
               <p>(<hi rend="italic">Irato</hi>) Ma non scherziamo... Che cosa c'entra?...</p>
               <p>CARLO M.</p>
               <p>(<hi rend="italic">Irato più di lui</hi>) Ma sicuro che c'entra. L'avete capito o no che io sono in un momento delicatissimo? Gettate una bomba simile in questa atmosfera sottile, vibrante... ultra sensibile, e tutto va all'aria. Nessuno pensa più alla psicologia, tutti pensano ai quattrini e i problemi morali fanno un passo indietro... Oh, non avete un'idea della delicatezza del mio lavoro... È una tela di ragno che trema al più piccolo alitare del vento, è un velo trapunto di raggi lunari, una evanescente fantasia di fili di pioggia e cristalli di neve...</p>
               <p>TRAVERSO</p>
               <p>Oh, oh!...</p>
               <p>CARLO M.</p>
               <p>(<hi rend="italic">Altro tono</hi>) Ma sì... È l'artista che parla...</p>
               <p>TRAVERSO</p>
               <p>Alle corte. Per quanto la vostra faccenda rivesta un carattere di urgenza, diremo così, psicologica... farò come volete... Ma ci sarà molto da aspettare?</p>
               <p>CARLO M.</p>
               <p>E chi lo sa?... Un'ora... un anno...</p>
               <p>TRAVERSO</p>
               <p>Un anno?</p>
               <p>CARLO M.</p>
               <p>Dico per dire... In ogni modo rispettate il mio segreto e avrete in me un potente alleato... Tanto più potente se...</p>
               <p>TRAVERSO</p>
               <p>Già... se avrete ripreso in casa vostra una posizione predominante...</p>
               <p>CARLO M.</p>
               <p>Benissimo... E ora sono costretto a privarmi della vostra compagnia. Sono le tre e cinquantacinque. Alle quattro ho lezione... (<hi rend="italic">Si suona internamente</hi>) Sentite? Puntuale come la fatalità... Arrivederci.</p>
               <p>TRAVERSO</p>
               <p>Arrivederci e... mi raccomando a voi (<hi rend="italic">Via</hi>).</p>
               <p>CARLO M.</p>
               <p>Va bene?... (<hi rend="italic">Solo, canterella soddisfatto di sè</hi>).</p>
               <p>(Entra Enrico)</p>
               <p>ENRICO</p>
               <p>Buongiorno...</p>
               <p>CARLO M.</p>
               <p>Buongiorno... Novità?</p>
               <p>ENRICO</p>
               <p>(<hi rend="italic">Alza le spalle</hi>).</p>
               <p>CARLO M.</p>
               <p>Perfetto.</p>
               <p>ENRICO.</p>
               <p>Che novità volete che ci siano?... Si tira avanti così... Io ripeto quasi giornalmente i punti più salienti delle vostre lezioni... Ma è una morte!... Una disperazione!...</p>
               <p>CARLO M.</p>
               <p>Piano, piano, ragazzo mio... Siate prudente... Insomma, nessuna novità.</p>
               <p>ENRICO</p>
               <p>No. Noia.</p>
               <p>CARLO M.</p>
               <p>Benissimo...</p>
               <p>ENRICO</p>
               <p>Che cosa vuol dire? Mi ha detto che farei bene a cercarmi un impiego...</p>
               <p>CARLO M.</p>
               <p>Vi ha detto così? Benissimo... Si marcia, si marcia a gonfie vele... Proseguiamo...</p>
               <p>ENRICO</p>
               <p>No. Scusate... Oggi no. Ho i nervi... Non so, mi darei degli schiaffi...</p>
               <p>CARLO M.</p>
               <p>Benissimo. Non potete sopportare voi stesso... È una grande forza nel vostro caso.</p>
               <p>ENRICO</p>
               <p>Va bene... Ma parliamo d'altro.</p>
               <p>CARLO M.</p>
               <p>Noi due non possiamo parlare che di questo...</p>
               <p>ENRICO</p>
               <p>Allora non parliamo di nulla.</p>
               <p>CARLO M.</p>
               <p>Non è divertente. Preferisco andarmene a meditare... A meditare per voi... Arrivederci... (<hi rend="italic">Via</hi>).</p>
               <p>(Enrico rimasto solo, sbadiglia)</p>
               <p>ANASTASIA</p>
               <p>(<hi rend="italic">Si sente la voce</hi>) Cucù, cucù!...</p>
               <p>ENRICO</p>
               <p>(<hi rend="italic">Alza gli occhi al cielo. Con voce artificialmente affettuosa ma senza muoversi dal luogo nel quale si trova</hi>) Dove sei gattino?... Se ti pesco!...</p>
               <p>ANASTASIA</p>
               <p>Cucù.</p>
               <p>ENRICO</p>
               <p>(<hi rend="italic">C. s.</hi>) Se ti pesco...</p>
               <p>ANASTASIA</p>
               <p>(<hi rend="italic">Entra: senza slancio abbraccia Enrico</hi>).</p>
               <p>ENRICO</p>
               <p>Ah, sei qui?... Gattino, gattino...</p>
               <p>ANASTASIA</p>
               <p>Non mi cercavi nemmeno...</p>
               <p>ENRICO</p>
               <p>Ma sai, mi stavo accomodando la cravatta.</p>
               <p>ANASTASIA</p>
               <p>E non avevi il tempo di farlo prima? Sei venuto tanto tardi anche oggi che il tempo per farti il nodo avresti dovuto trovarlo. Vorrei sapere dove perdi il tuo tempo.</p>
               <p>ENRICO</p>
               <p>Ma... non so...</p>
               <p>ANASTASIA</p>
               <p>Vedi? Ti dimentichi di me!</p>
               <p>ENRICO</p>
               <p>(<hi rend="italic">Che sta mangiando un fiore</hi>) Di te? Oh, cara, che dici?</p>
               <p>ANASTASIA</p>
               <p>Ma che fai? Ancora? Non vuoi perdere questo nuovo vizio di mangiare i fiori! Le mie rose! (<hi rend="italic">Come ad accarezzarle</hi>) Ma guarda come sono belle! E tu le mangi... Ah! (<hi rend="italic">Torna al suo posto come a dire: «Quest'uomo è una miseria»</hi>).</p>
               <p>ENRICO</p>
               <p>(<hi rend="italic">Ridendo</hi>) Sono diventato vegetariano! Non hai pensato a una insalatina di mughetti?</p>
               <p>ANASTASIA</p>
               <p>Come sei spirituale?</p>
               <p>ENRICO</p>
               <p>Voialtre donne, se non vi attaccate alle frasi fatte, non vi reggete!...</p>
               <p>ANASTASIA</p>
               <p>Sì, va bene. Ti faccio osservare che su questo tema mi hai già intrattenuta un'altra volta. È la solita musica...</p>
               <p>ENRICO</p>
               <p>A proposito di musica, non ne abbiamo parlato da un pezzo... la musica... che cosa odiosa!</p>
               <p>ANASTASIA</p>
               <p>Ma che c'entra!</p>
               <p>ENRICO</p>
               <p>Niente... Si parla del più e del meno, di fiori, di tante cose... Perché non si dovrebbe parlare di musica? Ti ricordi di quella serenata, no... Cos'era quella cosa che tu suonavi al pianoforte... che ti piaceva tanto...</p>
               <p>ANASTASIA</p>
               <p>Ma... «La canzone triste»! di Ciaikowsky!</p>
               <p>ENRICO</p>
               <p>Che cretino quel Ciaikowsky!</p>
               <p>ANASTASIA</p>
               <p>Francamente io non capisco che cosa c'entri ora questo discorso... In ogni modo mi permetto di ricordarti che piangevi anche tu, quando suonavo quella composizione...</p>
               <p>ENRICO</p>
               <p>Piangevo? (<hi rend="italic">Sorride</hi>) Ah!... Già... Piangevo, se no, non mi amavi...</p>
               <p>ANASTASIA</p>
               <p>Ah... Così che tu... fingevi...</p>
               <p>ENRICO</p>
               <p>Fingevo... no. Piangevo davvero, ma pensavo a delle cose tristi della mia famiglia.</p>
               <p>ANASTASIA</p>
               <p>Ah... (<hi rend="italic">Rimane come stupefatta</hi>).</p>
               <p>ENRICO</p>
               <p>(<hi rend="italic">A sè</hi>) Questo sarebbe il momento di dare un calcio al cagnolino, ma ci vorrebbe il cagnolino... (<hi rend="italic">Dà un calcio all'aria</hi>) Via!...</p>
               <p>ANASTASIA</p>
               <p>Cos'è stato?</p>
               <p>ENRICO</p>
               <p>M'era parso che ci fosse un cagnolino.</p>
               <p>ANASTASIA</p>
               <p>Ma che ti salta in testa? Non ho mai tenuto cani qui in città.</p>
               <p>ENRICO</p>
               <p>È vero... Già, peccato!... Ma chissà perché... Mi pareva di essere in campagna. Ho un sapore di erba in bocca...</p>
               <p>ANASTASIA</p>
               <p>Come sei carino...</p>
               <p>ENRICO</p>
               <p>E tu come sei di umore nero.</p>
               <p>ANASTASIA</p>
               <p>Io?... Hai del coraggio davvero... Ma se io sono venuta qui allegra, contenta...</p>
               <p>ENRICO</p>
               <p>Là, là... (<hi rend="italic">Con un sospiro</hi>) Ora basta... Via... Facciamo la pace... (<hi rend="italic">Le si avvicina con evidente buona volontà</hi>).</p>
               <p>ANASTASIA</p>
               <p>(<hi rend="italic">Allontanandolo</hi>) No, no, ora non ho voglia di sciocchezze.</p>
               <p>ENRICO</p>
               <p>(<hi rend="italic">Con ira</hi>) Ma allora, cosa devo fare? Mi dici come devo fare? In un modo non ti va, nell'altro non ti va...</p>
               <p>ANASTASIA</p>
               <p>Eh?... Questo tono?...</p>
               <p>ENRICO</p>
               <p>(<hi rend="italic">Con falsa compunzione</hi>) Sì, va bene... Hai ragione... Scusami... Anche tu mi tratti in un modo...</p>
               <p>ANASTASIA</p>
               <p>Io?... Ma che cosa stai dicendo?...</p>
               <p>ENRICO</p>
               <p>Tu non hai mai rifiutato un bacio come hai fatto adesso.</p>
               <p>ANASTASIA</p>
               <p>Perché così non me lo avevi mai offerto...</p>
               <p>ENRICO</p>
               <p>(<hi rend="italic">Sulla via dell'ira</hi>) Ma senti, cara... Sono ormai tre anni e mezzo...</p>
               <p>ANASTASIA</p>
               <p>Come li conti..</p>
               <p>ENRICO</p>
               <p>Senti chi parla... Che sta attenta agli anniversari...</p>
               <p>ANASTASIA</p>
               <p>Ma lo li conto come feste... Tu suoni a morte...</p>
               <p>ENRICO</p>
               <p>Andate a ragionare con le donne...</p>
               <p>ANASTASIA</p>
               <p>Le donne, le donne... Smettila di parlare delle donne... Io non sono le donne...</p>
               <p>ENRICO</p>
               <p>Insomma, hai intenzione di continuare un pezzo così? Perché se mai me ne vado. Io l'amore non lo concepisco così, io... Io non vengo qui per bisticciare e per sentirmi dare lezioni di creanza...</p>
               <p>ANASTASIA</p>
               <p>Lezioni?</p>
               <p>ENRICO</p>
               <p>Ma sì, credi che non abbia veduto l'occhiata di disprezzo che mi hai dato quando sei venuta a vedere quante rose avevo mangiato?... Per averne assaggiata una foglia...</p>
               <p>ANASTASIA</p>
               <p>Ti ho guardato come si guarda un fenomeno spiacevole...</p>
               <p>ENRICO</p>
               <p>Mi pare che da un po' in qua lo sto diventando abbastanza frequentemente ai tuoi occhi.</p>
               <p>ANASTASIA</p>
               <p>No, senti, siediti e ragioniamo.</p>
               <p>ENRICO</p>
               <p>Bene, mi devi dire in che cosa io ti ho offesa...</p>
               <p>ANASTASIA</p>
               <p>No... Ascolta... Tu mi devi dire la verità. Sei buono di dire la verità? Prova. Tu non mi ami più...</p>
               <p>ENRICO</p>
               <p>Io?... Hai un bel coraggio, sai... Ma se...</p>
               <p>ANASTASIA</p>
               <p>Allora tu mi ami ancora?</p>
               <p>ENRICO</p>
               <p>(<hi rend="italic">Polemico</hi>) Io, sì!</p>
               <p>ANASTASIA</p>
               <p>Come sei musicale.</p>
               <p>ENRICO</p>
               <p>Musicale... Rispondo... È un sì naturale!...</p>
               <p>ANASTASIA</p>
               <p>(<hi rend="italic">Con l'aria di un professore che vuole prendere alla sprovvista uno scolaretto</hi>) Allora, se mi ami; che giorno è oggi?</p>
               <p>ENRICO</p>
               <p>Oggi?... Oggi... è... Oh, lo ricordo benissimo, ma tu mi fai parlare...</p>
               <p>ANASTASIA</p>
               <p>Che giorno è oggi?</p>
               <p>ENRICO</p>
               <p>Ah... sì... (<hi rend="italic">Con un sorriso di trionfo</hi>) Tre anni fa, giusto a quest'ora noi due soli, in una casetta nel bosco di San Damiano...</p>
               <p>ANASTASIA</p>
               <p>(<hi rend="italic">Stupita</hi>) Cosa... Nel bosco... E che cos'è questo bosco di San Damiano?... Con chi sei andato nel bosco di San Damiano?...</p>
               <p>ENRICO</p>
               <p>Già, già... Hai ragione, niente bosco di San Damiano... Oggi ne abbiamo quattordici... Vedi se mi ricordo? Quattordici!</p>
               <p>ANASTASIA</p>
               <p>Rispondimi... Dov'è questo bosco di San Damiano?</p>
               <p>ENRICO</p>
               <p>Non lo so... Mi sono confuso... Ti sembrerà strano, ma ti giuro che mi sono confuso... devo averlo letto in un romanzo.</p>
               <p>ANASTASIA</p>
               <p>(<hi rend="italic">Singhiozzando</hi>) Impostore!... Nulla ricordi, nulla!</p>
               <p>ENRICO</p>
               <p>Sciocca! Non vedi che scherzo? Vuoi che non mi ricordi che cos'è il quattordici agosto?</p>
               <p>ANASTASIA</p>
               <p>Lo ricordi? E perché allora mi fai tanto penare... Cos'è?</p>
               <p>ENRICO</p>
               <p>Il quattordici agosto!... Il quattordici luglio è... la presa della casa... E il 14 agosto... Eh, mi ricordo perfettamente... Lugano... Hôtel du lac...</p>
               <p>ANASTASIA</p>
               <p>(<hi rend="italic">Fredda</hi>) E questo, in che romanzo l'hai letto?</p>
               <p>ENRICO</p>
               <p>(<hi rend="italic">Seriamente</hi>) Io mi farei turco per sapere...</p>
               <p>ANASTASIA</p>
               <p>Venezia; camera...</p>
               <p>ENRICO</p>
               <p>Quattordici...</p>
               <p>ANASTASIA</p>
               <p>Ventotto...</p>
               <p>ENRICO</p>
               <p>Il doppio!... Decisamente io fumo troppo... Il fumo rovina la memoria...</p>
               <p>ANASTASIA</p>
               <p>Ma dimmi serenamente, francamente, che non mi ami più... che io possa almeno conservare di te un ricordo meno penoso...</p>
               <p>ENRICO</p>
               <p>Anastasia, hai ragione!... No so come dirti... Se guardo bene nel fondo del mio cuore, io trovo che... ti amo, ti amo tanto!... (<hi rend="italic">Come ricordando la lezione di Carlo Maria – tra sè</hi>) Grandi prove d'amore!... (<hi rend="italic">Poi ad Anastasia</hi>) Ma un piccolo sentimento nuovo si è sostituito...</p>
               <p>ANASTASIA</p>
               <p>Basta. Ho capito (<hi rend="italic">Sta per andarsene. Enrico non si</hi> 
                  <hi rend="italic">muove, Anastasia si volta</hi>) Basta! Ti sarei grata se mi evitassi la noia della tua presenza (<hi rend="italic">Via</hi>).</p>
               <p>ENRICO</p>
               <p>Austerlitz! Che vittoria!... Però queste vittorie si consolidano con la fuga!...</p>
               <p>CARLO M.</p>
               <p>(<hi rend="italic">Batte alla porta</hi>) Si può?...</p>
               <p>ENRICO</p>
               <p>Avanti, avanti....</p>
               <p>CARLO M.</p>
               <p>Siete solo?</p>
               <p>ENRICO</p>
               <p>Solo, ma felice!... Maestro, lasciate che vi abbracci!</p>
               <p>CARLO M.</p>
               <p>Piano... Non permetto!...</p>
               <p>ENRICO</p>
               <p>Scusate, ma non so come dimostrarvi la mia riconoscenza. Non ho più bisogno di lezioni. Ho dato l'esame finale e sono stato promosso!</p>
               <p>CARLO M.</p>
               <p>Promosso, dite? Ma, siete ben certo di non essere rimandato alla sessione di ottobre?</p>
               <p>ENRICO</p>
               <p>No! Promosso! Non c'è dubbio! Me lo ha detto lei stessa... Era lì... No; era qua... No...</p>
               <p>CARLO M.</p>
               <p>Spero che non ci vorrete mettere una lapide!...</p>
               <p>ENRICO</p>
               <p>Ha detto: «Ti sarei grata se mi evitassi la noia della tua presenza» (<hi rend="italic">Compare Lola</hi>) Ah, signora, signora! Come sono felice... Se sapeste!...</p>
               <p>CARLO M.</p>
               <p>(<hi rend="italic">Intanto ha fatto un salto indietro e guarda con crescente affanno i due che parlano tra loro</hi>).</p>
               <p>LOLA</p>
               <p>Lo so, lo so!... E speriamo che sia una cosa definitiva... Duratura! Perché, intendiamoci bene, per conto mio, basta!</p>
               <p>ENRICO</p>
               <p>State tranquilla... È una donna di carattere!</p>
               <p>LOLA</p>
               <p>Ebbene, avevo ragione, o no, di affidarvi alla guida di mio marito?</p>
               <p>CARLO M.</p>
               <p>(<hi rend="italic">Scoppia</hi>) Ma!... Ma allora...</p>
               <p>LOLA</p>
               <p>Carlo, che hai?... Perché fai quella faccia?</p>
               <p>CARLO M.</p>
               <p>Allora si trattava di A... Ana... Anana...</p>
               <p>LOLA</p>
               <p>Anastasia!</p>
               <p>CARLO M.</p>
               <p>Sicché, tu... Voi... Niente!...</p>
               <p>LOLA</p>
               <p>(<hi rend="italic">Offesa</hi>) Carlo!... Che intendi dire? Io posso guardarti in faccia senza rimorsi!...</p>
               <p>ENRICO</p>
               <p>(<hi rend="italic">Con la risata proprio di chi fa una lieta sorpresa</hi>) Anch'io... Anch'io!...</p>
               <p>CARLO M.</p>
               <p>Ah!... E me lo dite così... con l'aria di darmi una buona notizia... E aspettate, scommetto, delle felicitazioni.</p>
               <p>ENRICO</p>
               <p>Ma...</p>
               <p>CARLO M.</p>
               <p>Ma dove avete la coscienza?... Guardateli!... Si meravigliano... Non capiscono... Non sentono che la mia vita è rovesciata... Scardinata... Spezzata per la seconda volta... Sì, sì... Rovesciata, perché io avevo accettato, da uomo moderno, il peso della mia situazione. Mi ero sacrificato, io! Avrei potuto lavorare, avrei potuto seguitare a divertirmi, giuocare, vivere insomma, come ogni altro uomo! Niente!... Tutto, tutto mi sono vietato perché qualche cosa di puro restasse in casa mia. Invece nulla!... Tutto uno scherzo... Tutta una finzione!... Un capolavoro buttato all'aria!</p>
               <p>LOLA</p>
               <p>Ma Carlo!... (<hi rend="italic">A Enrico</hi>) Enrico, scusate, non vedete che diventa matto? Non avete niente da dire?</p>
               <p>ENRICO</p>
               <p>Io no...</p>
               <p>CARLO M.</p>
               <p>E mentre io, povero allocco di marito, non vedevo nulla tutto il mondo, magari, sapeva e rideva!</p>
               <p>LOLA</p>
               <p>Ma no, Carlo!... No! Nessuno sapeva niente...</p>
               <p>CARLO M.</p>
               <p>E non un amico, perdio, non un amico che mi abbia mandato una lettera anonima!</p>
               <p>ENRICO</p>
               <p>Già... i mariti sono sempre gli ultimi a sapere!</p>
               <p>CARLO M.</p>
               <p>Ma state zitto voi! Mi meraviglio che abbiate ancora il coraggio di rivolgermi la parola!... Dopo quello che avete fatto!</p>
               <p>ENRICO</p>
               <p>Che non ho fatto!</p>
               <p>CARLO M.</p>
               <p>Ma che non ho fatto! Vorreste forse negare che voi due per tre anni mi avete ingannato?</p>
               <p>ENRICO</p>
               <p>Ingannato... Nel senso che, purtroppo, non vi abbiamo ingannato.</p>
               <p>CARLO M.</p>
               <p>In un senso o nell'altro è lo stesso! Il fatto è che ora sono qui nello stesso stato d'animo del giorno che credetti colpevole mia moglie... L'anima che sobbalza da così a così... E adesso dovrei cambiare ancora una volta il mio sistema mentale, i miei giudizi, le mie opinioni, sul matrimonio, la donna, la vita... Mentre il mondo mi guarda e ride, continua a ridere... Perché ormai non c'è più nessuna differenza fra adesso e prima.</p>
               <p>ENRICO</p>
               <p>Per me, ci trovo una grande differenza!...</p>
               <p>CARLO M.</p>
               <p>Ah, tacete!... Ora che vi guardo bene mi dico tre volte dell'imbecille per non aver capito che era assurdo...</p>
               <p>LOLA</p>
               <p>Ah, Carlo!... Ecco la prima cosa buona che dici in questa occasione!... Lascia parlare me, ora! La rea, l'autrice di questa tragedia.</p>
               <p>CARLO M.</p>
               <p>Non cercare di giustificarti, sai. Non v'è nulla che possa farmi dimenticare.</p>
               <p>LOLA</p>
               <p>Ebbene, ciò vuol dire che avremo qualche cosa da non dimenticare tutti e due.</p>
               <p>CARLO M.</p>
               <p>Adesso non ricominciare con la storia antica...</p>
               <p>LOLA</p>
               <p>È la causa della storia moderna! Ma non ti dico che una cosa sola: ci sono tre o quattro nomi di donna che basterebbero da soli a dire tutto il mio dolore e l'affanno della mia vita di giovane sposa... Vuoi che te lo ricordi?</p>
               <p>CARLO M.</p>
               <p>No! Taci! Non vedi che c'è un intruso che ascolta? Siete ancora qui, voi? Ma che volete ancora? Volete una lezione sul modo più veloce di scendere le scale?</p>
               <p>ENRICO</p>
               <p>Signore!... Io non posso lasciare una donna compromessa per colpa mia, alle prese con un marito infuriato!</p>
               <p>(Carlo sta per scagliarsi su Enrico, ma il telefono squilla. Carlo si ferma. Enrico che aveva avuto paura si calma. Lola va a rispondere).</p>
               <p>LOLA</p>
               <p>Pronto?... Ah, sei tu, Fanny?... No, niente di nuovo... La solita vita... Carlo?... Che cosa deve fare?... sì... sì... (<hi rend="italic">Con gioia</hi>) Oh cara... ma certo, ma certo... E c'era bisogno di mandare il tuo banchiere per questo?... Sì, sì, gliene parleremo... Sono molto contenta, molto contenta!... Arrivederci... (<hi rend="italic">Depone il ricevitore: a Carlo</hi>). E non mi dici nulla? Fanny propone ad Anastasia un accordo sul testamento... e non mi dici nulla?...</p>
               <p>ENRICO</p>
               <p>Come, scusate?...</p>
               <p>LOLA</p>
               <p>Ah, che giornata!... Ormai non si tratta che di stabilire quanto... Quanto!... Poi mia sorella sarà libera, ricca e libera!... E non mi dicevi nulla... lo vedi?</p>
               <p>ENRICO</p>
               <p>(<hi rend="italic">Colpito dalla notizia sta come sbalordito</hi>).</p>
               <p>CARLO M.</p>
               <p>Mi pare di avere il diritto, l'umano diritto di considerare più importante ciò che sta accadendo a me... (<hi rend="italic">Si avvede della presenza di Enrico</hi>) Ma voi, scusate, avete deciso di diventare un mobile in casa mia?</p>
               <p>ENRICO</p>
               <p>(<hi rend="italic">Svegliandosi</hi>) Scusate, maestro... Una domanda sola e poi me ne andrò per sempre. Dipende dalla vostra risposta... Credete voi che una donna possa, un giorno o l'altro, perdonare a un uomo che ha dato del cretino a Ciaikowschy... che ha dimenticato il suo compleanno, che ha mangiato dei fiori?...</p>
               <p>CARLO M.</p>
               <p>(<hi rend="italic">Ridacchia</hi>) No, caro... I miei insegnamenti sono fatali! Potete andare!...</p>
               <p>ENRICO</p>
               <p>(<hi rend="italic">Con un sospiro</hi>) Oh... Anastasia... Cucù... Se ti pesco!... (<hi rend="italic">Cupo</hi>) Addio, signora... (<hi rend="italic">Bacia la mano</hi>) Addio, signore!... (<hi rend="italic">Un largo saluto alla stanza ed esce</hi>).</p>
               <p>CARLO M.</p>
               <p>(<hi rend="italic">Si siede affranto</hi>).</p>
               <p>LOLA</p>
               <p>Dunque non mi vuoi perdonare?</p>
               <p>CARLO M.</p>
               <p>Queste cose non si perdonano... Non si dimenticano.. Ma non parliamone più... Tu di là, io di qua... Buoni amici, ma...</p>
               <p>LOLA</p>
               <p>No... Così no...</p>
               <p>CARLO M.</p>
               <p>Me ne duole... Hai voluto curarmi, guarirmi... ma hai caricato le dosi... Ormai sono avvelenato...</p>
               <p>LOLA</p>
               <p>Sì, ma non sei morto...</p>
               <p>CARLO M.</p>
               <p>E chi lo sa? Tre anni?... Non ti pare una esagerazione, uno scherzo simile per tre anni?</p>
               <p>LOLA</p>
               <p>Caro... C'era anche mia sorella da salvare... E tu lo sai quando si comincia a fare una buona azione, è difficilissimo smettere... ma ora... invece di essere contento di scoprire che tua moglie è fedele, onesta, innamorata...</p>
               <p>CARLO M.</p>
               <p>Non mi far ridere... Innamorata!... L'amore... Ma che può restare dell'amore dopo la triste esperienza che ho fatto io?</p>
               <p>LOLA</p>
               <p>Ma se non era vero niente?!...</p>
               <p>CARLO M.</p>
               <p>Non era vero niente, ma l'esperienza l'ho fatta lo stesso. No; tu di là, io di qua... da buoni amici...</p>
               <p>LOLA</p>
               <p>E sta bene. Hai detto di là? Però ricordati che questo momento tra noi non ritornerà mai più. La felicità ci passa da vicino, così da vicino che io ne sento persino il profumo... Non tornerà più... Come vuoi... (<hi rend="italic">Si avvia</hi>).</p>
               <p>CARLO M.</p>
               <p>(<hi rend="italic">Sta per parlare e non dice che un</hi>): Ma... (<hi rend="italic">Poi si trattiene</hi>).</p>
               <p>LOLA</p>
               <p>Hai detto?</p>
               <p>CARLO M.</p>
               <p>Io?... Niente! (<hi rend="italic">Lola sta per uscire; allora Carlo riprende</hi>) Ma come si fa a pretendere che un uomo da un momento all'altro... Ma ragiona: adesso io devo andare a cercare l'anima mia di una volta, che è cascata non so dove!... Devo pescarla come si fa col raffio quando la secchia è andata in fondo al pozzo... La troverò?... Non la troverò... Mi pare impossibile... Guarda: vuoi la misura del mio mutamento? Poco fa tu mi hai detto di tre o quattro donne, che so io? Ebbene, ti giuro che non ne ricordo nessuna... Parola!... Se dovessi dirne i nomi, non saprei, tanto si sono perdute...</p>
               <p>LOLA</p>
               <p>Se è per pescare la secchia in fondo al pozzo... (<hi rend="italic">Sospirando</hi>) te le ricorderò io.</p>
               <p>CARLO M.</p>
               <p>No, no... Non c'è bisogno... Ho altro da pensare...</p>
               <p>LOLA</p>
               <p>Tu non hai più niente invece da pensare... Tu non hai che da ritrovare il tuo cuore giovanile... Oh, non temere, questi nomi me li sono ripetuti tante volte... E poi mi piace... voglio pronunciarli, almeno una volta, ad alta voce Giovanna Drei... la ricordi?</p>
               <p>CARLO M.</p>
               <p>Ah già... Giovanna Drei... (<hi rend="italic">Man nano che i ricordi affiorano, Carlo si trasforma</hi>) Ah, già... Giovanna Drei... Uh... si perde nel tempo...</p>
               <p>LOLA</p>
               <p>Era bella...</p>
               <p>CARLO M.</p>
               <p>(<hi rend="italic">Non convinto</hi>) Sì... abbastanza...</p>
               <p>LOLA</p>
               <p>Più bella di me...</p>
               <p>CARLO M.</p>
               <p>Che c'entra... Era golosa... Un giorno la vidi mangiare delle paste... Basta, basta...</p>
               <p>LOLA</p>
               <p>Marta Fasani...</p>
               <p>CARLO M.</p>
               <p>(<hi rend="italic">Più ilare di prima</hi>) Sì, sì... Marta Fasani... Con quel passo melodrammatico...</p>
               <p>LOLA</p>
               <p>Era bella...</p>
               <p>CARLO M.</p>
               <p>Bella?... Per carità!... Aveva qui sul labbro un neo grosso come un pisello! (<hi rend="italic">Ride</hi>).</p>
               <p>LOLA</p>
               <p>Come va?</p>
               <p>CARLO M.</p>
               <p>Che cosa?</p>
               <p>LOLA</p>
               <p>La secchia?!... Si pesca?...</p>
               <p>CARLO M.</p>
               <p>Non so... Mi pare di sentir parlare di personaggi di commedie antiche... Fedora... Andreina... La stessa cosa... Tò... mi viene in mente un altro tipo. La polacca... Scusa eh... ma tra amici... Tu eri molto gelosa della polacca... Ma avevi torto... Una cretina...</p>
               <p>LOLA</p>
               <p>Avevo torto, forse... ma soffrivo!</p>
               <p>CARLO M.</p>
               <p>Molto?</p>
               <p>LOLA</p>
               <p>Sì.</p>
               <p>CARLO M.</p>
               <p>Gioventù!... Allora conoscevo l'arte di farmi amare... Ti ricordi quando fuggimmo insieme a nasconderci per otto giorni alle Brioni?....</p>
               <p>LOLA</p>
               <p>(<hi rend="italic">Commossa</hi>) Grazie...</p>
               <p>CARLO M.</p>
               <p>Perché?...</p>
               <p>LOLA</p>
               <p>Sei riuscito a pescare anche un piccolo ricordo di tua moglie...</p>
               <p>CARLO M.</p>
               <p>(<hi rend="italic">Commosso, non sa che cosa dire</hi>) Sai... Un'idea chiama l'altra... Un pensiero l'altro...</p>
               <p>LOLA</p>
               <p>(<hi rend="italic">Con trasporto</hi>) Carlo!...</p>
               <p>CARLO M.</p>
               <p>(<hi rend="italic">Con tono freddo come prima</hi>) No, no... Non avevo nessuna intenzione di farti la corte...</p>
               <p>LOLA</p>
               <p>Io invece... Avevo intenzione di fare un poco la civetta.</p>
               <p>CARLO M.</p>
               <p>Ma via, saremmo ridicoli... Almeno io. Sarei ridicolo ormai... Ma guardami bene...</p>
               <p>LOLA</p>
               <p>Che bell'uomo! Sì, sì, te lo dico francamente, senza adulazione, sei un bell'uomo... E poi simpatico... Se tu sapessi come ero contenta quando sentivo dire a qualcuno: «Però è un bell'uomo!...»</p>
               <p>CARLO M.</p>
               <p>Quel «però» è un poema!...</p>
               <p>LOLA</p>
               <p>No, no, non fare il broncio un'altra volta... Cerca piuttosto di ricordare qualche altro particolare di allora. Mi piace tanto sognare il passato!... Forse è un modo di sperare... Pensa ancora...</p>
               <p>CARLO M.</p>
               <p>Non ricordo niente.</p>
               <p>LOLA</p>
               <p>Io sì. Quando venivi a casa per la cena, per esempio, i primi tempi.</p>
               <p>CARLO M.</p>
               <p>Ebbene?</p>
               <p>LOLA</p>
               <p>Non ricordi?... Io ti aspettavo leggendo qualche libro... Ecco, così... E senza capir niente di quello che leggevo col cuore un poco in moto, mi pareva di seguirti per le vie che percorrevi. Ecco: attraversa la strada, entra nel portone, sale le scale... i suoi passi si avvicinano per il corridoio... Ma non stare lì fermo, vai fuori e torna dentro...</p>
               <p>CARLO M.</p>
               <p>Ma tu scherzi...</p>
               <p>LOLA</p>
               <p>No, no... Per ricordare... Fammi questo favore... Per ricordare meglio i bei tempi, che tu pure hai richiamato poco fa...</p>
               <p>CARLO M.</p>
               <p>Se ti fa piacere... Ma poi...</p>
               <p>LOLA</p>
               <p>Poi... si vedrà... Vai fuori e rientra...</p>
               <p>(Carlo Maria eseguisce. Batte alla porta)</p>
               <p>LOLA</p>
               <p>(<hi rend="italic">A Carlo che compare con la testa soltanto</hi>) Ma no, che non battevi... Non è così... Riprova...</p>
               <p>CARLO M.</p>
               <p>(<hi rend="italic">Apre con grande soddisfazione ma senza battere alla porta</hi>) Buona sera...</p>
               <p>LOLA</p>
               <p>No, caro... No? Sei un testone!... Non era precisamente così... Pensaci bene e riprova un'altra volta...</p>
               <p>(Carlo Maria entra, si avvicina a Lola senza parlare e la bacia)</p>
               <p>LOLA</p>
               <p>Caro!</p>
               <p>CARLO M.</p>
               <p>Canaglia!</p>
               <p rend="center">FINE DELLA COMMEDIA</p>
            </div>
         </div>
         <div type="div1">
            <head>Questi ragazzi!</head>
            <p>Questo e-book è stato realizzato anche grazie al sostegno di:</p>
            <p>E-text</p>
            <p>Web design, Editoria, Multimedia</p>
            <p>(pubblica il tuo libro, o crea il tuo sito con E-text!)</p>
            <p>
               <ref target="https://www.e-text.it/">www.e-text.it</ref>
            </p>
            <p>QUESTO E-BOOK:</p>
            <p>TITOLO: Questi ragazzi!</p>
            <p>AUTORE: Gherardi, Gherardo</p>
            <p>TRADUTTORE: </p>
            <p>CURATORE: </p>
            <p>NOTE: </p>
            <p>CODICE ISBN E-BOOK: n. d.</p>
            <p>DIRITTI D'AUTORE: no</p>
            <p>LICENZA: questo testo è distribuito con la licenza specificata al seguente indirizzo Internet: <ref target="https://www.liberliber.it/online/opere/libri/licenze">www.liberliber.it/online/opere/libri/licenze</ref>
            </p>
            <p>COPERTINA: n. d.</p>
            <p>
               <hi rend="bold">TRATTO DA: Sei commedie / Gherardo Gherardi ; prefazione di Silvio D'Amico ; introduzione di Giulio Pacuvio. - Bologna : Cappelli, stampa 1953. - XXXVI, 697 p., [1] c, di tav. : ill. ; 22 cm.</hi>
            </p>
            <p>CODICE ISBN FONTE: n. d.</p>
            <p>1a EDIZIONE ELETTRONICA DEL: 7 aprile 2020</p>
            <p>INDICE DI AFFIDABILITÀ: 1</p>
            <p>0: affidabilità bassa</p>
            <p>1: affidabilità standard</p>
            <p>2: affidabilità buona</p>
            <p>3: affidabilità ottima</p>
            <p>SOGGETTO:</p>
            <p>PER015000 ARTI RAPPRESENTATIVE / Commedia</p>
            <p>DIGITALIZZAZIONE:</p>
            <p>ateatro.info,</p>
            <p>https://www.ateatro.info/copioni/questi-ragazzi/</p>
            <p>REVISIONE:</p>
            <p>Paolo Alberti, paoloalberti@iol.it</p>
            <p>IMPAGINAZIONE:</p>
            <p>Paolo Alberti, paoloalberti@iol.it</p>
            <p>PUBBLICAZIONE:</p>
            <p>Catia Righi, catia_righi@tin.it</p>
            <div type="div2" rend="P5">
               <head>
                  <anchor type="bookmark-start" xml:id="id___RefHeading___Toc349_16375981914"/>Liber Liber<ptr type="bookmark-end" target="#id___RefHeading___Toc349_16375981914"/>
               </head>
               <p>Se questo libro ti è piaciuto, aiutaci a realizzarne altri. Fai una donazione: <ref target="https://www.liberliber.it/online/aiuta/">www.liberliber.it/online/aiuta</ref>.</p>
               <p>Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ref target="https://www.liberliber.it/">www.liberliber.it</ref>.</p>
               <p rend="center bold">QUESTI RAGAZZI!</p>
               <p rend="center">Commedia in tre atti di<lb/>
                  <hi rend="bold">GHERARDO GHERARDI</hi>
               </p>
               <p rend="start italic">rappresentata la prima volta<lb/>dalla compagnia<lb/>Rissone-Tófano-De Sica nel 1934</p>
               <p rend="center bold">PERSONAGGI</p>
               <p rend="italic">LUCIA, zia degli sposi</p>
               <p rend="italic">GIOVANNA e</p>
               <p rend="italic">VINCENZO novelli sposi</p>
               <p rend="italic">GIANGIACOMO, amico di Vincenzo</p>
               <p rend="italic">ANDREA, medico condotto</p>
               <p rend="italic">NINETTA, vecchia cameriera</p>
               <p rend="italic">L’azione si svolge in Lombardia al tempo presente</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__10073_4396549542"/>ATTO PRIMO<ptr type="bookmark-end" target="#id___RefHeading__10073_4396549542"/>
               </head>
               <p>Un salotto in una villa di campagna. Gran porta a veranda nel fondo, due porte laterali, tavola nel centro, finestra nel fondo a sinistra.</p>
               <p>Andrea</p>
               <p>(<hi rend="italic">Medico condotto, cinquantenne, piuttosto calvo, d'aspetto rude, con grandi stivali. Quando si alza la tela è in attesa, le gambe accavallate, seduto su una poltrona. A un tratto si alza e raccoglie qualche cosa dal pavimento: lo esamina: è un medaglione con catena da portare al collo</hi>) To'! (<hi rend="italic">Si sforza di leggere delle scritte</hi>).</p>
               <p>Ninetta</p>
               <p>(<hi rend="italic">vecchia cameriera, passando in fretta vede l'atteggiamento del dottore e si ferma</hi>) Dottore, che cos'è?</p>
               <p>Andrea</p>
               <p>Non so, l'ho raccolto là.</p>
               <p>Ninetta</p>
               <p>Oh, è il medaglione della signorina. Me lo dia che glielo riporti.</p>
               <p>Andrea</p>
               <p>Che bisogno c'è? Posso darglielo anch'io. Ora verrà, no?</p>
               <p>Ninetta</p>
               <p>Ma non se ne dimentichi!</p>
               <p>Andrea</p>
               <p>Chi è costui?</p>
               <p>Ninetta</p>
               <p>Mah...</p>
               <p>Andrea</p>
               <p>In tanto tempo che curo la signorina non avevo mai letto questa scritta.</p>
               <p>Ninetta</p>
               <p>Che cosa dice?</p>
               <p>Andrea</p>
               <p>«Il tuo sogno, Lucia». La firma non si capisce. Io che credevo che fosse un ricordo di suo padre!</p>
               <p>Ninetta</p>
               <p>O perché deve essere suo padre?</p>
               <p>Andrea</p>
               <p>Già, non so. Ma quando vedo sul petto di una donna che non è vedova il ritratto di un signore con la barba, penso sempre che sia suo padre. Sicché, voi non lo sapete?</p>
               <p>Ninetta</p>
               <p>No.</p>
               <p>Andrea</p>
               <p>Non l'avete mai veduto costui?</p>
               <p>Ninetta</p>
               <p>No. Io sono con la signorina dal tre febbraio del mille e novecento quattordici... Insomma sono vent'anni e due mesi...</p>
               <p>Andrea</p>
               <p>E in tutto questo tempo, nessuna barba?</p>
               <p>Ninetta</p>
               <p>Oh, povera signorina! Con la vita che ha fatto! Con tutti quei nipoti che doveva allevare, educare... dei diavoli!</p>
               <p>Andrea</p>
               <p>Che c'entra! Si può benissimo dedicarsi alla educazione della gioventù e nello stesso tempo... Andate via, non avete niente da fare?</p>
               <p>Ninetta</p>
               <p>Ma sa che è strano lei? Prima dà confidenza, poi all'improvviso...</p>
               <p>Lucia</p>
               <p>(<hi rend="italic">Compare: donna ben portante, elegante all'Ottocento, cipiglio autoritario, cattedratico</hi>) Ninetta! Non importunate il dottore! (<hi rend="italic">Ninetta via</hi>) Caro dottore, mi scusi tanto se l'ho fatta attendere. Lei sa che non è nelle mie abitudini. Si sieda la prego. Ma non posso uscire dalla mia camera se non sono completamente in ordine. La prima disciplina dev'essere esercitata sulla nostra persona. Ho perduto il medaglione e ho dovuto cercarlo per mezz'ora. Non l'ho trovato. (<hi rend="italic">Suona un campanello</hi>) Ninetta! Qui! Il pensiero di essere priva del mio medaglione mi toglie assolutamente la possibilità di pensare.</p>
               <p>Ninetta</p>
               <p>Ha chiamato, signorina?</p>
               <p>Lucia</p>
               <p>Bada che oramai i miei ragazzi non possono tardare.</p>
               <p>Ninetta</p>
               <p>Tutto è pronto, signorina. Oh, che emozione!</p>
               <p>Andrea</p>
               <p>Che ragazzi?</p>
               <p>Lucia</p>
               <p>I miei nipoti. Ah, lei non sa. Due dei miei nipoti, Vincenzo e Giovanna, si sono sposati in questi giorni. Vincenzo è pittore: un bravo pittore, credo. È il primogenito di mia sorella Antonietta e la Giovanna è la secondogenita di mio fratello Carlo. Cari!... Una storia commovente il loro amore che nacque tra i giuochi d'infanzia e si mantenne vivo per tanti anni. Oh, io l'ho seguito passo passo il loro piccolo romanzo. Perché, ho educato anch'essi da quando balbettavano. Indovinai. Previdi tutto. Da cinque anni non li vedo...</p>
               <p>Ninetta</p>
               <p>Cinque anni e due mesi.</p>
               <p>Lucia</p>
               <p>Ninetta, sei ancora qui?</p>
               <p>Ninetta</p>
               <p>Devo andare?</p>
               <p>Lucia</p>
               <p>Ma naturalmente. Da quando in qua sei autorizzata a prendere parte alle conversazioni? Ah, no, aspetta. Volevo domandarti una cosa: hai trovato il mio medaglione?</p>
               <p>Andrea</p>
               <p>(<hi rend="italic">Porgendolo</hi>) Signorina, l'ho trovato io.</p>
               <p>Lucia</p>
               <p>(<hi rend="italic">Prendendolo</hi>) E non diceva nulla!</p>
               <p>Andrea</p>
               <p>Stavo per dirglielo.</p>
               <p>Lucia</p>
               <p>Ninetta, allaccia. (<hi rend="italic">Ninetta esegue</hi>) Ora sto bene.</p>
               <p>Andrea</p>
               <p>Mi sono permesso di esaminarlo. (<hi rend="italic">Ninetta via</hi>).</p>
               <p>Lucia</p>
               <p>Ebbene?</p>
               <p>Andrea</p>
               <p>Niente.</p>
               <p>Lucia</p>
               <p>Lei è un timido dottore. È frequente il caso di dottori timidi. È forse un compenso morale alla loro imprudenza fisiologica.</p>
               <p>Andrea</p>
               <p>Sarà.</p>
               <p>Lucia</p>
               <p>Veniamo a noi.</p>
               <p>Andrea</p>
               <p>Ha ricevuto? Ha letto?</p>
               <p>Lucia</p>
               <p>Sì, ho ricevuto e letto. Le dirò di più: ho letto prima ancora di ricevere.</p>
               <p>Andrea</p>
               <p>(<hi rend="italic">Felice</hi>) Intende dire?</p>
               <p>Lucia</p>
               <p>Intendo dire che me l'aspettavo. Quando la sua cameriera mi ha portato questa lettera (<hi rend="italic">la trae di tasca</hi>) ho subito intuito di che si trattava.</p>
               <p>Andrea</p>
               <p>Grazie: questo significa in sostanza...</p>
               <p>Lucia</p>
               <p>Questo significa in sostanza che io sono una donna intelligente e basta. Non corra con la fantasia, dottore. Tutti così i timidi: incapaci di agire, fantasticano.</p>
               <p>Andrea</p>
               <p>(<hi rend="italic">Mortificato e timido</hi>) Insomma...</p>
               <p>Lucia</p>
               <p>Ah, già: lei attende una risposta.</p>
               <p>Andrea</p>
               <p>Permetta: prima di prendere una decisione...</p>
               <p>Lucia</p>
               <p>Vuole forse consigliarmi di riflettere? È perfettamente inutile, sa. Per tutta la mia vita dalla età di venti anni a questa parte, io non ho fatto che educare dei ragazzi. Per sette ragazzi io sono stata la madre putativa ed ho sempre insegnato loro che prima di parlare bisogna riflettere. Dica, dica pure, che cosa voleva dire?</p>
               <p>Andrea</p>
               <p>Ah, io non ricordo più. Probabilmente volevo dire che tutto quello che ho scritto in quella lettera e che non avrei mai osato esprimerle a voce, è rigorosamente esatto.</p>
               <p>Lucia</p>
               <p>Le voglio credere.</p>
               <p>Andrea</p>
               <p>Sì, non si tratta, voglio dire, di fantasticherie, come dire?, di bollori. Perché legge? (<hi rend="italic">Lucia infatti squadra col lorgnon una lettera</hi>).</p>
               <p>Lucia</p>
               <p>Niente: per ricordare alcune cose. (<hi rend="italic">Sempre leggendo la </hi>
                  <hi rend="italic">lettera con l'aria di una maestra che esamina il componimento di uno scolaretto</hi>) Sì, sì: non c'è male. Ho trovato alcune espressioni abbastanza originali. (<hi rend="italic">Legge forte</hi>) «Ho passato tutta la mia vita al letto dei malati e non mi sono mai avveduto del male che avevo io». Sì, sì, va bene. Per quanto «avveduto» sia qui fuori di posto. Meglio era «accorto», ma non fa niente. Qui però... ecco il punto che lei dovrebbe spiegarmi. La sua lettera finisce così: «Se il desiderio pacifico, – anche questo «pacifico» ha un significato poco chiaro, – pacifico di formarsi una famiglia, di trovare una persona a cui interessarsi con tenerezza, e a cui interessare, se il desiderio di avere un cuore alleato per affrontare con più coraggio l'ultima battaglia della vita, può ancora chiamarsi amore, ebbene signorina Lucia, io l'amo e ho l'onore, eccetera, eccetera...». Che cosa vuol dire tutto ciò?</p>
               <p>Andrea</p>
               <p>Ma, mi pare chiaro. Sì, dico. Sarebbe ridicolo che un uomo della mia età le si buttasse ai piedi piangendo.</p>
               <p>Lucia</p>
               <p>Ridicolo? Se lei amasse non penserebbe al ridicolo. Le dico di più: assai difficilmente è possibile giungere al cuore di una donna se si ha paura di attraversare la zona delle sciocchezze.</p>
               <p>Andrea</p>
               <p>Ma io, vede signorina, sono confuso... Come devo dire?... Insomma, io non oso parlare d'amore. Ho cinquant'anni. A venticinque, subito dopo la laurea, mi fidanzai con una signorina molto bella e seria che sarebbe stata certamente la mia felicità. Morì dopo un anno. Da allora io non ho più potuto pensare all'amore. Da due anni, da quando lei, signorina Lucia, ha ripreso ad abitare questa villa, io ho avuto occasione di vederla tutti i giorni. E più vedevo lei e più mi pareva che la mia casa fosse vuota, la mia vita inutile. Amore?</p>
               <p>Lucia</p>
               <p>Vediamo, vediamo di chiarire le idee. Risponda a una mia domanda: che cosa farebbe lei se io la cacciassi di casa e le proibissi di vedermi mai più?</p>
               <p>Andrea</p>
               <p>Non so, sarei molto addolorato... E poi...</p>
               <p>Lucia</p>
               <p>Penserebbe alla morte?</p>
               <p>Andrea</p>
               <p>Non dico questo.</p>
               <p>Lucia</p>
               <p>Non mediterebbe di uccidersi, di rinchiudersi in un convento, in un luogo solitario? Insomma, lei continuerebbe a curare le polmoniti come se niente fosse.</p>
               <p>Andrea</p>
               <p>Aspetti che ci pensi bene. Ecco: se lei fosse così crudele con me, io mi sentirei definitivamente vecchio.</p>
               <p>Lucia</p>
               <p>Ma allora mi dica senz'altro che lei scrivendomi questa lettera non ha fatto altro che fare a sé stesso una prescrizione terapeutica. Sì: lei si è scoperto la malattia della vecchiaia e ha detto: «recipe» una moglie, per illudermi di essere ancora giovane. A dosi. Agitare prima dell'uso. Lontano dai pasti.</p>
               <p>Andrea</p>
               <p>No, lei non mi ha capito.</p>
               <p>Lucia</p>
               <p>Ho capito benissimo.</p>
               <p>Andrea</p>
               <p>D'altra parte, anche lei per quanto ancora giovane, ha un passato.</p>
               <p>Lucia</p>
               <p>Si spieghi.</p>
               <p>Andrea</p>
               <p>Anche per lei, l'amore... Sì, anche lei ha già amato, quando era tempo. Poi non ci ha pensato più, come me. Lei ha curato degli spiriti, come io ho curato dei corpi ammalati. No?</p>
               <p>Lucia</p>
               <p>Finisca.</p>
               <p>Andrea</p>
               <p>E allora io ho pensato: ecco una vita che somiglia alla mia, ecco una vita, minacciata, come la mia, dalla solitudine. Salviamoci a vicenda. Io sono un uomo sano, ancora capace di lavorare, non privo di mezzi per la tranquillità... Ella è ancora giovane, energica, colta, non priva di mezzi... Sì, io parlo chiaro... ho pensato a tutto.</p>
               <p>Lucia</p>
               <p>(<hi rend="italic">Con commiserazione</hi>) No, dottore, lei non ha pensato a tutto. Lei vede tutte le cose da un punto di vista puramente fisiologico: sano, capace, non privo di mezzi. È un modo indubbiamente saggio di considerare la cosa, ma allora bisogna trovare un altro tipo di donna. Perché non cerca qualche infermiera? (<hi rend="italic">Ride</hi>). Via, risponda a una mia domanda: Che cosa le fa pensare che io abbia amato quando era il tempo?</p>
               <p>Andrea</p>
               <p>Ma, quel medaglione...</p>
               <p>Lucia</p>
               <p>Questo medaglione? Sì... Io ho amato quest'uomo.</p>
               <p>Andrea</p>
               <p>Scusi... È morto?</p>
               <p>Lucia</p>
               <p>Non lo so.</p>
               <p>Andrea</p>
               <p>Disperso in guerra, forse?</p>
               <p>Lucia</p>
               <p>Non lo so, non so.</p>
               <p>Andrea</p>
               <p>Come non sa?</p>
               <p>Lucia</p>
               <p>(<hi rend="italic">Pausa</hi>) Non so nemmeno se valga la pena di dirle tutto. Ma sì. Così lei potrà comprendere la enorme distanza che passa tra me e lei. Io quest'uomo non lo conosco, non l'ho mai visto, non so chi sia.</p>
               <p>Andrea</p>
               <p>No?</p>
               <p>Lucia</p>
               <p>No.</p>
               <p>Andrea</p>
               <p>E l'ha amato?</p>
               <p>Lucia</p>
               <p>Lo amo ancora.</p>
               <p>Andrea</p>
               <p>(<hi rend="italic">Sempre più stupito</hi>) Ah!</p>
               <p>Lucia</p>
               <p>Non faccia delle meraviglie e delle ironie. Lo sapevo che lei avrebbe preso questa strada, ma è sbagliata. Basta, l'avverto che lei sta per diventare ridicolo.</p>
               <p>Andrea</p>
               <p>Dica quello che vuole, ma io sono stordito. Mi permetterà almeno di essere stordito.</p>
               <p>Lucia</p>
               <p>Sì. Glielo permetto. Per lei deve essere come una pazzia, vero? Una cosa inverosimile. Ma nella vita dello spirito... No, ora basta. Mi pare che non abbiamo più nulla da dirci. Non sia in collera con me. Vuole la sua lettera? (<hi rend="italic">Gliela porge</hi>). Guardi che ho fatto alcuni segni in rosso. Non sono errori veri e propri, ma improprietà. Se vuole rendersi conto per un'altra volta... La parola «filastrocca», per esempio, è meglio levarla. In una lettera d'amore è meglio dire: lunga chiacchierata, congerie di cose messe insieme, litania, tiritera, filatera, filatessa... Faccia lei.</p>
               <p>Andrea</p>
               <p>Grazie. Ma io non riesco a capire come mai...</p>
               <p>Lucia</p>
               <p>Che cosa?</p>
               <p>Andrea</p>
               <p>Mai visto?</p>
               <p>Lucia</p>
               <p>(<hi rend="italic">Sorridendo con compassione</hi>) No, mai visto. Guardi: mi segua. Lei è stato innamorato, vero? Lo ha detto poco fa. Ha parlato anche di felicità. Bene, ciò significa che quella signorina realizzava il suo ideale d'amore. Quando l'ha incontrata, lei ha detto a se stesso: ecco il mio ideale. Poniamo che lei non l'avesse incontrata. Che cosa sarebbe accaduto? Che lei sarebbe andato in giro per il mondo con questo ideale non realizzato.</p>
               <p>Andrea</p>
               <p>Un momento. La mia fidanzata realizzava il mio ideale, ma se non l'avessi incontrata il mio ideale sarebbe stato un altro.</p>
               <p>Lucia</p>
               <p>Si vergogni! Ciò vuol dire che lei tradiva quella donna prima ancora di averla conosciuta.</p>
               <p>Andrea</p>
               <p>Oh, cielo! Non capisco. Io rinuncio.</p>
               <p>Lucia</p>
               <p>Ma che c'è di strano? Io sentivo che non avrei mai potuto amare che un uomo nobile, studioso, ordinato, probo, poeta, silenzioso.</p>
               <p>Andrea</p>
               <p>Va bene. Fin qui, va bene.</p>
               <p>Lucia</p>
               <p>E devo dir tutto! Mi dia la sua parola che non ripeterà questa cosa con nessuno. Badi: è il segreto della mia vita. Glielo confido per darle una prova di amicizia. Promette?</p>
               <p>Andrea</p>
               <p>Prometto.</p>
               <p>Lucia</p>
               <p>Prendevo il treno di qui per andare a Milano. Mia sorella si era ammalata e i bambini avevano bisogno di una assistenza materiale e morale. Salii in uno scompartimento di prima classe che era vuoto e mi disponevo a leggere qualche trattato che avevo preso con me per ingannare il tempo, quando, quasi subito l'occhio mi cadde su un quadratino bianco che giaceva sul sedile di fronte al mio. Lo raccolsi. Un ritratto: questo. Il cuore mi diede un balzo. Guardai lungamente questi occhi azzurri e malinconici, questo volto pallido e fine, questa bocca piccola e sottile, questa testa dal portamento fiero. No, dottore, non rida, io riconobbi in questa immagine l'uomo dei miei sogni. Lo guardi, lo guardi bene. Ecco una fronte che cela un alto tormento, un pensiero alato: i capelli a spazzola indizio d'ordine, di equilibrio e di disciplina. (<hi rend="italic">Andrea si liscia la testa calva</hi>). Che c'è?</p>
               <p>Andrea</p>
               <p>Io avevo i capelli tagliati a spazzola.</p>
               <p>Lucia</p>
               <p>L'occhio, lo guardi. Non è dolce, tenero, sognante? La barba poi, alla nazarena, ma nera dà l'ultimo tocco al quadro, portandovi un senso di solidità morale, di fermezza, di superiorità. Hanno torto gli uomini d'oggi a non portare la barba.</p>
               <p>Andrea</p>
               <p>Io l'ho tenuta fino a pochi anni fa... Era nera, alla nazarena. Mi stava bene.</p>
               <p>Lucia</p>
               <p>Ecco. Ho detto tutto.</p>
               <p>Andrea</p>
               <p>Ma poi, tutto finisce qui?</p>
               <p>Lucia</p>
               <p>E la dedica? Ma non osserva la strana coincidenza della dedica? Ha del misterioso, del fantastico. «Il tuo sogno, Lucia». Il mio nome. Non è strano? Io vidi in questa circostanza un segno del destino.</p>
               <p>Andrea</p>
               <p>E non lo cercò mai?</p>
               <p>Lucia</p>
               <p>Oh, può pensarlo? Per anni. L'ho cercato per anni. (<hi rend="italic">Commovendosi</hi>) E l'ho atteso sempre.</p>
               <p>Andrea</p>
               <p>Scusi, una domanda sola: se quest'uomo le comparisse dinanzi adesso, domani...</p>
               <p>Lucia</p>
               <p>E che importa quando? Lo vede, dottore, che non ci si intende? Oggi, domani, sempre.</p>
               <p>Andrea</p>
               <p>E va bene. E adesso io le confesso che non so più che dirle...</p>
               <p>Lucia</p>
               <p>Ci ripensi...</p>
               <p>Ninetta</p>
               <p>(<hi rend="italic">Entrando in festa</hi>) Signorina, signorina, sono qui, sono qui...</p>
               <p>Lucia</p>
               <p>(<hi rend="italic">Emozionata</hi>) Oh, i miei ragazzi... Proprio adesso... Non posso, li riceva lei, dottore... Sono giovani, innamorati, due ideali che si sono incontrati... La prego, dottore, sono troppo agitata... (<hi rend="italic">Via</hi>).</p>
               <p>Ninetta</p>
               <p>(<hi rend="italic">Rientra all’indietro facendo mille inchini</hi>) Bene arrivati, bene arrivati! Che felicità per la signorina! Che felicità!</p>
               <p>(Entrano prima Giovanna e Vincenzo, quindi un terzo, Giangiacomo, che si mette a parte molto dignitoso. Giovanna e Vincenzo sono tutt'altro che allegri, ma il loro stato d'animo è caratterizzato soprattutto dalla seccatura di non potere essere più allegri).</p>
               <p>Giovanna</p>
               <p>(<hi rend="italic">Baciando Ninetta</hi>) Come va, Ninetta?</p>
               <p>Ninetta</p>
               <p>Come è bella, signorina... Signora...</p>
               <p>Giovanna</p>
               <p>È lo stesso, va'.</p>
               <p>Vincenzo</p>
               <p>(<hi rend="italic">Serio e autorevole, in contrasto col suo aspetto giovanilmente disinvolto</hi>) Ciao, ciao cara. E la zia dov'è?</p>
               <p>Ninetta</p>
               <p>Ma... Era qui...</p>
               <p>Andrea</p>
               <p>(<hi rend="italic">Avanzandosi</hi>) Ora verrà subito. Era tanto commossa...</p>
               <p>Vincenzo</p>
               <p>(<hi rend="italic">Al dottore</hi>) Scusi, lei è?...</p>
               <p>Andrea</p>
               <p>Sono il medico condotto del villaggio. Dottor Marini.</p>
               <p>Giovanna</p>
               <p>Oh, molto interessante.</p>
               <p>Andrea</p>
               <p>(<hi rend="italic">A Giangiacomo</hi>) Lei è lo sposo?</p>
               <p>Giangiacomo</p>
               <p>No. Io sono della comitiva. Lo sposo è quello lì.</p>
               <p>Vincenzo</p>
               <p>(<hi rend="italic">Presentandosi al dottore</hi>) Vincenzo Di Fassi, pittore.</p>
               <p>Andrea</p>
               <p>Mi scusi.</p>
               <p>Vincenzo</p>
               <p>Il mio amico Giangiacomo Pastori, detto Giangià. Ha viaggiato con noi.</p>
               <p>Andrea</p>
               <p>Come? In viaggio di nozze?</p>
               <p>Vincenzo</p>
               <p>In viaggio. L'abbiamo trovato l'altro ieri a Firenze. Doveva venire da queste parti. Un vecchio amico!</p>
               <p>Andrea</p>
               <p>Ah! (<hi rend="italic">Imbarazzato</hi>) Hanno fatto benissimo di venire dalla loro zia... Una seconda madre, lo so. Mi ha detto che ha educato per quindici anni una mezza dozzina di nipoti.</p>
               <p>Giovanna</p>
               <p>Verissimo, esageratamente vero.</p>
               <p>Vincenzo</p>
               <p>(<hi rend="italic">Seccato, a Giovanna</hi>) Giovanna, fammi il piacere.</p>
               <p>Giovanna</p>
               <p>Be'? Che ho detto? Ho detto qualche cosa di sconveniente? Giangiacomo, dica lei.</p>
               <p>Vincenzo</p>
               <p>Non vedo perché tu vada cercando l'opinione di un altro, una volta che io ho espresso la mia.</p>
               <p>Giovanna</p>
               <p>Io ho piacere che Giangià mi approvi.</p>
               <p>Vincenzo</p>
               <p>Ma scusa, andiamo. Se lo fai per irritarmi... Nei rapporti fra te e me, non ci deve essere che una sola approvazione.</p>
               <p>Giovanna</p>
               <p>Quella del pubblico. (<hi rend="italic">Indicando Giangiacomo</hi>) Eccolo. (<hi rend="italic">Al dottore</hi>) Scusi, ora c'è anche lei.</p>
               <p>Vincenzo</p>
               <p>(<hi rend="italic">Irritato</hi>) Giovanna.</p>
               <p>Giangiacomo</p>
               <p>Zzzz!</p>
               <p>Vincenzo</p>
               <p>Ma è meglio non ascoltarti nemmeno. Io sono un artista e non un burattino. Dopo tutto...</p>
               <p>Andrea</p>
               <p>Su, su, via, piccole burrasche giovanili. Sciocchezze. Specialmente quando ci si ama, quando si è finalmente realizzato il proprio sogno...</p>
               <p>Giovanna</p>
               <p>Oh... Ma lei pensa che noi siamo ancora ai sogni?</p>
               <p>Vincenzo</p>
               <p>(<hi rend="italic">Al dottore</hi>) Ecco, lei mi deve fare il piacere di stare zitto, perché sta per venire fuori un'altra delle sue trovate geniali. Di' pure, di' pure. A me oramai non fa più nessuna impressione, sai. Al massimo è il mio buon gusto che ci patisce.</p>
               <p>Giovanna</p>
               <p>Oh, il buon gusto.</p>
               <p>Vincenzo</p>
               <p>È la sola cosa nella quale un artista non accetta lezioni. (<hi rend="italic">Urtato</hi>) E poi...</p>
               <p>Giangiacomo</p>
               <p>Zzzz!</p>
               <p>Vincenzo</p>
               <p>Ma sì, è meglio non stare nemmeno a sentirla.</p>
               <p>Andrea</p>
               <p>(<hi rend="italic">Che capisce sempre meno</hi>) Bene, io posso anche andarmene.</p>
               <p>Giovanna</p>
               <p>(<hi rend="italic">Al marito</hi>) Vedi? Fai scappare la gente. Resti, dottore, non abbia paura. È finita.</p>
               <p>Andrea</p>
               <p>No, grazie, preferisco andarmene. Ho da fare. Una sola cosa devo dire a tutti e tre: la zia... È anche sua zia, vero? (<hi rend="italic">A Giangiacomo</hi>).</p>
               <p>Giangiacomo</p>
               <p>No, mai vista.</p>
               <p>Vincenzo</p>
               <p>Non gliel'ho detto, che è un amico? Un mio amico. Veniva da queste parti. Ha una villa.</p>
               <p>Andrea</p>
               <p>Una villa qui? E dove?</p>
               <p>Giangiacomo</p>
               <p>Alla Frana.</p>
               <p>Andrea</p>
               <p>Non è molto lontana. Benissimo. Volevo dire che bisognerà usare prudenza con la zia.</p>
               <p>Giovanna</p>
               <p>(<hi rend="italic">Con sincero trasporto</hi>) Che cosa ha? È malata?</p>
               <p>Andrea</p>
               <p>Malata no. Ma per tutto un complesso di cose, il cuore... No, niente di grave. Ma è meglio evitare di darle dei dispiaceri. Siano prudenti, ecc. Mi limito a raccomandare loro la prudenza. Ecco, permesso? Buon giorno... (<hi rend="italic">Via</hi>).</p>
               <p>Giovanna</p>
               <p>Che buon uomo deve essere quello lì. (<hi rend="italic">Ride</hi>).</p>
               <p>Vincenzo</p>
               <p>Se credi d'essere di buon gusto...</p>
               <p>Giovanna</p>
               <p>Ma finiscila con questo tuo buon gusto.</p>
               <p>Vincenzo</p>
               <p>Io sono un artista.</p>
               <p>Giovanna</p>
               <p>Un artista che ha buon gusto è un imbecille.</p>
               <p>Vincenzo</p>
               <p>(<hi rend="italic">Alza le spalle</hi>) Uffah! Lo dicevo che ti fai conoscere subito.</p>
               <p>Giovanna</p>
               <p>E tu no? Hai trovato modo di dire due o tre volte in cinque minuti che sei un artista.</p>
               <p>Vincenzo</p>
               <p>Farsi conoscere per un artista non può fare una cattiva impressione. Ma tu ti fai conoscere come una pazza.</p>
               <p>Giovanna</p>
               <p>Senti, Vincenzo, sono sempre stata costretta a mentire con mio padre, a mentire con mia madre, a mentire con la zia, a mentire con tutti i parenti: ora che sono sposata dovrei mentire anche con te e col medico del villaggio?</p>
               <p>Vincenzo</p>
               <p>(<hi rend="italic">A Giangiacomo</hi>) La senti?</p>
               <p>Giangiacomo</p>
               <p>Vuoi che vada a fare due passi nell'orto?</p>
               <p>Vincenzo</p>
               <p>Per carità. Oramai... Le sue storie le sai tutte: l'amore è un divertimento di lusso, il matrimonio è un risultato di coincidenze fatali, la vita sociale in comune è un ballo al ritmo di una musica che suonano gli altri... Non credo, dopo tutto ciò, che ci possa essere altro.</p>
               <p>Giovanna</p>
               <p>Scusi, Giangiacomo: lei ha ancora i suoi genitori? La mamma, il babbo?</p>
               <p>Giangiacomo</p>
               <p>No.</p>
               <p>Giovanna</p>
               <p>Da molto tempo?</p>
               <p>Giangiacomo</p>
               <p>Sì, nacqui il cinque aprile e la primavera sbocciava nel suo più abbagliante fulgore...</p>
               <p>Giovanna</p>
               <p>Piano. Io non le ho chiesto la sua biografia.</p>
               <p>Giangiacomo</p>
               <p>Strano. Le donne la chiedono tutte...</p>
               <p>Giovanna</p>
               <p>Ah, è per questo che lei ne aveva una pronta, di tipo romanzato?</p>
               <p>Giangiacomo</p>
               <p>Sì, ma ne ho un'altra. Tipo enciclopedia popolare.</p>
               <p>Giovanna</p>
               <p>Insomma, ha famiglia lei?</p>
               <p>Giangiacomo</p>
               <p>No. Solo e libero.</p>
               <p>Giovanna</p>
               <p>Allora non può capire i discorsi che facciamo io e mio cugino.</p>
               <p>Vincenzo</p>
               <p>Marito.</p>
               <p>Giovanna</p>
               <p>Va bene. Lei, insomma, non ha avuto una famiglia, non ha dovuto vivere con persone amate...</p>
               <p>Giangiacomo</p>
               <p>Purtroppo.</p>
               <p>Giovanna</p>
               <p>Purtroppo? Ma ha mai pensato lei a ciò che costerebbe essere, per esempio, il primogenito di Vercingetorige?</p>
               <p>Giangiacomo</p>
               <p>Ma chi era?</p>
               <p>Vincenzo</p>
               <p>Caro mio, la storia è il suo forte.</p>
               <p>Ninetta</p>
               <p>(<hi rend="italic">Entrando</hi>) La signorina dice alla signorina Giovanna di entrare un momento.</p>
               <p>Giovanna</p>
               <p>Subito. Permette? (<hi rend="italic">Via Ninetta e Giovanna</hi>).</p>
               <p>Giangiacomo</p>
               <p>Sai che quest'affare di Vercingetorige non l'ho capito?</p>
               <p>Vincenzo</p>
               <p>Ma sì, ci vuol tanto?</p>
               <p>Giangiacomo</p>
               <p>Sarò imbecille...</p>
               <p>Vincenzo</p>
               <p>Ma no, non sei abituato alla vita di famiglia, ecco tutto. La famiglia aguzza l'ingegno. Giovanna vuol dire in sostanza che tra la generazione passata e la nostra, tra i nostri genitori e noi, la differenza è tale e tanta che la nostra generazione si trova a non potere risolvere la propria vita secondo le proprie idee e le proprie tendenze, senza sacrificare o i genitori o se stessa. Siamo a una svolta pericolosa del secolo, mio caro, e noi siamo capitati proprio a dovere sopportare il peso della sterzata.</p>
               <p>Giangiacomo</p>
               <p>(<hi rend="italic">Imbambolato</hi>) Ah, e queste cose le hai capite proprio tu? Tu hai pensato a queste cose?</p>
               <p>Vincenzo</p>
               <p>Io? Ma ti pare che io perda il tempo in queste bazzecole? È stata lei. Tutta filosofia sua.</p>
               <p>Giangiacomo</p>
               <p>Ma tu le dai ragione.</p>
               <p>Vincenzo</p>
               <p>Naturale. Del resto tu devi avere capito una cosa, in questi due giorni. Sì, devi avere capito che noi, io e mia moglie, cioè mia cugina... non siamo fatti per farci felici reciprocamente.</p>
               <p>Giangiacomo</p>
               <p>Infatti. Francamente... la signora mi pare abbia un carattere...</p>
               <p>Vincenzo</p>
               <p>Oh, è ottima, sai? È un'ottima creatura, ma non è per me. Come io non sono per lei. Siamo delle pennellate sbagliate nel gran quadro della natura.</p>
               <p>Giangiacomo</p>
               <p>Ma allora perché vi siete sposati?</p>
               <p>Vincenzo</p>
               <p>Perché otto anni fa, tra la gioia del parentado, ci fidanzammo.</p>
               <p>Giangiacomo</p>
               <p>E perché vi fidanzaste?</p>
               <p>Vincenzo</p>
               <p>Perché otto anni fa avevo diciassette anni e lei sedici. Poi ci fu qualcuno, mia zia per esempio, che mi insinuò il sospetto che forse io ero innamorato di Giovanna. Non c'è cosa più pericolosa del sospetto. Ci convincemmo presto che eravamo innamorati. E forse lo fummo.</p>
               <p>Giangiacomo</p>
               <p>Oh, povero amico mio...</p>
               <p>Vincenzo</p>
               <p>Povero io? E lei no?</p>
               <p>Giangiacomo</p>
               <p>Ma perché giungere a questo punto? Non potevate agire, provvedere?</p>
               <p>Vincenzo</p>
               <p>Una parola. Ma te lo immagini che cosa sarebbe successo se, dopo tanti anni di fidanzamento, l'avessi piantata? Si sarebbe scatenata una furibonda lotta fra le famiglie. Dolori, svenimenti, due o tre morti di crepacuore, lei in convento...</p>
               <p>Giangiacomo</p>
               <p>Lei in convento?</p>
               <p>Vincenzo</p>
               <p>Lo pensavo io. Ecco, vedi, il vero male è che io non lo sapevo che la mia fidanzata era stanca di me, come io di lei. Io pensavo appunto che lei sarebbe finita in un convento e lei era convintissima che, una delle due: o mi gettavo da un quinto piano, o fuggivo ad arruolarmi nella legione straniera.</p>
               <p>Giangiacomo</p>
               <p>E quando vi siete spiegati?</p>
               <p>Vincenzo</p>
               <p>Otto giorni fa. La prima notte di matrimonio. Cioè, si è spiegata lei. Naturalmente di fronte alla sua spudoratezza, da prima io ho seguitato a tenere su il mio punto, perché sono un tipo orgoglioso e poi non si può essere sinceri in due in una famiglia. Tu capisci bene che se mi spiegavo subito finivamo per odiarci... Poi a poco a poco ho lasciato correre... Ho smesso di piangere...</p>
               <p>Giangiacomo</p>
               <p>Hai pianto?</p>
               <p>Vincenzo</p>
               <p>Sì, ho ritrovato l'arte di piangere che mi aveva insegnato mia zia. Mia zia, fin che non mi vedeva piangere, non cessava di predicare e io piangevo subito. Effetto sicuro anche con mia moglie. Diceva delle verità la prima notte di matrimonio, delle verità che... Una delle due, o ridere o piangere. Non so perché ho preferito piangere. Mi pareva più solenne, più dignitoso dato il momento.</p>
               <p>Giangiacomo</p>
               <p>È il colmo! E adesso? Che cosa intendete di fare?</p>
               <p>Vincenzo</p>
               <p>Ecco qua. Sto per dare battaglia.</p>
               <p>Giangiacomo</p>
               <p>A chi?</p>
               <p>Vincenzo</p>
               <p>Alla zia. Lei è la responsabile del nostro matrimonio. Pensi lei a risolvere la situazione.</p>
               <p>Giangiacomo</p>
               <p>Adesso?</p>
               <p>Vincenzo</p>
               <p>Adesso.</p>
               <p>Giangiacomo</p>
               <p>Ma... Le vuoi dire la verità?</p>
               <p>Vincenzo</p>
               <p>Sicuro. Veramente il progetto non è mio. È di Giovanna, ma io l'approvo.</p>
               <p>Giangiacomo</p>
               <p>Ma la legge?</p>
               <p>Vincenzo</p>
               <p>La legge, la legge... Fin che non c'è un fatto compiuto...</p>
               <p>Giangiacomo</p>
               <p>Come? Non...</p>
               <p>Vincenzo</p>
               <p>Te l'ho detto. Non abbiamo fatto altro che discutere.</p>
               <p>Giangiacomo</p>
               <p>(<hi rend="italic">Nervoso</hi>) Ma insomma, che vuoi fare?</p>
               <p>Vincenzo</p>
               <p>Annullare. Si può. Se la zia vuole, si può ancora.</p>
               <p>Giangiacomo</p>
               <p>Ma che c'entra la zia?</p>
               <p>Vincenzo</p>
               <p>La zia ha una grande autorità presso tutti i nostri genitori. Quando dice una cosa lei è sacra. Se no, è inutile. Siamo da capo con le tragedie. Muore mia suocera, mia madre mi maledice, mio padre si abbandona alla nevrastenia. Capisci? Il perno di tutto è la zia, la zia è la famiglia, la tradizione, la legge, il costume, il destino.</p>
               <p>Giangiacomo</p>
               <p>Oh, guarda!</p>
               <p>Vincenzo</p>
               <p>E tu mi devi assistere. Tu sarai il mio avvocato. Perché mia zia è tremenda. Ma con te, siccome non ti ha educato...</p>
               <p>Giangiacomo</p>
               <p>Cattiva?</p>
               <p>Vincenzo</p>
               <p>No, ma dura. Quando si mette in testa una cosa... Hai mai bevuto il caffelatte col cacao, senza averne voglia?</p>
               <p>Giangiacomo</p>
               <p>Io no.</p>
               <p>Vincenzo</p>
               <p>Adesso, per esempio, hai voglia di caffelatte col cacao?</p>
               <p>Giangiacomo</p>
               <p>Niente affatto.</p>
               <p>Vincenzo</p>
               <p>No? Lo berrai. Una tazza così. Mia zia ha sempre avuto questa idea: che nessuna coscienza umana possa resistere di fronte a una tazza di caffelatte col cacao. Non c'è mai stato modo di farle credere che ci repugnava. Solo a pensarci mi vengono i brividi. E se tenti di ribellarti ti trascina di violenza nel sentimento. Non c'è niente da fare.</p>
               <p>Giangiacomo</p>
               <p>No, no. Non so storie io. Troppi pasticci.</p>
               <p>Vincenzo</p>
               <p>Lo so.</p>
               <p>Giangiacomo</p>
               <p>Io non mi occuperò di questa faccenda. Però, potevi parlarmene prima. Ti avrei detto francamente che non potevi contare su di me. Ad un amico non si giuocano certi scherzi.</p>
               <p>Vincenzo</p>
               <p>Ma che ti piglia?</p>
               <p>Giangiacomo</p>
               <p>Scusa... Non c'è nessuna ragione che per salvare te io debba mettere in pericolo me.</p>
               <p>Vincenzo</p>
               <p>E che pericolo?</p>
               <p>Giangiacomo</p>
               <p>So io... Niente, io me ne vado.</p>
               <p>Vincenzo</p>
               <p>Che pericolo?</p>
               <p>Giangiacomo</p>
               <p>Oh, insomma, franchezza per franchezza. Credi proprio che io mi sia accodato al tuo carro nuziale per la tua bella faccia?</p>
               <p>Vincenzo</p>
               <p>No?</p>
               <p>Giangiacomo</p>
               <p>No, naturalmente. Io ho veduto un amico e poi una giovane sposa, bella, intelligente, attraente... Mi spiego? Tutto questo non sarà straordinario spero.</p>
               <p>Vincenzo</p>
               <p>Naturalissimo. Chi ti dice niente?</p>
               <p>Giangiacomo</p>
               <p>Grazie. Tu! Tu sapevi tutto. Ma io no. Se io avessi saputo come stavano le cose, già non sarei venuto con voi, o anche se fossi venuto non mi sarei compromesso.</p>
               <p>Vincenzo</p>
               <p>Compromesso? Disgraziato, che hai fatto?</p>
               <p>Giangiacomo</p>
               <p>Niente d'irreparabile, si intende.</p>
               <p>Vincenzo</p>
               <p>Nemmeno tu. Allora?</p>
               <p>Giangiacomo</p>
               <p>Ma io ho fatto la corte a tua moglie. Era mio dovere no?</p>
               <p>Vincenzo</p>
               <p>Perfettamente. E lei ci stava, scommetto.</p>
               <p>Giangiacomo</p>
               <p>Be', adesso lasciamo andare. Il fatto è che io ho detto delle cose, delle cose... Sai, quando si fa la corte a una donna si dicono delle cose...</p>
               <p>Vincenzo</p>
               <p>Avanti!</p>
               <p>Giangiacomo</p>
               <p>Ma, insomma, tu non capisci proprio niente...</p>
               <p>Vincenzo</p>
               <p>Che cosa hai detto?</p>
               <p>Giangiacomo</p>
               <p>E chi si ricorda. Certo devo averle detto che mi sentivo molto solo, non so, che se il destino mi avesse fatto incontrare una donna come lei... che con una donna come lei il matrimonio non era più una istituzione sociale, ma un abbonamento permanente alla felicità. Sai, tutte cose che dette a una donna maritata e innamorata del marito non hanno un significato e dette a una donna infelice che sta per dividersi legalmente, ne hanno un altro.</p>
               <p>Vincenzo</p>
               <p>(<hi rend="italic">Pensoso</hi>) Però, è strano. Tu sei riuscito a dire tutte queste cose a mia moglie ed io non me n'ero accorto...</p>
               <p>Giangiacomo</p>
               <p>Be', questo è naturale.</p>
               <p>Vincenzo</p>
               <p>A pensarci bene, tu non sei poi quel gentiluomo che sembri.</p>
               <p>Giangiacomo</p>
               <p>Senti caro, se vuoi un duello...</p>
               <p>Vincenzo</p>
               <p>Ma ti pare! Io facevo una osservazione puramente astratta e generica.</p>
               <p>Giangiacomo</p>
               <p>Insomma, mi dispiace dirti che sbrigati i miei affari qui, io ti saluto e se vorrai farmi sapere come è andata a finire, mi manderai una cartolina.</p>
               <p>Vincenzo</p>
               <p>Bell'amico!</p>
               <p>Giangiacomo</p>
               <p>Già, ma che cosa vorresti da me?</p>
               <p>Vincenzo</p>
               <p>Assistenza, compagnia, sostegno morale. Tu sarai simpaticissimo alla zia. Ha una passione per i giovani che non hanno ancora scelto una carriera nella vita.</p>
               <p>Giangiacomo</p>
               <p>E tua moglie dove la metti?</p>
               <p>Vincenzo</p>
               <p>Ma scusa, ti ho forse pregato io di farle la corte?</p>
               <p>Giangiacomo</p>
               <p>No, ma io ero lanciato...</p>
               <p>Vincenzo</p>
               <p>Taci. Ecco la zia.</p>
               <p>Lucia</p>
               <p>(<hi rend="italic">Entrando al braccio di Giovanna</hi>) Oh, Vincenzo, mio caro Vincenzo.</p>
               <p>Vincenzo</p>
               <p>Zia, zia cara! Finalmente! (<hi rend="italic">Si baciano</hi>).</p>
               <p>Lucia</p>
               <p>Ma come ti sei fatto bello! Guardatelo! Gli si legge in faccia la felicità. (<hi rend="italic">Confusa alla vista di Giangiacomo</hi>) E il signore?</p>
               <p>Giovanna</p>
               <p>Oh, scusa, zia, avevo dimenticato di parlartene. È un amico di Vincenzo. Veniva da queste parti per affari...</p>
               <p>Vincenzo</p>
               <p>Ho voluto che ti conoscesse... Mi sono permesso... Un vero amico. Giangiacomo Pastore.</p>
               <p>Lucia</p>
               <p>Di passaggio?</p>
               <p>Giangiacomo</p>
               <p>Sì, sì...</p>
               <p>Giovanna</p>
               <p>Ma verrà qui tutti i giorni perché ha ordinato un ritratto a olio a Vincenzo.</p>
               <p>Vincenzo</p>
               <p>Come? Già... È vero.</p>
               <p>Giangiacomo</p>
               <p>Però...</p>
               <p>Lucia</p>
               <p>(<hi rend="italic">A Vincenzo</hi>) E ti pare un soggetto artistico?</p>
               <p>Vincenzo</p>
               <p>Oh, certo. Scusa, guardalo bene. Mettiti di profilo. Così. Guarda che linea.</p>
               <p>Lucia</p>
               <p>Sì, sì, sarà. Si accomodi, signore. Mi farà l'onore di prendere qualche cosa con noi. Cinque minuti soli e poi lasceremo questi ragazzi un poco in pace a godersi queste ore di giubilo. (<hi rend="italic">Suona un campanello</hi>) Ninetta, servi.</p>
               <p>Ninetta</p>
               <p>(<hi rend="italic">Che è entrata</hi>) Subito, signorina, è tutto pronto.</p>
               <p>Vincenzo</p>
               <p>Ci siamo.</p>
               <p>Lucia</p>
               <p>Come dici?</p>
               <p>Vincenzo</p>
               <p>Niente zia.</p>
               <p>Lucia</p>
               <p>No, tu hai detto qualche cosa. Niente bugie eh?</p>
               <p>Vincenzo</p>
               <p>È stata Giovanna che ha parlato.</p>
               <p>Giovanna</p>
               <p>Io? Senti che sfacciato!</p>
               <p>Lucia</p>
               <p>Giovanna! Vergogna! Chiedi subito scusa a Cici.</p>
               <p>Vincenzo</p>
               <p>(<hi rend="italic">A Giangiacomo</hi>) Da bimbo mi chiamavano Cici.</p>
               <p>Giovanna</p>
               <p>Scusami, Cici.</p>
               <p>Lucia</p>
               <p>E tu dalle un bacio, via.</p>
               <p>Vincenzo</p>
               <p>(<hi rend="italic">Esegue con fatica</hi>).</p>
               <p>Lucia</p>
               <p>Ah! (<hi rend="italic">A Giangiacomo</hi>) E il signore ha fatto degli studi?</p>
               <p>Giangiacomo</p>
               <p>Dice a me? Sissignora, ho frequentato regolarmente l'università.</p>
               <p>Lucia</p>
               <p>Dottore?</p>
               <p>Giangiacomo</p>
               <p>Non ancora... Cioè, mai più.</p>
               <p>Lucia</p>
               <p>Male, male... Solo valgono al mondo le opere compiute. Le opere lasciate a metà sono... Che cosa sono, Cici, le opere lasciate a metà?</p>
               <p>Vincenzo</p>
               <p>Delle battaglie perdute, zia.</p>
               <p>Lucia</p>
               <p>Bravo. (<hi rend="italic">Entra Ninetta con un vassoio colmo di tazze e di biscotti</hi>) Meriti proprio il tuo caffelatte col cacao. Vedi che io ricordo le tue debolezze? Giovanna da brava, aiutami a servire.</p>
               <p>Giangiacomo</p>
               <p>Se la signorina permette...</p>
               <p>Lucia</p>
               <p>Signore, se non le dispiace...</p>
               <p>Giangiacomo</p>
               <p>Scusi. Se la signorina permette io non prenderei il caffelatte col cacao.</p>
               <p>Lucia</p>
               <p>Oh, ma il signore non sa che cosa è il mio caffelatte col cacao. Non ne berrà di simile da nessuna parte. Versagliene una bella tazza piena. Domandi un po' a Cici...</p>
               <p>Vincenzo</p>
               <p>Sì, veramente era molto buono, ma sai, non ho più lo stomaco d'allora e se proprio non ti dispiace...</p>
               <p>Lucia</p>
               <p>Oh, ma se è un tonico dello stomaco! Che cosa sono queste sciocchezze. Giovanna...</p>
               <p>Giovanna</p>
               <p>Ma non lo vedi che scherza? Anche stamattina venendo qui diceva: Chi sa se la zia si ricorda del mio caffelatte col cacao...</p>
               <p>Lucia</p>
               <p>Birbone! Meriteresti che non te lo dessi.</p>
               <p>Vincenzo</p>
               <p>È giusto, non me lo merito. Non me lo dare.</p>
               <p>Lucia</p>
               <p>Ma per questa volta... (<hi rend="italic">A Giangiacomo</hi>) È sempre stato un discolo, sa? Ma era il temperamento d'artista che influiva sul suo carattere. Io previdi che sarebbe stato pittore fin da quando aveva quattro anni. Aveva già un profondo senso del colore.</p>
               <p>Giovanna</p>
               <p>Già, aveva sempre il muso sporco.</p>
               <p>Lucia</p>
               <p>No, non esageriamo. Però non dava a vedere di essere un omino così elegante, così ordinato... Mi sembri un figurino da sartoria...</p>
               <p>Vincenzo</p>
               <p>Cosa?</p>
               <p>Lucia</p>
               <p>Si sta attenti quando parla la zia. Ma che cosa è quella cravattina, questi capelli impiastricciati, questa giacchetta striminzita? Un artista non è un uomo come tutti gli altri. Si deve vedere subito: capelli fluenti, cravatta svolazzante, vestiti comodi e un po' strani... Non farai mai nulla con quella riga nei pantaloni. Domani in paese compreremo tutto quello che ti occorre...</p>
               <p>Vincenzo</p>
               <p>(<hi rend="italic">Che ha finito di ingoiare il caffelatte</hi>) Ma zia, non vorrai che io faccia della eccentricità. È passato il tempo che gli artisti si distinguevano per la loro sporcizia.</p>
               <p>Lucia</p>
               <p>Ed è appunto da quel tempo che i pittori sono scomparsi dalla faccia della terra. Del resto, dimmi tu, Giovanna, parla tu. Era forse questo il tuo ideale di sposo?</p>
               <p>Giovanna</p>
               <p>Oh, zia, io non posso più giudicare Vincenzo.</p>
               <p>Lucia</p>
               <p>Cara, questa risposta merita un premio.</p>
               <p>Vincenzo</p>
               <p>Dalle un altro po' di caffelatte col cacao.</p>
               <p>Giangiacomo</p>
               <p>Oh, sì, sì...</p>
               <p>Lucia</p>
               <p>Prima al signore.</p>
               <p>Giovanna</p>
               <p>Sì, sì...</p>
               <p>Giangiacomo</p>
               <p>Grazie, squisito, ma ora basta. Ecco, un poco solo...</p>
               <p>Ninetta</p>
               <p>(<hi rend="italic">Entrando</hi>) È venuto l'autista del signor Pastore con l'automobile.</p>
               <p>Giangiacomo</p>
               <p>(<hi rend="italic">Alzandosi</hi>) Vengo, vengo subito... Signora, signorina...</p>
               <p>Lucia</p>
               <p>Sono molto contenta d'averla conosciuta. Solo mi duole per quella laurea. Avrebbe dovuto prenderla.</p>
               <p>Giangiacomo</p>
               <p>Ha ragione, sono stato un discolo.</p>
               <p>Lucia</p>
               <p>Domani, mentre Vincenzo incomincerà il suo ritratto, mi riprometto di persuaderla a prendere finalmente la laurea...</p>
               <p>Vincenzo</p>
               <p>Mentre gli faccio il ritratto?</p>
               <p>Lucia</p>
               <p>Sì. Posare non gli impedirà di ascoltare.</p>
               <p>Vincenzo</p>
               <p>Ma chi sa che faccia farà.</p>
               <p>Lucia</p>
               <p>Non è la faccia che importa: è l'anima.</p>
               <p>Giangiacomo</p>
               <p>Ecco, io sono già sistemato. Buona sera.</p>
               <p>Giovanna</p>
               <p>A rivederci Giangià.</p>
               <p>Vincenzo</p>
               <p>A domani. (<hi rend="italic">Giangiacomo via</hi>).</p>
               <p>Lucia</p>
               <p>Era tempo che se ne andasse. Domani dovrà sentirmi. Ora non perdiamo tempo. Ora dovete raccontarmi tutto, tutto di questi ultimi vostri giorni, giorni solenni e indimenticabili. Tu qui e tu qui... (<hi rend="italic">Li fa sedere su due cuscini uno a destra e uno a sinistra della sua poltrona formando un quadro edificante</hi>) E adesso ricordatevi che io vi ho insegnato a fare le aste, a compitare, che io ho guidato i vostri primi passi, che vi ho raccontato le storie degli antichi eroi e delle antiche virtù e poi ditemi la verità del vostro cuore. Siete felici? Uno alla volta. Sei felice?</p>
               <p>Giovanna</p>
               <p>(<hi rend="italic">Con fatica</hi>) Tanto.</p>
               <p>Vincenzo</p>
               <p>(<hi rend="italic">Con fatica</hi>) Tanto. (<hi rend="italic">Chinano la testa come mortificati, mentre Lucia solleva cautamente il suo medaglione alle labbra e lo bacia</hi>).</p>
               <p rend="center">FINE DELL’ATTO PRIMO</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__4819_1001406703"/>ATTO SECONDO<ptr type="bookmark-end" target="#id___RefHeading__4819_1001406703"/>
               </head>
               <p>La stessa scena.</p>
               <p>(Su una poltrona quasi sdraiata è Giovanna che fuma una sigaretta guardando oziosamente il soffitto. Si ode il cinguettare degli uccelli e un canto agreste in lontananza. Giovanna si annoia e appena gettata via una sigaretta ne riaccende un'altra. Ninetta entra per faccende.)</p>
               <p>Giovanna</p>
               <p>(<hi rend="italic">Impaurita dall'ingresso furtivo della cameriera ha avuto il gesto di nascondere la sigaretta, che poi ostenta quando vede non trattarsi della zia</hi>) Ninetta, è questa la pace dei campi?</p>
               <p>Ninetta</p>
               <p>Come dice?</p>
               <p>Giovanna</p>
               <p>Niente.</p>
               <p>Ninetta</p>
               <p>Eh? Fuma?</p>
               <p>Giovanna</p>
               <p>Fumo, ma non dirlo alla zia. Le daresti un grande dispiacere.</p>
               <p>Ninetta</p>
               <p>E allora non fumi.</p>
               <p>Giovanna</p>
               <p>Dispiacerebbe a me. S'è visto nessuno stamattina?</p>
               <p>Ninetta</p>
               <p>Ho veduto il signorino.</p>
               <p>Giovanna</p>
               <p>È alzato! Lo credevo in letto.</p>
               <p>Ninetta</p>
               <p>No, no. Si è alzato presto. È andato in paese con la signorina per delle compere. Ma non può tardare. Tra poco suonerò io stessa il gong della colazione.</p>
               <p>Giovanna</p>
               <p>C'è ancora il vecchio gong?</p>
               <p>Ninetta</p>
               <p>Sì, signora. Un po' più debole, naturalmente. Almeno io lo sento meno.</p>
               <p>Giovanna</p>
               <p>Filosoficamente è la stessa cosa.</p>
               <p>Ninetta</p>
               <p>Signora, mi permette una domanda?</p>
               <p>Giovanna</p>
               <p>Certo.</p>
               <p>Ninetta</p>
               <p>Quanto al dormire, adesso, si usa così come fanno loro, tra gli sposi?</p>
               <p>Giovanna</p>
               <p>Che cosa vuoi dire? Le camere divise?</p>
               <p>Ninetta</p>
               <p>Sì, la signorina zia si è meravigliata. Aveva fatto preparare apposta una camera.</p>
               <p>Giovanna</p>
               <p>Sì. Si usa così. Tutti così.</p>
               <p>Ninetta</p>
               <p>E perché poi?</p>
               <p>Giovanna</p>
               <p>Per comodità. Quando si dorme se uno tira calci...</p>
               <p>Ninetta</p>
               <p>E quando non si dorme?</p>
               <p>Giovanna</p>
               <p>Ninetta! Sei sconveniente.</p>
               <p>Ninetta</p>
               <p>Ah, già. Scusi. (<hi rend="italic">Ride vedendo Vincenzo che entra</hi>) Oh, come è vestito. Buon giorno, buon giorno! (<hi rend="italic">Via ridendo</hi>).</p>
               <p>Vincenzo</p>
               <p>(<hi rend="italic">Indossa un cappello alla raffaella, un'ampia giacca di velluto alla cacciatora, calzoni a scacchi bianchi e neri ma non eccessivamente sfacciati. Deve avere qualche cosa di comune, ma molto alla lontana, col Marcello della «Bohème». Osservandosi con irritazione</hi>) Ma fammi il piacere, guarda come mi ha conciato.</p>
               <p>Giovanna</p>
               <p>(<hi rend="italic">Ride</hi>) Bellissimo.</p>
               <p>Vincenzo</p>
               <p>Ma ti pare possibile?</p>
               <p>Giovanna</p>
               <p>Sì, è veramente un po' forte. Dovevi trovare il modo di rifiutarti.</p>
               <p>Vincenzo</p>
               <p>Non si può resistere. È inutile. Veramente lei avrebbe voluto che io mi mettessi un cappello... Se avessi visto che cappello aveva scelto! No, quel cappello no! Ho gridato «no» con tanta forza che per un attimo io ho avuto il sopravvento. Questo, alla fine, pare un basco. Un po' abbondante... Il cappellaio ne ha parecchi perché sono di un tipo adottato dall'asilo infantile del paese. Ho dovuto farlo un poco allargare. (<hi rend="italic">Se lo accomoda in testa davanti allo specchio</hi>) Pfu... Questo almeno... Che cosa hai da guardarmi?</p>
               <p>Giovanna</p>
               <p>Sembri un pittore.</p>
               <p>Vincenzo</p>
               <p>Sembro? Sono.</p>
               <p>Giovanna</p>
               <p>Voglio dire un pittore celebre.</p>
               <p>Vincenzo</p>
               <p>Lo sarò. Naturalmente fin che ho moglie...</p>
               <p>Giovanna</p>
               <p>Grazie.</p>
               <p>Vincenzo</p>
               <p>Non siamo d'accordo? Vuoi che ti dica la verità o dobbiamo cominciare anche noi come si usava una volta a dirci delle frottole per pura cortesia? (<hi rend="italic">Pausa</hi>) Oh, ma questo silenzio è opprimente. Non hai portato giù il grammofono?</p>
               <p>Giovanna</p>
               <p>È là. Ma lascialo stare.</p>
               <p>Vincenzo</p>
               <p>Facciamo almeno un poco di musica. (<hi rend="italic">Accenna</hi>).</p>
               <p>Giovanna</p>
               <p>Beato te. Tu sei felice.</p>
               <p>Vincenzo</p>
               <p>Sì, perché spero nell'avvenire.</p>
               <p>Giovanna</p>
               <p>Tu credi che la zia si renderà conto della nostra situazione?</p>
               <p>Vincenzo</p>
               <p>Perché no? Un po' alla volta.</p>
               <p>Giovanna</p>
               <p>Mah...</p>
               <p>Vincenzo</p>
               <p>Io ho cominciato ad accennare qualche cosa. Sì, stamattina in paese, per vendicarmi di questi pantaloni. Cominciato, bada. Ho detto, serio, proprio serio, tutto a un tratto: Senti zia, poi che siamo soli...</p>
               <p>Giovanna</p>
               <p>Bene, avanti.</p>
               <p>Vincenzo</p>
               <p>Niente, avanti. Mi sono fermato lì. Cosa vuoi? Mi ha guardato con certi occhi e poi ha detto con un sussulto: «Oh, Dio, c'è qualche disgrazia?». Allora io ho detto che non c'era nessuna disgrazia e basta.</p>
               <p>Giovanna</p>
               <p>(<hi rend="italic">sfiduciata</hi>) Lo vedi?</p>
               <p>Vincenzo</p>
               <p>Ma bisogna stare attenti perché sviene. Sviene di sicuro.</p>
               <p>Giovanna</p>
               <p>Così noi dovremo vivere insieme sempre.</p>
               <p>Vincenzo</p>
               <p>Ma lavora anche tu. Tu ti limiti a mettere le mani avanti intessendo un piccolo romanzo d'amore...</p>
               <p>Giovanna</p>
               <p>Con chi, per esempio?</p>
               <p>Vincenzo</p>
               <p>Credi che sia cieco? Con Giangiacomo.</p>
               <p>Giovanna</p>
               <p>Te ne sei accorto? Io credevo di essere stata tanto prudente...</p>
               <p>Vincenzo</p>
               <p>Ma io intuisco. Ti leggo i pensieri negli occhi. Stai attenta. Fin che ci sono io, giudizio, se no... E lavora. Pensa, escogita qualche cosa di utile... Pensa che tra l'altro noi potremmo essere vittime all'improvviso delle debolezze della carne e allora addio salvezza.</p>
               <p>Giovanna</p>
               <p>Oh, per questo stai tranquillo.</p>
               <p>Vincenzo</p>
               <p>(<hi rend="italic">Pausa</hi>) Ma questo silenzio è urtante. (<hi rend="italic">Mette in moto il grammofono che suona un jazz negro. I due si mettono macchinalmente a ballare</hi>).</p>
               <p>Lucia</p>
               <p>(<hi rend="italic">Entra e rimane estasiata a guardare i due ragazzi che ballano e poiché essi, vedendola, smettono</hi>) No, no, ballate, ballate. Se smettete per me, vado via subito.</p>
               <p>Giovanna</p>
               <p>No, zia, siamo stanchi.</p>
               <p>Vincenzo</p>
               <p>Si ballava perché non sapevamo più che cosa dire.</p>
               <p>Lucia</p>
               <p>Senti qui, lo scontroso, che si vergogna di essere in paradiso.</p>
               <p>Vincenzo</p>
               <p>Ma che paradiso. Piuttosto, senti zia...</p>
               <p>Lucia</p>
               <p>Che cosa c'è?</p>
               <p>Giovanna</p>
               <p>Sì, zia, se hai un momento di tempo...</p>
               <p>Lucia</p>
               <p>Di tempo? Perché?</p>
               <p>Vincenzo</p>
               <p>Mettiti a sedere qui. Qui stai più comoda.</p>
               <p>Lucia</p>
               <p>Ma che cosa avete?</p>
               <p>Giovanna</p>
               <p>Vorremmo parlarti.</p>
               <p>Lucia</p>
               <p>Mio Dio!</p>
               <p>Vincenzo</p>
               <p>Ma non incominciare a impressionarti subito. Che cosa ti prende?</p>
               <p>Lucia</p>
               <p>Sì, avete ragione. Ma, sapete, non sono più abituata ai ragazzi. Mi pare anzi impossibile di avere potuto vivere in mezzo a loro per tanto tempo. Mi fate l'impressione di proiettili che possono esplodere da un momento all'altro! Sì, è strano, ma è così. Prova ne sia che il mio cuore galoppa. Ah, si vede proprio che invecchio. Dunque, sentiamo.</p>
               <p>Vincenzo</p>
               <p>Ma prima calmati. Se mai, possiamo aspettare un altro giorno.</p>
               <p>Giovanna</p>
               <p>Sì, zia. Domani. Domani faremo due passi all'aperto...</p>
               <p>Vincenzo</p>
               <p>No, niente all'aperto. È meglio qui, nella sua comoda poltrona...</p>
               <p>Lucia</p>
               <p>Ma dunque, in nome di Dio che cosa avete? Parlate...</p>
               <p>Giovanna</p>
               <p>(<hi rend="italic">Butta in ischerzo il colloquio</hi>) Ah, ah, ci sei cascata. Ci sei cascata...</p>
               <p>Vincenzo</p>
               <p>Ci sei cascata!</p>
               <p>Lucia</p>
               <p>Che birbanti. E vi prendete gioco della vostra zia così?</p>
               <p>Vincenzo</p>
               <p>(<hi rend="italic">Serio</hi>) Ah, che bello scherzo.</p>
               <p>Lucia</p>
               <p>Vi prego, non fatelo più. M'aveva preso un affanno. (<hi rend="italic">Ride</hi>) Cari... Come quindici anni fa... Ma io qui faccio tardi. Ho una casa da governare.</p>
               <p>Giovanna</p>
               <p>T'aiuto.</p>
               <p>Lucia</p>
               <p>No, niente, ferma là. Tu sei la regina perché sei la giovane sposa della casa. Ballate ragazzi, ballate... (<hi rend="italic">Tenta di fare andare il grammofono</hi>) Come si fa con questo arnese?</p>
               <p>Giovanna</p>
               <p>(<hi rend="italic">Lo mette in moto</hi>).</p>
               <p>Lucia</p>
               <p>Ballate... (<hi rend="italic">I due ballano come prima</hi>) Cari! (<hi rend="italic">Resta un attimo a guardarli come in estasi, poi offesa dai suoni che vengono dal grammofono</hi>) Ma che razza d'inferno è questo? (<hi rend="italic">Se ne va</hi>).</p>
               <p>(Rimasti soli i due smettono lentamente e cautamente di ballare fino a che non siano certi di non essere osservati dalla zia).</p>
               <p>Vincenzo</p>
               <p>Uffah!</p>
               <p>Giovanna</p>
               <p>No, no, così è impossibile...</p>
               <p>Vincenzo</p>
               <p>Due cannonate di commozione ed eccoci qui, sbaragliati. Ah, il sentimento!</p>
               <p>Giovanna</p>
               <p>Ma come facevano a vivere una volta?</p>
               <p>Vincenzo</p>
               <p>Così fragili!</p>
               <p>Andrea</p>
               <p>(<hi rend="italic">Mostrandosi al fondo</hi>) Disturbo? Permesso?</p>
               <p>Vincenzo</p>
               <p>Venga avanti, venga avanti.</p>
               <p>Giovanna</p>
               <p>Buon giorno. Vuole la zia?</p>
               <p>Andrea</p>
               <p>No, no, volevo proprio loro. So che la zia alla mattina ha molte cose da fare e ho pensato che era il momento migliore per avere un breve colloquio con loro. (<hi rend="italic">A Vincenzo</hi>) Oh, guarda come è vestito. È la sua tenuta da lavoro?</p>
               <p>Giovanna</p>
               <p>Vero come sta bene?</p>
               <p>Andrea</p>
               <p>Bel giovanotto. Poi si vede l'estro.</p>
               <p>Vincenzo</p>
               <p>Bene, ora basta. Che cosa c'è?</p>
               <p>Andrea</p>
               <p>(<hi rend="italic">Titubante</hi>) Ecco, so che loro si trattengono poco tempo e io non ho la comodità di fare il furbo e di aspettare l'occasione. È una cosa molto importante e come devo dire? Molto delicata.</p>
               <p>Vincenzo</p>
               <p>Si sieda, prego. Che cosa accade?</p>
               <p>Giovanna</p>
               <p>Malattie forse?</p>
               <p>Andrea</p>
               <p>Malattie, no.</p>
               <p>Giovanna</p>
               <p>Dunque?</p>
               <p>Andrea</p>
               <p>Strano, non so da che parte cominciare.</p>
               <p>Vincenzo</p>
               <p>Cominci dalla fine.</p>
               <p>Andrea</p>
               <p>Sarà meglio. Si tratta di matrimonio. Del matrimonio della loro zia.</p>
               <p>Vincenzo</p>
               <p>La zia si sposa? Che stupida.</p>
               <p>Andrea</p>
               <p>Lei mi toglie il coraggio di parlare.</p>
               <p>Giovanna</p>
               <p>Non l'ascolti e venga al fatto.</p>
               <p>Andrea</p>
               <p>Ecco, vede? (<hi rend="italic">Si pente</hi>) No, non è possibile. Mi avvedo che non è possibile. Parlare di queste cose con dei giovani! Con dei giovani innamorati! Che cosa terribile il tempo! Venti anni di differenza ed ecco, non è più possibile parlare insieme.</p>
               <p>Vincenzo</p>
               <p>Dottore, parli liberamente, non vede che ho un costume di cinquantanni fa?</p>
               <p>Andrea</p>
               <p>Lei scherza, ma io... (<hi rend="italic">Reagendo</hi>) Insomma, io ho fatto sapere alla loro zia che io volontieri la sposerei. Se vogliono ridere, ridano pure.</p>
               <p>Giovanna</p>
               <p>Non c'è niente da ridere.</p>
               <p>Vincenzo</p>
               <p>Naturalmente. Non è mai tardi per farsi un focolare...</p>
               <p>Giovanna</p>
               <p>E allora? Come finisce questo romanzo?</p>
               <p>Andrea</p>
               <p>Niente romanzo, per carità. Siamo seri. Volevo sentire il loro parere in proposito.</p>
               <p>Vincenzo</p>
               <p>Insomma lei viene a chiederci ufficialmente la mano della zia.</p>
               <p>Andrea</p>
               <p>Ecco, press'a poco...</p>
               <p>Vincenzo</p>
               <p>Ma dico, ci ha pensato bene? Voglio dire ci sono delle intenzioni serie? Perché si fa presto a far girare la testa a una ragazza e poi...</p>
               <p>Giovanna</p>
               <p>No, Vincenzo, no...</p>
               <p>Vincenzo</p>
               <p>Tu stai zitta. Bisogna sapere le cose con chiarezza. Per esempio, può dirci qualche cosa intorno alle sue condizioni economiche? Perché non so se lei sa che la vita in due è più economica; ma costa il triplo.</p>
               <p>Giovanna</p>
               <p>Ma no, ma no...</p>
               <p>Andrea</p>
               <p>No, signora, il signore parla assennatamente e io rispondo subito. Un po' la vita solitaria che costa la metà, un po' la professione che in qualche periodo rende, un po' qualche cosuccia di famiglia, un mezzo milione di lire circa... Come vedono, sono preparato alla vita in due e anche in tre.</p>
               <p>Vincenzo</p>
               <p>Come in tre? È un cinico lei?</p>
               <p>Andrea</p>
               <p>(<hi rend="italic">Vivace</hi>) Dico, se venisse un piccolo... Non lo spero, non lo spero...</p>
               <p>Vincenzo</p>
               <p>Per carità, povero bambino...</p>
               <p>Andrea</p>
               <p>Perché?</p>
               <p>Vincenzo</p>
               <p>Ma sì, il cacao, Orazio Coclite...</p>
               <p>Giovanna</p>
               <p>Ma non perdiamoci in chiacchiere. Ha già parlato alla zia?</p>
               <p>Andrea</p>
               <p>Sì, per lettera.</p>
               <p>Giovanna</p>
               <p>Ha risposto?</p>
               <p>Andrea</p>
               <p>Vagamente. Ma, vedono, la loro zia ha una psicologia, dirò così, un poco complicata per un medico. Ma insomma non mi pare che in fondo, in fondo, ci sia nulla che... come dire? mi precluda... Non so se dico la parola esatta... la speranza... (<hi rend="italic">Sbuffa</hi>) Intendiamoci bene: io non amo la signorina Lucia.</p>
               <p>Giovanna</p>
               <p>No? Allora?</p>
               <p>Andrea</p>
               <p>Ma le voglio tanto bene. E per sposarsi, ci vuole appunto questo.</p>
               <p>Vincenzo</p>
               <p>Sì?</p>
               <p>Andrea</p>
               <p>Certo. La famiglia, secondo me, non è un divertimento per due persone di sesso diverso. È un'altra cosa, più seria, più complicata, più nobile... Se non fosse così non avrebbe resistito per tanti secoli, no?</p>
               <p>Vincenzo</p>
               <p>Già... Non ci avevo mai pensato.</p>
               <p>Giovanna</p>
               <p>(<hi rend="italic">Interrompendolo</hi>) Va bene, lei vuole che l'aiutiamo a realizzare il suo sogno?</p>
               <p>Andrea</p>
               <p>Sogno...? Progetto!</p>
               <p>Giovanna</p>
               <p>Bene. Faremo quanto sta in noi. Per quanto, se lei sapesse tante cose, lei comprenderebbe che in questo momento il nostro aiuto...</p>
               <p>Vincenzo</p>
               <p>Perché? Ma appunto per questo. Anzi. Lei sarà nostro zio. Deve essere nostro zio. Ce n'era bisogno perché non l'avevamo uno zio dottore... Avevamo uno zio colonnello, uno zio giudice... Ma uno zio dottore...</p>
               <p>Andrea</p>
               <p>Magari, magari...</p>
               <p>Vincenzo</p>
               <p>Ma lei deve incominciare ad essere nostro zio prima di esserlo. Abbiamo anche noi da realizzare...</p>
               <p>Andrea</p>
               <p>Un progetto?...</p>
               <p>Vincenzo</p>
               <p>Un sogno. Vero Giovanna? Un sogno. Noi aiutiamo lei a patto che lei aiuti noi...</p>
               <p>Andrea</p>
               <p>Ma certo. Di che si tratta?</p>
               <p>Vincenzo</p>
               <p>Ora le diremo. Una cosa seria, come la sua...</p>
               <p>Andrea</p>
               <p>Un matrimonio?</p>
               <p>Vincenzo</p>
               <p>Qualche cosa del genere, ma in un altro senso. Dunque noi aiutiamo lei e lei aiuta noi... Una mano lava l'altra. Benissimo. Ecco di che si tratta: lei è uomo di mondo e sa come vanno certe cose.</p>
               <p>Giangiacomo</p>
               <p>(<hi rend="italic">Entrando</hi>) Si può?</p>
               <p>Giovanna</p>
               <p>Avanti, avanti...</p>
               <p>Vincenzo</p>
               <p>(<hi rend="italic">Al dottore</hi>) Dopo, dopo. (<hi rend="italic">Andrea va a salutare Giangiacomo mentre Vincenzo si avvicina a Giovanna per sollecitarne la approvazione</hi>).</p>
               <p>Vincenzo</p>
               <p>(<hi rend="italic">A parte a Giovanna</hi>) Eh? Che ne dici?</p>
               <p>Giovanna</p>
               <p>Non ti illudere. Quello lì non è un alleato serio.</p>
               <p>Vincenzo</p>
               <p>Perché?</p>
               <p>Giovanna</p>
               <p>Perché sarà nostro zio.</p>
               <p>Vincenzo</p>
               <p>Speriamo che non si affezioni subito. D'altra parte senza qualcuno che ci aiuti.</p>
               <p>Giangiacomo</p>
               <p>Buon giorno, signora.</p>
               <p>Vincenzo</p>
               <p>Ciao, bello.</p>
               <p>Giangiacomo</p>
               <p>Ma come ti sei conciato?</p>
               <p>Andrea</p>
               <p>Sa che cosa mi diceva questo signore? Che le manca una cosa per essere perfetto: una pipa.</p>
               <p>Vincenzo</p>
               <p>L'ho su in camera.</p>
               <p>Giangiacomo</p>
               <p>Benissimo, sarai un perfetto tipo di cantante.</p>
               <p>Andrea</p>
               <p>Già da «Bohème». L'ho vista una volta, ho pianto come un vitello.</p>
               <p>Vincenzo</p>
               <p>Benissimo. Ha fatto bene a dirmelo. La zia ama la gente sensibile alla musica.</p>
               <p>Andrea</p>
               <p>(<hi rend="italic">A parte, a Vincenzo</hi>) Se le può essere utile allo scopo l'avverto che io ho anche una discreta voce da baritono leggero, che tra l'altro in certi casi mi è stata utile. Per la professione.</p>
               <p>Vincenzo</p>
               <p>Cosa?</p>
               <p>Andrea</p>
               <p>Avrà letto in qualche parte che la musica è un potente mezzo terapeutico. Quando scientificamente non c'è una via chiara da seguire, si tenta di influenzare il sistema nervoso del paziente.</p>
               <p>Vincenzo</p>
               <p>Con una romanza da baritono leggero.</p>
               <p>Andrea</p>
               <p>In mancanza d'altro.</p>
               <p>Vincenzo</p>
               <p>E guariscono?</p>
               <p>Andrea</p>
               <p>No, ma muoiono serenamente. Bene, io vado. Chiedo scusa a tutti ma mi aspetta un malato a un chilometro di qui. Signora, ossequi.</p>
               <p>Vincenzo</p>
               <p>Dottore, l'accompagno. (<hi rend="italic">Ai due che restano mentre il dottore è già uscito</hi>) Torno subito. Posso tornare da un momento all'altro. (<hi rend="italic">Via</hi>).</p>
               <p>Giovanna</p>
               <p>Ha sentito che cosa ha detto mio marito?</p>
               <p>Giangiacomo</p>
               <p>Sì. Non mi pare di molto buon gusto...</p>
               <p>Giovanna</p>
               <p>Oh, i mariti...</p>
               <p>Giangiacomo</p>
               <p>(<hi rend="italic">Muovendosi per uscire)</hi> Mi farà la cortesia di dirgli che me ne sono andato subito.</p>
               <p>Giovanna</p>
               <p>No, via, non dia importanza a queste cose. Si sieda. Mi può ascoltare?</p>
               <p>Giangiacomo</p>
               <p>(<hi rend="italic">Imbarazzato</hi>) Veramente le dirò che sono venuto di passaggio. Volevo comunicare a Vincenzo che avevo ricevuto un telegramma da Milano che mi obbliga a partire presto. Sabato al più tardi.</p>
               <p>Giovanna</p>
               <p>E dove va?</p>
               <p>Giangiacomo</p>
               <p>In Africa, alla caccia grossa. Era una cosa stabilita da molto tempo. Non c'era che da fissare la data. Ecco qua, i miei amici. (<hi rend="italic">Mostra un telegramma</hi>) Vede? «Tutto sommato meglio partire subito imbarco martedì Napoli Conte Grande».</p>
               <p>Giovanna</p>
               <p>In Africa? Bene. Senta. Ho una ispirazione. Ieri, in treno, profittando dell'assenza di mio marito, lei mi ha accarezzato una mano. No?</p>
               <p>Giangiacomo</p>
               <p>(<hi rend="italic">A disagio</hi>) Sì, ma....</p>
               <p>Giovanna</p>
               <p>Dieci minuti prima di arrivare alla stazione, profittando della distrazione di mio marito che si divertiva a gettare delle buccie d'arancio dal finestrino, lei mi ha passato un braccio dietro la vita e tric... ha stretto.</p>
               <p>Giangiacomo</p>
               <p>Le ho fatto male?</p>
               <p>Giovanna</p>
               <p>Non dico questo. Quando mi è caduta la borsetta nell'andito oscuro di questa casa e ci siamo chinati tutti e due, lei ha trovato modo di darmi un bacio qui, dietro l'orecchio.</p>
               <p>Giangiacomo</p>
               <p>Trovato modo... Trovato l'orecchio. Ma insomma lei avrebbe dovuto protestare subito e non aspettare ventiquattro ore per sollevare dei reclami.</p>
               <p>Giovanna</p>
               <p>Io non sollevo reclami. Io domando semplicemente perché ha fatto tutto ciò.</p>
               <p>Giangiacomo</p>
               <p>Ma, così...</p>
               <p>Giovanna</p>
               <p>Si è reso conto della importanza di queste cose e delle responsabilità che esse comportano ?</p>
               <p>Giangiacomo</p>
               <p>Responsabilità? Un po' di corte... Un dovere... Lei è una bella signora... Suo marito è un mio caro amico... Che responsabilità?</p>
               <p>Giovanna</p>
               <p>Ma io non conto niente? E se mi fossi innamorata di lei?</p>
               <p>Giangiacomo</p>
               <p>Non lo dica! Come potrei crederlo? Lei dice di essere una donna moderna; ora una donna moderna deve sapere che le storie che si raccontavano una volta sugli amori fulminei non sono più credibili.</p>
               <p>Giovanna</p>
               <p>Innamorata, forse no... Ma turbata... Non c'è nulla di romantico in tutto ciò.</p>
               <p>Giangiacomo</p>
               <p>Benissimo. Allora lei è turbata. E che cosa vuole da me?</p>
               <p>Giovanna</p>
               <p>(<hi rend="italic">Pausa</hi>) Una sigaretta? (<hi rend="italic">Offre</hi>).</p>
               <p>Giangiacomo</p>
               <p>No, grazie.</p>
               <p>Giovanna</p>
               <p>Posso fumare io? Le dà noia?</p>
               <p>Giangiacomo</p>
               <p>Per carità.</p>
               <p>Giovanna</p>
               <p>È strano. Si direbbe che le ragioni per le quali lei mi fece l'onore di tante attenzioni siano scomparse del tutto. Forse non le piaccio più?</p>
               <p>Giangiacomo</p>
               <p>Oh, che dice? È deliziosa...</p>
               <p>Giovanna</p>
               <p>E allora?</p>
               <p>Giangiacomo</p>
               <p>Vede? Voglio essere franco con lei. Lo merita. Io sulle prime avevo creduto di avere di fronte a me una coppia di sposi felici. Ecco perché...</p>
               <p>Giovanna</p>
               <p>Ma, dico, non le pare un po' forte?</p>
               <p>Giangiacomo</p>
               <p>Perché? Io sono scapolo. Ora, gli scapoli da quando esiste il matrimonio sono attratti dalle felicità coniugali come le farfalle dalle lampade accese. Ma voi due non fate che bisticciarvi ogni momento e per qualsiasi causa. Non si fa così se ci si vuol fare amare. Ci vuole pace nelle famiglie. Insomma, signora, non fa piacere accorgersi di essere presi in considerazione da una donna soltanto perché è stanca del marito e cerca un appoggio per sostituire il marito che intende piantare.</p>
               <p>Giovanna</p>
               <p>Ah, lei ha capito tutto questo? Ma come diventano intelligenti questi uomini!</p>
               <p>Giangiacomo</p>
               <p>Non mi vanto. Vincenzo si è confidato.</p>
               <p>Giovanna</p>
               <p>Che imbecille! Non lo credevo così vecchio stile.</p>
               <p>Giangiacomo</p>
               <p>Ma che vecchio stile, poveraccio! Si metta nei suoi panni. Del resto, in questa materia è tutto vecchio stile. Anche lei.</p>
               <p>Giovanna</p>
               <p>Io?</p>
               <p>Giangiacomo</p>
               <p>Ma sì. In sostanza, le donne di oggi come quelle di ieri quando sono stanche di un uomo o quando lo perdono ne cercano subito un altro. In tutto questo armeggio l'amore è un puro caso. Per le donne, l'importante oggi come ieri è trovare un padrone a cui dare degli ordini.</p>
               <p>Giovanna</p>
               <p>La sa lunga lei.</p>
               <p>Giangiacomo</p>
               <p>Il bisogno aguzza l'ingegno.</p>
               <p>Giovanna</p>
               <p>Il bisogno di liberarsi di me?</p>
               <p>Giangiacomo</p>
               <p>Ma santo cielo! Perché le donne quando non sanno come risolvere il problema della loro vita vanno a complicare la vita degli uomini? Insomma, lei ha un programma definito in testa?</p>
               <p>Giovanna</p>
               <p>Sì, io voglio vivere secondo la mia volontà, le mie inclinazioni spirituali, il mio gusto...</p>
               <p>Giangiacomo</p>
               <p>E lei crede che io le permetterei tutta questa roba, più di quello che non gliela permetta suo marito? Ma padrone per padrone, perché non si cerca un principale? Si trovi un impiego: conquisti la sua indipendenza sociale e poi faccia tutto ciò che vuole.</p>
               <p>Giovanna</p>
               <p>Grazie del consiglio sentimentale. Ma insomma, lei parte.</p>
               <p>Giangiacomo</p>
               <p>Vado in Africa. Sabato sera.</p>
               <p>Giovanna</p>
               <p>Le chiedo un grande favore. Sabato sera lei mi rapisce.</p>
               <p>Giangiacomo</p>
               <p>Cosa?</p>
               <p>Giovanna</p>
               <p>Non fantastichi. Lei conosce la situazione. Ebbene devo dirle che io non ho alcuna fiducia nelle trattative diplomatiche. Non si verrà mai a capo di nulla senza un colpo netto ed energico. Sabato sera lei viene qui sotto, fa un fischio, canta una canzonetta, io scendo e via. Poi mi deposita in qualche luogo e prosegue per conto suo. Mi basta l'aria dello scandalo. Non abbia paura perché sono capace di farle ottenere il nulla osta da mio marito.</p>
               <p>Giangiacomo</p>
               <p>(<hi rend="italic">Pausa</hi>) Bene, bene... Dopo tutto è come un servizio di tassì... E dove la sbarco?</p>
               <p>Giovanna</p>
               <p>Dove vuole, in Africa magari.</p>
               <p>Giangiacomo</p>
               <p>No. Preferisco prima. Ah... Che bel caso... La più curiosa avventura della mia vita... Il rapimento bianco di una donna che avrebbe potuto essere la mia amante... (<hi rend="italic">Interrompendosi</hi>) Ma dico, mi giuri che non sta facendo della caccia grossa.</p>
               <p>Giovanna</p>
               <p>Oh, lei crede di essere una bestia così importante?</p>
               <p>Giangiacomo</p>
               <p>Grazie. Allora a sabato. Una canzone...</p>
               <p>Giovanna</p>
               <p>Sì, ma diamoci un contegno. Potrebbe venire qualcuno... Vuol sentire l'ultimo disco di musica negra? Non ne sentirà di simili nemmeno al Congo. Colore locale.</p>
               <p>Giangiacomo</p>
               <p>Infatti la musica negra è il colore locale del mondo civile. (<hi rend="italic">Suonano e ballano</hi>).</p>
               <p>Lucia</p>
               <p>(<hi rend="italic">Compare di nuovo sulla porta e resta stupefatta</hi>) Ma come? Non ballavi con tuo marito dianzi?</p>
               <p>Giovanna</p>
               <p>(<hi rend="italic">Che ha smesso di ballare</hi>) Volevo fargli sentire un disco nuovo. (<hi rend="italic">Il grammofono tace</hi>).</p>
               <p>Lucia</p>
               <p>Ma si ascolta con le gambe quella roba là?</p>
               <p>Giangiacomo</p>
               <p>Veramente io me ne stavo andando.</p>
               <p>Lucia</p>
               <p>Bel modo di parlare: me ne stavo andando.</p>
               <p>Giangiacomo</p>
               <p>Stavo...</p>
               <p>Lucia</p>
               <p>Niente stavo. Ero sul punto, sulle mosse. Ecco la giusta locuzione.</p>
               <p>Giangiacomo</p>
               <p>(<hi rend="italic">Seccato</hi>) Ma, senta, oramai, quel che ho imparato ho imparato.</p>
               <p>Lucia</p>
               <p>Comoda teoria.</p>
               <p>Giangiacomo</p>
               <p>(<hi rend="italic">Trattenendo un sospiro di impazienza)</hi> Insomma, ero sulle mosse per andarmene e porgo all'eletta comitiva i miei saluti. Parto.</p>
               <p>Giovanna</p>
               <p>Pensa, zia, va in Africa alla caccia grossa. Che fortunato!</p>
               <p>Lucia</p>
               <p>Fortunato perché va ad ammazzare delle povere bestie feroci? Io non approvo i divertimenti violenti.</p>
               <p>Giangiacomo</p>
               <p>Ma, signorina, creda che anche giuocare a sette e mezzo è una ebbrezza che stanca, alla fine.</p>
               <p>Lucia</p>
               <p>Sì, sì, capisco. Spero che lei vorrà farmi la cortesia di ascoltare alcune cose che debbo dirle a quattr'occhi. Ho studiato il suo caso. Lei aveva bisogno che qualcuno mettesse in ordine la sua vita interiore e la indirizzasse.</p>
               <p>Giangiacomo</p>
               <p>Ma, vede... Ho molte cose da fare prima di partire.</p>
               <p>Lucia</p>
               <p>Non si tratta che di pochi minuti.</p>
               <p>Vincenzo</p>
               <p>(<hi rend="italic">Entrando</hi>) Eccomi qua.</p>
               <p>Lucia</p>
               <p>Dove sei stato?</p>
               <p>Vincenzo</p>
               <p>Io? Ho accompagnato il dottore.</p>
               <p>Lucia</p>
               <p>Il dottore era qui?</p>
               <p>Vincenzo</p>
               <p>Sì. Che caro uomo quel dottore...</p>
               <p>Giovanna</p>
               <p>Tanto caro.</p>
               <p>Lucia</p>
               <p>Ma che cosa voleva da te?</p>
               <p>Giovanna</p>
               <p>Ma niente, zia.</p>
               <p>Lucia</p>
               <p>Rispondi quando sei interrogata. Che cosa voleva?</p>
               <p>Vincenzo</p>
               <p>Ma niente. Abbiamo parlato del più e del meno.</p>
               <p>Lucia</p>
               <p>Guardami in faccia.</p>
               <p>Vincenzo</p>
               <p>(<hi rend="italic">Mostrandosi a volto aperto</hi>) Eccomi. Non dico bugie. Guarda anche nella fronte, non si vede nulla...</p>
               <p>Lucia</p>
               <p>Bene, basta così.</p>
               <p>Vincenzo</p>
               <p>Che caro uomo quel dottore.</p>
               <p>Giovanna</p>
               <p>Sì, tanto.</p>
               <p>Vincenzo</p>
               <p>Parliamo un poco del dottore.</p>
               <p>Giangiacomo</p>
               <p>Scusa... Stavo... Ero sulle mosse per andarmene.</p>
               <p>Vincenzo</p>
               <p>No, via, un momento.</p>
               <p>Lucia</p>
               <p>Ma se il signore non può.</p>
               <p>Vincenzo</p>
               <p>Prendi almeno un vermouth. Zia, hai un vermouth?</p>
               <p>Lucia</p>
               <p>Niente vermouth. È un veleno.</p>
               <p>Vincenzo</p>
               <p>Sì, ma per un amico...</p>
               <p>Giangiacomo</p>
               <p>Grazie, caro, sei pieno di pensieri delicati.</p>
               <p>Lucia</p>
               <p>Se il signore vuole restare a colazione.</p>
               <p>Giangiacomo</p>
               <p>Grazie, signorina Lucia. (<hi rend="italic">Le si avvicina per salutarla</hi>).</p>
               <p>Lucia</p>
               <p>(<hi rend="italic">Con circospezione</hi>) Senta, non mi farà, spero, lo scherzo di andarsene senza ascoltarmi. Mi guardi negli occhi. Bravo. Ho capito tutto, sa? Tutto.</p>
               <p>Giangiacomo</p>
               <p>(<hi rend="italic">Che non riesce a tenere un contegno molto serio</hi>) Mi scusi, tutto che?</p>
               <p>Lucia</p>
               <p>Tutto. Ma non è questo il momento. Le dico soltanto che la sua decisione di partire, di allontanarsi per sempre, mi piace. La innalza ai miei occhi. Lei non va in Africa alla caccia grossa. Lei fugge il male che le insidia il cuore. Un amore infelice, non è vero?</p>
               <p>Giangiacomo</p>
               <p>Ma che cosa pensa? Un amore? (<hi rend="italic">Ride</hi>). No, signorina Lucia. Permetta che le dia a mia volta un consiglio. Non si fidi della pedagogia, non ha mai servito che ad educare i maestri. (<hi rend="italic">Ride ancora, ma i suoi occhi cadono sul medaglione e immediatamente il riso si spegne sulle sue </hi>
                  <hi rend="italic">labbra</hi>). To'...</p>
               <p>Lucia</p>
               <p>(<hi rend="italic">Coprendo pudicamente con la mano il medaglione</hi>) Eh?</p>
               <p>Giangiacomo</p>
               <p>(<hi rend="italic">Imbarazzato</hi>) Niente... domandavo se è antico...</p>
               <p>Lucia</p>
               <p>(<hi rend="italic">Mostrandoglielo</hi>) La rilegatura è del Cinquecento.</p>
               <p>Vincenzo</p>
               <p>Insomma Giangiacomo, deciditi. Te ne vai o no?</p>
               <p>Giovanna</p>
               <p>Non faccia cerimonie, resti a colazione.</p>
               <p>Giangiacomo</p>
               <p>Come? A colazione? Ma, ecco, se proprio volete e non disturbo...</p>
               <p>Giovanna</p>
               <p>L'ha invitato la zia, dunque...</p>
               <p>Giangiacomo</p>
               <p>Sì, molto gentile. Allora, resto. Il permesso di mandare un avvertimento a casa. Un attimo solo. (<hi rend="italic">Via di </hi>
                  <hi rend="italic">corsa mentre gli altri lo seguono imbarazzati e stupiti del mutamento</hi>).</p>
               <p>Vincenzo</p>
               <p>Ma che cos'ha?</p>
               <p>Lucia</p>
               <p>Eh, capisco io. Quell'uomo ha un tormento segreto...</p>
               <p>Vincenzo</p>
               <p>Prima di colazione è facile averne.</p>
               <p>Lucia</p>
               <p>No, no; so, io, capisco tutto...</p>
               <p>Vincenzo</p>
               <p>Sì? Allora spiegami il dottore.</p>
               <p>Lucia</p>
               <p>Il dottore? E che c'è da spiegare?</p>
               <p>Vincenzo</p>
               <p>Mi sembra tanto strano... Pieno di interesse.</p>
               <p>Giovanna</p>
               <p>A me pare un imbecille.</p>
               <p>Lucia</p>
               <p>Questo no. Un medico, specialmente in campagna, merita tutto il nostro rispetto. Porta per i casolari la luce della scienza e della carità. Solo, per lande sconfinate combatte contro i pericoli di tutti. È una vita nobile. E non so poi quanti ne sentano la poesia come questo nostro dottore che tu definisci un imbecille, perché non capisci nulla.</p>
               <p>Giovanna</p>
               <p>Scusami, zia, hai ragione, non ci avevo pensato.</p>
               <p>Vincenzo</p>
               <p>Che uomini una volta!</p>
               <p>Giovanna</p>
               <p>Puoi dirlo! Voi giovani moderni, invece, non sapete nemmeno che cosa significhi amare una donna. Egoisti e presuntuosi, non pensate che a voi stessi e poi vi meravigliate se le vostre donne prendono il volo.</p>
               <p>Lucia</p>
               <p>(<hi rend="italic">Scandolezzata</hi>) Ma Giovanna, che cosa dici? Non ti vergogni?</p>
               <p>Vincenzo</p>
               <p>Lasciala dire, zia, se vuoi sentirne delle belle. Come se le donne d'oggi meritassero una particolare considerazione. Siete così poco interessanti che la fate venire voi la voglia di essere traditi. Perché è una liberazione finalmente.</p>
               <p>Lucia</p>
               <p>Oh, cielo! E io li ho benedetti tutte le sere col segno della croce!</p>
               <p>Giovanna</p>
               <p>Calmati zia, tutto questo è per dire che dopo tutto capisco benissimo come un uomo del genere del dottore possa invece rendere felice una donna.</p>
               <p>Vincenzo</p>
               <p>Su questo siamo d'accordo. Non è vero, zia, che è così?</p>
               <p>Lucia</p>
               <p>(<hi rend="italic">Imbarazzata</hi>) Ma, può anche essere. Ma alla fine non ha preso moglie.</p>
               <p>Giovanna</p>
               <p>Potrebbe prenderla.</p>
               <p>Lucia</p>
               <p>(<hi rend="italic">Sospettosa</hi>) A quella età?</p>
               <p>Vincenzo</p>
               <p>Perché no? È forte come una quercia.</p>
               <p>Lucia</p>
               <p>Potrà essere abile alle fatiche di guerra, ma quanto all'amore inteso come sentimento sovrano... figli miei... Ma dico, si può sapere perché abbiamo scelto questo strano argomento di conversazione?</p>
               <p>Vincenzo</p>
               <p>In campagna... Che cosa si fa in campagna? Si parla del più e del meno...</p>
               <p>Giovanna</p>
               <p>E ci domandavamo come mai una donna come te, bella, colta, fine, non abbia mai pensato di profittare della sola cosa buona che avesse il tuo tempo: gli uomini.</p>
               <p>Vincenzo</p>
               <p>E sei ancora in tempo, zia...</p>
               <p>Lucia</p>
               <p>Ma, ma, ma... Che cosa imbrogliate? Che razza di discorsi vi permettete con me? Vi proibisco di mancarmi di rispetto, capite? Vi ho insegnato che la vecchiaia va rispettata. Sta' a vedere che a questa età mi devo sentir parlare del mio matrimonio proprio da voi.</p>
               <p>Giovanna</p>
               <p>E non mi hai sempre parlato tu del mio?</p>
               <p>Lucia</p>
               <p>Ma, grazie a Dio, io avevo qualche cosa da insegnarti. No?</p>
               <p>Giovanna</p>
               <p>Scusa, zia, credi proprio che non abbia nulla da insegnarti io? Se venisse al mondo Maria Stuarda non potrei forse darle degli ottimi consigli sul modo di comportarsi?</p>
               <p>Lucia</p>
               <p>Ma senti, senti...</p>
               <p>Vincenzo</p>
               <p>È fatta: attacca con la storia.</p>
               <p>Lucia</p>
               <p>Ma benedetta ragazza, tu hai quattro secoli di vantaggio su quella sventurata.</p>
               <p>Giovanna</p>
               <p>Questo significa che io sono più vecchia di lei di quattro secoli. Come sono più vecchia di te di venti anni.</p>
               <p>Vincenzo</p>
               <p>Sì, sì, ha ragione lei... Quando mi cullavi tra le tue braccia, credevi di avere a che fare con un bambino, non è vero? Niente affatto: ero tuo nonno.</p>
               <p>Lucia</p>
               <p>Oh, la mia povera testa. Vi confesso che provo una profonda umiliazione nel sentirmi oramai incapace di tenervi testa. Siete cattivi... Non dovete burlarvi di me. (<hi rend="italic">Si intenerisce</hi>) Non ho altro bene che voi, a questo mondo.</p>
               <p>Vincenzo</p>
               <p>No, zia, fammi il piacere di non piangere. Guarda, piuttosto ti domandiamo scusa.</p>
               <p>Giovanna</p>
               <p>Credevamo di poter parlare di tutto con te. Si discuteva e ci si domandava, così, accademicamente, come mai la zia è rimasta sempre sola. Che male c'è?</p>
               <p>Lucia</p>
               <p>Ve lo dirò. Perché io non ho potuto realizzare il mio sogno come voi avete fatto. Io non ho mai potuto concepire il matrimonio che come la benedizione di Dio su un grande amore.</p>
               <p>Giovanna</p>
               <p>No, zia, il matrimonio non è un divertimento per due persone di sesso diverso.</p>
               <p>Vincenzo</p>
               <p>È una cosa più seria, più lunga... Dura da secoli.</p>
               <p>Giovanna</p>
               <p>Ci si sposa per avere qualcuno intorno a sé, per avere dei bambini...</p>
               <p>Vincenzo</p>
               <p>Per avere un posto anche piccolo dove essere il padrone assoluto e comandare a bacchetta e far marciare in gamba i ragazzi, se ci sono.</p>
               <p>Giovanna</p>
               <p>Essere un aiuto per il marito.</p>
               <p>Vincenzo</p>
               <p>Per la moglie un sostegno.</p>
               <p>Giovanna</p>
               <p>Allearsi contro la vita.</p>
               <p>Vincenzo</p>
               <p>Volersi bene.</p>
               <p>Lucia</p>
               <p>(<hi rend="italic">Che ha ascoltato chinando la testa, si alza di scatto</hi>) Basta, adesso basta! Non ne posso più. Mi avete confusa, stordita... (<hi rend="italic">Via. I due restano per un attimo silenziosi a guardarsi</hi>).</p>
               <p>Vincenzo</p>
               <p>Dico, sai che, a parte Maria Stuarda, hai detto delle cose belle? Mi hai quasi commosso.</p>
               <p>Giovanna</p>
               <p>Sì... Anche tu parevi convinto.</p>
               <p>Vincenzo</p>
               <p>Sai? Certe cose sono sorprendenti. Avevo come la intenzione di dire delle bugie e avevo come l'impressione di dire delle verità.</p>
               <p>Giovanna</p>
               <p>(<hi rend="italic">Dopo una pausa</hi>) Hai detto tutto al dottore?</p>
               <p>Vincenzo</p>
               <p>Sì. Saltava come un capriolo. Non voleva credere. Poi, quando si è calmato, ha dichiarato solennemente che non ne farà nulla fino a che non sia definitivamente nostro zio.</p>
               <p>Giangiacomo</p>
               <p>(<hi rend="italic">Rientrando sempre imbarazzato e incerto come quando è uscito</hi>) Eccomi qua. Siete soli?</p>
               <p>Vincenzo</p>
               <p>La zia è andata a preparare per te.</p>
               <p>Giangiacomo</p>
               <p>Dite un po': da quanto tempo lo porta vostra zia quel medaglione?</p>
               <p>Giovanna</p>
               <p>E chi lo sa? Da quando mi ricordo, io, mi ha sempre fatto pregare tutte le sere per quel signore. Anzi, mi sono stupita che non abbia ripreso quell'abitudine ieri sera.</p>
               <p>Giangiacomo</p>
               <p>Ma... Quel signore...</p>
               <p>Vincenzo</p>
               <p>Ah, io non le ho mai chiesto nulla. Perché?</p>
               <p>Giangiacomo</p>
               <p>Così, una curiosità. Domandavo se lo aveva da molto tempo, ecco tutto.</p>
               <p>Vincenzo</p>
               <p>Io me lo mettevo in bocca quando facevo i denti.</p>
               <p>Lucia</p>
               <p>(<hi rend="italic">Rientrando più serena. A Giangiacomo</hi>) Oh, già ritornato? Bravo. Ora parlerò con lei.</p>
               <p>Vincenzo</p>
               <p>Sì, sì, sentiamo: per me è una gioia sentir parlare la zia con un altro.</p>
               <p>Lucia</p>
               <p>Niente affatto. Voi due uscite. Andate nella vigna a prendere dell'uva. Prenderete anche un po' di sole. Credo che ne abbiate bisogno. Siete pallidi. Ecco due cestine: una a te e una a te. E non fate gli sciocchi. Potete darvi il braccio. Bravi. Potete anche stare più stretti. È bello vedere due giovani sposi che si amano e non si vergognano. Brava. Appoggia la tua testina sulla spalla di tuo marito e pensa che questa gioia che ti tocca, non è di tutti. Andate.</p>
               <p>Vincenzo</p>
               <p>(<hi rend="italic">Che si è docilmente prestato come Giovanna alla composizione del quadretto</hi>) Va bene così? E adesso che cosa potremmo cantare? Quando è di maggio...</p>
               <p>Lucia</p>
               <p>In fondo non sei che un burlone. Guardate di ritornare appena udite il gong della colazione.</p>
               <p>Vincenzo</p>
               <p>(<hi rend="italic">Da parte, a Giangiacomo, mentre esce</hi>) Povero amico mio, preparati ad affrontare Orazio Coclite. (<hi rend="italic">Via canterellando</hi>).</p>
               <p>Lucia</p>
               <p>(<hi rend="italic">Sola con Giangiacomo</hi>) Dunque a noi due: lei sta per partire.</p>
               <p>Giangiacomo</p>
               <p>Sì, però...</p>
               <p>Lucia</p>
               <p>Mi lasci dire. Io credo che lei non ami affatto la caccia grossa.</p>
               <p>Giangiacomo</p>
               <p>Ma ecco, veramente non è che un capriccio.</p>
               <p>Lucia</p>
               <p>Lei parte per fuggire mia nipote.</p>
               <p>Giangiacomo</p>
               <p>Ma, sa, veramente...</p>
               <p>Lucia</p>
               <p>Non mi si può nascondere nulla. Lei ama appassionatamente mia nipote.</p>
               <p>Giangiacomo</p>
               <p>Io? Lei crede che sia per questo? Oh no! (<hi rend="italic">Ride </hi>
                  <hi rend="italic">rispettosamente</hi>). No, signorina, le giuro!</p>
               <p>Lucia</p>
               <p>Non giuri. Sta male giurare. Non si deve mai giurare, specialmente quando non si dice la verità. Lei ama mia nipote al punto che da gentiluomo come è, preferisce andare lontano per il mondo a cercare in qualche luogo l'oblio e la pace del suo cuore. Bravo. Fa bene. Bisogna sapere combattere contro le cattive tentazioni. Ebbene vada e che sia benedetto del bene che fa. Benedetto anche nel suo amore infelice. L'amore, anche quando non è corrisposto, anche quando non si traduce in una tangibile felicità, ha sempre un suo raggio di bellezza che eleva l'anima verso l'alto.</p>
               <p>Giangiacomo</p>
               <p>Signorina... non creda... come devo dirle...</p>
               <p>Lucia</p>
               <p>Allora perché parte così precipitosamente?</p>
               <p>Giangiacomo</p>
               <p>Ma, così... Certo è bene lasciare due giovani sposi nella piena libertà di godersi la loro luna di miele.</p>
               <p>Lucia</p>
               <p>Lo vede che c'entra mia nipote? Oh, non mi sbagliavo. Quando un uomo si abbandona ad atti impulsivi come questa sua partenza, ci deve per forza essere di mezzo l'amore. Sempre. L'amore è tutto.</p>
               <p>Giangiacomo</p>
               <p>Lei crede?</p>
               <p>Lucia</p>
               <p>Vedo. So.</p>
               <p>Giangiacomo</p>
               <p>Anche per lei?</p>
               <p>Lucia</p>
               <p>Ma scusi io che c'entro? Io sono vecchia.</p>
               <p>Giangiacomo</p>
               <p>Forse è più giovane di me. Lei ha amato.</p>
               <p>Lucia</p>
               <p>La prego...</p>
               <p>Giangiacomo</p>
               <p>Oh, non intendo mancarle di rispetto, signorina. Ma vedendo con quanto orgoglio e quanta fedeltà ella porti al suo collo quel medaglione...</p>
               <p>Lucia</p>
               <p>(<hi rend="italic">Difendendo il medaglione con un rapido moto della mano</hi>) Sì, ma non si tratta di questo. Non faccia il fanciullo ribelle e lasci che il tema della conversazione non muti. Lei vuol fare su di me del turismo psicologico.</p>
               <p>Giangiacomo</p>
               <p>Oh, no, mi creda. È invece una cosa molto più seria. La scongiuro di lasciarmi guardare quel ritratto. La prego.</p>
               <p>Lucia</p>
               <p>Ma che ha? Eccolo. Guardi.</p>
               <p>Giangiacomo</p>
               <p>
                  <hi rend="italic">(Guarda il ritratto con reverenza</hi>) E lo ha amato?</p>
               <p>Lucia</p>
               <p>(<hi rend="italic">Vivace</hi>) Ma chi le dà il diritto?...</p>
               <p>Giangiacomo</p>
               <p>L'ha amato?</p>
               <p>Lucia</p>
               <p>(<hi rend="italic">Sempre più colpita dalla strana condotta del giovane</hi>) Sì l'ho amato. Ma non è una cosa come ella crede, sa. Si tratta di ben altro.</p>
               <p>Giangiacomo</p>
               <p>Posso rileggere quella dedica?</p>
               <p>Lucia</p>
               <p>No, adesso basta. Non vorrei che ella credesse... Perché vede è stato più che un amore.</p>
               <p>Giangiacomo</p>
               <p>Non tema signorina, non penso a nulla di irriverente. Un uomo come quello, pieno di cuore, un generoso, un sognatore...</p>
               <p>Lucia</p>
               <p>(<hi rend="italic">Scattando</hi>) Come? Ma lo conosce?</p>
               <p>Giangiacomo</p>
               <p>(<hi rend="italic">Fa un gesto come per dire: sfido</hi>).</p>
               <p>Lucia</p>
               <p>(<hi rend="italic">Con un gesto rapido</hi>) Zitto, zitto, non parli, non mi dica nulla.</p>
               <p>Giangiacomo</p>
               <p>Come crede. Però...</p>
               <p>Lucia</p>
               <p>No, adesso no. Sa, non mi aspettavo... Oh, la vita! Dovevo attendere, attendere. (<hi rend="italic">A un cenno di Giangiacomo, spaventata</hi>) No, la prego: adesso tutte le volte che lei accenna a parlare, sento che il cuore mi scoppia. E per carità non dica nulla ai miei nipoti. Non c'è nulla di male sa. Nulla che io non possa dire davanti a Dio, ma, non so perché, mi intimidisce chiunque, adesso... anche lei. Non mi guardi, la prego. Chi sa come sono brutta, scomposta... (<hi rend="italic">Va allo specchio a rassettarsi</hi>).</p>
               <p>Giangiacomo</p>
               <p>Del resto... no, stia tranquilla, non dico nulla. Ma penso che, a giudicare almeno dal mio sentimento, anche lei dovrebbe avere piacere, invece, di parlarne. È così bello ricordare le persone che amammo quando erano in vita!</p>
               <p>Lucia</p>
               <p>(<hi rend="italic">Si volge colpita</hi>) Quando erano?...</p>
               <p>Giangiacomo</p>
               <p>Anche la mamma, dopo la morte di mio padre diceva di sentire una voce che la chiamava di lontano: Lucia, Lucia. Già, anche mia madre si chiamava Lucia.</p>
               <p>Lucia</p>
               <p>(<hi rend="italic">Alzandosi in piedi, con sforzo</hi>) No, zitto, zitto, la prego. Che vergogna, che vergogna, che vergogna! (<hi rend="italic">Si stacca con moto subitaneo il medaglione dal collo e lo porge al giovane</hi>) A lei, non è mio, sa. Il suo posto...</p>
               <p>Giangiacomo</p>
               <p>(<hi rend="italic">Interrompendola</hi>) Ma che fa? Nemmeno per sogno. Lo tenga, lo tenga. Non creda che io non sappia comprendere.</p>
               <p>Lucia</p>
               <p>Ma che cosa dice? Non c'è nulla da comprendere e tanto meno da compatire, sa. Perché lei la verità non la conosce.</p>
               <p>Giangiacomo</p>
               <p>Non importa, signorina, non importa. Comunque sappia che io sono un uomo e che sono perfettamente in grado di valutare i casi della vita e di dare loro l'importanza che meritano.</p>
               <p>Lucia</p>
               <p>Ma come? Non ha importanza quello che lei pensa? Lei si trova o crede di trovarsi di fronte a una terribile rivelazione che potrebbe offuscare la memoria di suo padre...</p>
               <p>Giangiacomo</p>
               <p>Ma perché? Stavo appunto dicendole che per chi l'ha conosciuto, specie quando era giovane, con quel suo cuore tumultuoso, tutto ciò è quasi naturale. Il temperamento da un lato, poi l'epoca dall'altro. Era quello il tempo degli ideali d'amore. Si innamoravano allora.</p>
               <p>Lucia</p>
               <p>Ma che fa, che dice! Io non permetto, non per me sa, ma per lui che lei creda a ciò che non è vero.</p>
               <p>Giangiacomo</p>
               <p>Senta, signorina, io sono qui, pronto ad ascoltare e a credere a tutto ciò che mi dirà, ma vorrei che si rendesse conto che tutto ciò è inutile.</p>
               <p>Lucia</p>
               <p>(<hi rend="italic">Energica</hi>) Devo dirle!</p>
               <p>Giangiacomo</p>
               <p>(<hi rend="italic">Con condiscendenza ostentata</hi>) E dica!</p>
               <p>Lucia</p>
               <p>(<hi rend="italic">Smontata</hi>) Così? Oh, allora ha ragione lei. È inutile. Ma che cosa avete nel cuore? Di fronte a voi ci si vergogna anche della innocenza.</p>
               <p>Giangiacomo</p>
               <p>Ma perché? Perché ho trattato con mano leggera le generose tenerezze di mio padre?</p>
               <p>Lucia</p>
               <p>E come tratta dunque il pensiero di sua madre?</p>
               <p>Giangiacomo</p>
               <p>Questo non c'entra. Io dico che non bisogna considerare certe cose sotto un aspetto drammatico, se no, che complicazione diventa questa vita?</p>
               <p>Lucia</p>
               <p>Oh, io avrei voluto offrire qualche cosa di puro al suo cuore di figlio, ma lei non ne è degno, non è degno. Se ne vada, se ne vada, la prego.</p>
               <p>Giangiacomo</p>
               <p>Ma, signorina, io non capisco.</p>
               <p>Lucia</p>
               <p>Lo so benissimo che non capisce. È per questo... Se ne vada.</p>
               <p>Giangiacomo</p>
               <p>(<hi rend="italic">Scuote le spalle e se ne va</hi>).</p>
               <p>Lucia</p>
               <p>(<hi rend="italic">Sola</hi>) Povera gente! (<hi rend="italic">Guarda lungamente il medaglione e mormora</hi>) Niente. Che solitudine!... (<hi rend="italic">Di lontano si odono le voci di Vincenzo e di Giovanna che cantano e il frastuono improvviso del gong</hi>).</p>
               <p rend="center">FINE DEL SECONDO ATTO</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__4821_1001406703"/>ATTO TERZO<ptr type="bookmark-end" target="#id___RefHeading__4821_1001406703"/>
               </head>
               <p>La stessa scena. Vincenzo poco dopo che il sipario si è alzato entra fischiettando, portando una scatola di colori, uno sgabello da pittore e un cartone dipinto in stile futurista che, dopo avere deposto gli altri arnesi, cerca di collocare in qualche luogo mirandone l'effetto di lontano. È oramai sera.</p>
               <p>Giovanna</p>
               <p>(<hi rend="italic">Entra</hi>) Oh, bene arrivato! Non mi dirai che hai lavorato fino ad ora. Non ci si vede più.</p>
               <p>Vincenzo</p>
               <p>Ho aiutato un contadino a tenere a bada un bue inferocito e ho fatto tardi. Che cosa guardi?</p>
               <p>Giovanna</p>
               <p>(<hi rend="italic">Accennando al quadro</hi>) Hai fatto quell'affare lì?</p>
               <p>Vincenzo</p>
               <p>Sì, non ti piace?</p>
               <p>Giovanna</p>
               <p>Non so.</p>
               <p>Vincenzo</p>
               <p>Senti, mi secca che tu dica «non so» con aria condiscendente, come se tu pensassi che è una porcheria. Questo quadro è molto... molto come dire? insomma una donna come te che balla la rumba deve almeno considerare la cosa con rispetto.</p>
               <p>Giovanna</p>
               <p>Ah, se hai inteso dipingere una rumba.</p>
               <p>Vincenzo</p>
               <p>Che spirito! Del resto che me ne importa della tua opinione? È forse necessario che noi due ci si debba intendere? Sei forse tu la mia compagna, la mia ispiratrice?</p>
               <p>Giovanna</p>
               <p>Oh, io non sarò mai niente per nessuno.</p>
               <p>Vincenzo</p>
               <p>Cos'è? Hai la malinconia? Coraggio. Perché?</p>
               <p>Giovanna</p>
               <p>Io sarò sempre una povera donna che avrà sempre bisogno di qualcuno.</p>
               <p>Vincenzo</p>
               <p>Dico: sai che sei strana? Sei innamorata forse?</p>
               <p>Giovanna</p>
               <p>Di chi?</p>
               <p>Vincenzo</p>
               <p>Di Giangiacomo, per esempio.</p>
               <p>Giovanna</p>
               <p>E chi l'ha più visto? È scomparso misteriosamente senza nemmeno salutarci.</p>
               <p>Vincenzo</p>
               <p>Allora è per questo.</p>
               <p>Giovanna</p>
               <p>No sai, proprio no.</p>
               <p>Vincenzo</p>
               <p>Allora sei innamorata di me.</p>
               <p>Giovanna</p>
               <p>(<hi rend="italic">Sorride con commiserazione</hi>).</p>
               <p>Vincenzo</p>
               <p>Oh, cara, non me ne stupirei.</p>
               <p>Giovanna</p>
               <p>Tu? poveretto, non sai nemmeno da che parte si cominci a farsi amare; eppoi tu non hai bisogno di me. Scommetto che se domattina trovassi che io sono partita per ignota destinazione non te ne importerebbe niente, anzi ne saresti contentissimo.</p>
               <p>Vincenzo</p>
               <p>Se dicessi che piangerei come un vitello?! Ma queste sono sciocchezze. Sai chi piange davvero? Il povero dottore.</p>
               <p>Giovanna</p>
               <p>Cos'è accaduto?</p>
               <p>Vincenzo</p>
               <p>Ma, si sentono dire certe cose: oggi per esempio un contadino mi ha detto...</p>
               <p>Lucia</p>
               <p>(<hi rend="italic">Entra umile e sottomessa</hi>) Scusate, prendo il giornale e ritorno in camera mia.</p>
               <p>Giovanna</p>
               <p>Sempre in camera tua. Non è bello, sai, scusa se te lo dico. Non so come tu faccia a star sola tutto il giorno.</p>
               <p>Vincenzo</p>
               <p>Con questo silenzio. Per me, due cose non sopporto: il buio e il silenzio. Mi fanno paura. Mi danno la sensazione di precipitare chi sa dove.</p>
               <p>Giovanna</p>
               <p>E poi cos'hai? Sei cambiata. Sei diventata umile, sottomessa, si direbbe che desideri nasconderti.</p>
               <p>Lucia</p>
               <p>No: che cosa pensate? Forse non sto bene.</p>
               <p>Vincenzo</p>
               <p>Allora chiamiamo il dottore.</p>
               <p>Lucia</p>
               <p>(<hi rend="italic">Vivamente</hi>) No, vi prego. Il dottore no. Non ne ho bisogno. Posso sentirmi più o meno in forze senza per questo essere malata.</p>
               <p>Vincenzo</p>
               <p>Ma lo vedi che c'è qualche cosa sotto? Parla, perdio!</p>
               <p>Lucia</p>
               <p>(<hi rend="italic">Con subita ripresa di autorità</hi>) Vincenzo!</p>
               <p>Vincenzo</p>
               <p>(<hi rend="italic">Smontato</hi>) Basta, basta.</p>
               <p>Lucia</p>
               <p>(<hi rend="italic">Abbandonandosi di nuovo</hi>) Scusatemi.</p>
               <p>Vincenzo</p>
               <p>(<hi rend="italic">Riprendendosi</hi>) Oh, io come capo di famiglia sarei terribile. Deve essere piacevole avere un luogo anche piccolo dove poter essere padrone, comandare a bacchetta e far marciare in gamba i ragazzi.</p>
               <p>Lucia</p>
               <p>Che il Signore te li dia sani.</p>
               <p>Vincenzo</p>
               <p>(<hi rend="italic">Guarda di sfuggita alla moglie</hi>) Lasciamo andare. Dimmi piuttosto francamente e rispettosamente, come se fossi tuo zio, che cosa è accaduto col dottore?</p>
               <p>Lucia</p>
               <p>Ma vi giuro...</p>
               <p>Giovanna</p>
               <p>Non giurare. Non sta bene.</p>
               <p>Lucia</p>
               <p>Scusate, mi è sfuggito. Volevo dire che la cosa non vi può interessare.</p>
               <p>Giovanna</p>
               <p>No zia, oramai che abbiamo incominciato è meglio spiegarsi.</p>
               <p>Lucia</p>
               <p>Ma non lo capite che non posso parlare di queste cose con voi? Oh, mi sembra di commettere, non so, come una impudicizia.</p>
               <p>Vincenzo</p>
               <p>Insomma parliamoci chiari. Il dottore ci ha chiesto ufficialmente la tua mano.</p>
               <p>Lucia</p>
               <p>A voi?</p>
               <p>Vincenzo</p>
               <p>A chi doveva chiederla? Tu sei una signorina.</p>
               <p>Lucia</p>
               <p>E voi gliel'avete per caso accordata?</p>
               <p>Giovanna</p>
               <p>Noi abbiamo risposto come avresti risposto tu: che lo ringraziavamo dell'onore che ci faceva e che in ogni modo avremmo lasciato l'ultima parola a te. Va bene?</p>
               <p>Lucia</p>
               <p>Benissimo.</p>
               <p>Giovanna</p>
               <p>Comunque, adesso bisogna dirgli qualche cosa; tanto più che il tuo contegno non è chiaro.</p>
               <p>Lucia</p>
               <p>Ah, perché, avete anche deciso di dargliela voi la risposta?</p>
               <p>Vincenzo</p>
               <p>Noi? Ma dagliela tu se vuoi. Vorremmo semplicemente essere tenuti al corrente. Non si sa mai niente di te. Avrò bene diritto di sapere se incontrando quel signore dal tabaccaio devo chiamarlo zio o no.</p>
               <p>Lucia</p>
               <p>Ma che cosa mi può venire da voi? Un consiglio? Una parola saggia? Da voi?</p>
               <p>Vincenzo</p>
               <p>Oh, se i genitori la finissero di darsi tante arie e accettassero i consigli dei loro figliuoli!</p>
               <p>Giovanna</p>
               <p>E poi, zia, qui non si tratta di amore. Ci sono cose più serie, meno poetiche, ma più preoccupanti.</p>
               <p>Lucia</p>
               <p>Per esempio?</p>
               <p>Giovanna</p>
               <p>Sai, la gente chiacchiera... specialmente i contadini. È vero che vuoi vendere questa villa per un vitalizio?</p>
               <p>Lucia</p>
               <p>Ah, te l'hanno detto?</p>
               <p>Giovanna</p>
               <p>È vero?</p>
               <p>Lucia</p>
               <p>Sì, ma che cosa significa? È un piccolo patrimonio che nelle mie mani non serve più nulla.</p>
               <p>Vincenzo</p>
               <p>To' to'... Ma come? Esiste una zia che vuol vendere una villa di nascosto dai nipoti?</p>
               <p>Giovanna</p>
               <p>Taci tu. Zia, tu sei in difficoltà.</p>
               <p>Lucia</p>
               <p>Ma io non ve ne ho mai parlato.</p>
               <p>Giovanna</p>
               <p>L'ho saputo. E ti giuro, sì lasciami giurare, che questa volta ci vuole, che io non ho mai tanto desiderato di essere ricca come oggi, per aiutarti.</p>
               <p>Lucia</p>
               <p>Sì? Hai pensato a questo? Mi compensi di tante pene in questi giorni.</p>
               <p>Vincenzo</p>
               <p>Zia, lo pensavo anch'io, proprio mentre lo diceva lei.</p>
               <p>Lucia</p>
               <p>(<hi rend="italic">Sospirando</hi>) Cari, avete fatto bene a parlarmi. Sì perché trovo il coraggio di dirvi una cosa. Effettivamente le mie poche rendite non bastano più. Ma se invece di vendere questa casa che mi è cara, che mi ricorda tante cose, io la affittassi...</p>
               <p>Giovanna</p>
               <p>Va bene. E poi?</p>
               <p>Lucia</p>
               <p>(<hi rend="italic">Con animo</hi>) Non ditemi di no. Non ho più che voi. Se venissi a vivere con voi a Milano? (<hi rend="italic">Incalzando</hi>) Mi occuperei dei vostri bambini. Io so come si fa. No? no? (<hi rend="italic">Pausa</hi>).</p>
               <p>Giovanna</p>
               <p>L'idea non è cattiva, ma, vedi... No zia, no zia, aspetta... ragioniamo.</p>
               <p>Vincenzo</p>
               <p>Non sappiamo nemmeno quello che succederà, perché sai...</p>
               <p>Giovanna</p>
               <p>Sì, ci sono molte cose da decidere. La vita non è facile.</p>
               <p>Vincenzo</p>
               <p>E poi a Milano, zia, non ti troveresti bene. Un frastuono!...</p>
               <p>Lucia</p>
               <p>Oh, io non uscirei mai di casa, sempre con voi, coi bimbi.</p>
               <p>Vincenzo</p>
               <p>E dalli! Ma dove sono?</p>
               <p>Lucia</p>
               <p>Verranno. Siete giovani, sani, belli...</p>
               <p>Giovanna</p>
               <p>No, zia, adesso non è possibile. Ti prometto che ci penseremo, ma fino a che la nostra vita non avrà trovata una sistemazione...</p>
               <p>Vincenzo</p>
               <p>Campa cavallo! Perché sai, con la pittura...</p>
               <p>Lucia</p>
               <p>Ci vuole fede.</p>
               <p>Vincenzo</p>
               <p>Fede? Guarda come lavoro. (<hi rend="italic">Le mostra il quadro</hi>).</p>
               <p>Lucia</p>
               <p>Oh, cielo! Che cos'hai fatto?</p>
               <p>Vincenzo</p>
               <p>Un bue in movimento.</p>
               <p>Lucia</p>
               <p>E dov'è?</p>
               <p>Vincenzo</p>
               <p>Un occhio è lì, questo è il vomere, le corna si prolungano fin tra i rami degli alberi... Movimento ascensionale.</p>
               <p>Lucia</p>
               <p>E con queste cose arriverai alla gloria?</p>
               <p>Vincenzo</p>
               <p>Gloria? Non scherziamo. L'importante è non passare per un imbecille.</p>
               <p>Lucia</p>
               <p>Oh, sì, la vostra vita davvero non è ancora sistemata.</p>
               <p>Vincenzo</p>
               <p>Ma se per le tue faccende vuoi che noi tentiamo qualche cosa...</p>
               <p>Lucia</p>
               <p>No. Non importa, non vi è nulla di urgente.</p>
               <p>Giovanna</p>
               <p>Urgente no, ma preoccupante. Perciò quando il dottore...</p>
               <p>Lucia</p>
               <p>(<hi rend="italic">Vivace</hi>) Ah, no eh! Ho capito. Ma questa è una via sbagliata.</p>
               <p>Giovanna</p>
               <p>Perché tu sogni. E i sogni tramontano.</p>
               <p>Vincenzo</p>
               <p>Vedi, zia, tu ti ostini a credere che la base del matrimonio ideale debba essere l'amore, come una volta. Levati questo chiodo. Levatelo. Un amore folle, proprio tipo eternità non dura più di due anni al massimo.</p>
               <p>Lucia</p>
               <p>E voi due allora? Mi spiegherete. Voglio sapere. Ne ho diritto. Se è così, allora, voi due non vi amate più. (<hi rend="italic">I due non sanno rispondere. Pausa. Tremando e quasi invocando</hi>) No, no, se fosse vero... se fosse vero tutta la mia vita sarebbe distrutta; e voi dovreste odiarmi, odiarmi... E io non voglio perché non ho che voi, non ho che voi...</p>
               <p>Giovanna</p>
               <p>Ma zia, non credere...</p>
               <p>Vincenzo</p>
               <p>Cerca di renderti conto delle cose.</p>
               <p>Lucia</p>
               <p>(<hi rend="italic">Sempre più sovraeccitata</hi>) No, non può essere, venite qui, guardatemi! Siete infelici? Non vi amate più? E tutti i sogni che si sono fatti intorno a voi e alla vostra vita felice...</p>
               <p>Vincenzo</p>
               <p>Zia, è inutile che dei nipoti affezionati dicano la verità ad una zia che piange. La verità non si dice che per dispetto.</p>
               <p>Lucia</p>
               <p>Ma allora è vero?</p>
               <p>Vincenzo</p>
               <p>Ma qui adesso si parlava di te. Dobbiamo provvedere alla tua vita.</p>
               <p>Lucia</p>
               <p>(<hi rend="italic">Scattando affannosamente</hi>) Oh, la mia vita!... Ci avevo pensato alla mia vita! Correva tranquilla, eguale, serena... Siete stati voi a sconvolgere tutto, voi che avete portato qui dentro una confusione di pensieri pazzi e affannati, un tormento che non si capisce, una angoscia senza fondo... Io camminavo sul solido, sicura della mia coscienza e dei miei sogni, e voi mi avete dato la sensazione di avere sotto di me della sabbia o dell'acqua o nulla... Mi avete comunicato la vostra paura di vivere, quella paura che voi nascondete sotto la impudenza e la baldanza, mi avete ridotta a uno straccio come voi, meno la giovinezza. Ma andate via, andate via senza di me... Lasciatemi qui sola a morire di silenzio e di paura, andate via e dimenticatevi di chi vi ha dato il meglio della sua vita, dimenticatevi di me e perdonatemi di avervi insegnato ad avere una fede. Andate via! (<hi rend="italic">Scoppia in pianto; Vincenzo la sostiene facendo cenno a Giovanna di tacere e la trascina via. Giovanna resta sola. Dopo un attinto cade su una poltrona nascondendo il viso tra le mani. Dopo un poco si ode una voce canterellare un motivo che subito si tace, poi riprende sommessa, ma sensibile. Giovanna alza il capo, si guarda intorno, balza alla finestra e guarda in basso sempre guardinga di non essere scoperta</hi>).</p>
               <p>Giovanna</p>
               <p>È lei?</p>
               <p>Giangiacomo</p>
               <p>(<hi rend="italic">Dall'interno</hi>) Sì.</p>
               <p>Giovanna</p>
               <p>Aspetti. (<hi rend="italic">Rientra con la evidente decisione di fuggire: raccoglie la borsetta, il cappello e un pastrano e si incammina verso la porta. Questi suoi preparativi le impongono di andare e venire dentro la camera chiusa, come un passero in una gabbia. Quando è presso la porta è colta da un'ultima perplessità. Le sue energie l'abbandonano, le sue braccia cadono e i suoi indumenti si spargono a terra. Avvilita comprende che non potrà mai fuggire. Ritorna lentamente verso la finestra, si affaccia e mormora</hi>) Buon viaggio! (<hi rend="italic">Chiude rapidamente la finestra e vi si appoggia contro</hi>).</p>
               <p>Vincenzo</p>
               <p>(<hi rend="italic">Entrando</hi>) Hai sentito che roba?</p>
               <p>Giovanna</p>
               <p>Come?</p>
               <p>Vincenzo</p>
               <p>La zia non è mai stata più zia di così. Imbattibile. A sentirla pare che abbia ragione lei.</p>
               <p>Giovanna</p>
               <p>(<hi rend="italic">Assorta</hi>) Già.</p>
               <p>Andrea</p>
               <p>(<hi rend="italic">Entrando con cipiglio drammatico</hi>) Buona sera.</p>
               <p>Vincenzo</p>
               <p>Oh, dottore!</p>
               <p>Andrea</p>
               <p>(<hi rend="italic">Si siede affranto sulla poltrona</hi>).</p>
               <p>Vincenzo</p>
               <p>Che ha?</p>
               <p>Andrea</p>
               <p>Ho che non ne posso più. Ah... prima che mi dimentichi, ho incontrato quel giovanotto che va in Africa. Tanti saluti.</p>
               <p>Vincenzo</p>
               <p>È partito? Pezzo d'animale. (<hi rend="italic">A Giovanna</hi>) Hai sentito? Se n'è andato.</p>
               <p>Giovanna</p>
               <p>Se n'è andato...</p>
               <p>Vincenzo</p>
               <p>Dopo tutto, beato lui... Partire, partire... Oh!...</p>
               <p>Andrea</p>
               <p>Ma che storie, che storie! Partire! Partire per scappare, per fare qualche cosa, per non andare in galera, capisco... Ma partire per avere sempre gli stessi affanni, gli stessi pensieri. È come star fermi. Sapete che cosa bisognerebbe poter fare? Partire per l'Africa e diventare un cinese... un selvaggio vorrei diventare...</p>
               <p>Giovanna</p>
               <p>Si calmi, dottore. La zia è in camera sua.</p>
               <p>Andrea</p>
               <p>E che me ne importa? Tanto lo so, tanto lo so. Sono un lebbroso. Io sono un essere immondo. Non mi si può ricevere, non mi si può avvicinare...</p>
               <p>Vincenzo</p>
               <p>Stia calmo, dottore. Noi abbiamo fatto tutto quello che abbiamo potuto. Abbiamo detto anche alla zia che lei è innamorato matto.</p>
               <p>Andrea</p>
               <p>Ecco che cos'hanno fatto. Mi hanno fatto diventare ridicolo.</p>
               <p>Giovanna</p>
               <p>Macché ridicolo! Alla sua età non si può prescindere dal romanzesco in certe cose. Se un uomo della sua età non è innamorato matto, come si spiega il matrimonio? Soltanto i giovani possono fare del buon senso nel matrimonio. Possono rifarsi.</p>
               <p>Vincenzo</p>
               <p>(<hi rend="italic">Alla moglie</hi>) Come rifarsi?</p>
               <p>Giovanna</p>
               <p>Ma sì, hanno il tempo davanti a sé. Se il marito sa essere affettuoso e delicato...</p>
               <p>Vincenzo</p>
               <p>Ma ci vuole la moglie che sappia essere buona, gentile...</p>
               <p>Giovanna</p>
               <p>Appunto per due giovani che si piacciono non è difficile fare di un matrimonio non felice una convivenza serena e forse anche poetica.</p>
               <p>Andrea</p>
               <p>Lo dice a me lei?</p>
               <p>Vincenzo</p>
               <p>Giovanna, senti, riconosci onestamente che per quanto mi riguarda io ti ho sempre detto che noi due...</p>
               <p>Andrea</p>
               <p>Se disturbo me ne vado.</p>
               <p>Vincenzo</p>
               <p>Per carità, dottore, non è venuto per sfogarsi? E si sfoghi. Ma non abbia quell'aria tragica.</p>
               <p>Andrea</p>
               <p>Cosa credono, che io non sappia ingoiare le pillole amare? Sono medico. Io guardo in faccia alla realtà! Ah, dovevo capirlo! Ma come si fa? Ha un modo di fare, due occhi... Non sono due occhi meravigliosi? Paiono due finestre sopra un mare sereno. A proposito di finestre... Sanno che cosa mi disse una volta, proprio rivolta a me, con quel suo sorriso, guardandomi bene? «La vita è una bella casa bianca con le finestre a levante». Dico, quando una donna si esprime in questa guisa con un uomo che... Mi pare che debba essere per incoraggiarlo a sperare. Se no, che c'entra il levante? Maledizione, mi ha preso in giro, si è burlata di me... Ah, ma non deve ridere, non deve godere, perché io non resisto. Dichiaro francamente che non resisto... Per quel che me ne importa di vivere. Che ci sto a fare a questo mondo?... Ah, un bel funerale di prima classe...</p>
               <p>Vincenzo</p>
               <p>Bravo, questo è bello...</p>
               <p>Giovanna</p>
               <p>Andiamo, non si disperi. Lei ha i suoi malati, la sua missione...</p>
               <p>Andrea</p>
               <p>Va bene, ma sentano questa. Quando ritornai dalla guerra...</p>
               <p>Vincenzo</p>
               <p>No, lasci stare la guerra...</p>
               <p>Andrea</p>
               <p>In treno con me c'era un soldatino del '99 che era stato ferito sul Montello e che era appena uscito da un ospedale della zona di guerra. Appena smontato alla stazione, ecco la fidanzata. Abbracci e baci e via di seguito. Faceva una maffia...</p>
               <p>Vincenzo</p>
               <p>Che cosa vuol dire?</p>
               <p>Andrea</p>
               <p>Si dava delle arie. Aveva appena finito di sbaciucchiare che, come se scoprisse i tesori di Golconda, alza la benda che gli fasciava la testa perché la sua bella potesse vedere la ferita. Bene. Bene: bisogna avere veduto in quel momento lo sguardo di quel ragazzo per capire: un lampo di gioia, di superbia, di strafottenza, scusate, insomma si capiva che per quell'attimo di soddisfazione egli sarebbe andato a farsi spaccare le ossa un'altra volta. Ecco: lei dice i miei malati... i miei malati... ma quando ritorno a casa, dopo avere lottato con la morte, dopo avere salvato una vita, a chi le mostro io le mie ferite?... (<hi rend="italic">Pausa</hi>). Che il diavolo mi porti, se esco di qui senza averla veduta. La vadano a chiamare. Non ho alcuna fretta adesso. La signorina può ricevermi quando vuole, anche domani, anche fra un mese. Ma io aspetto qui un mese.</p>
               <p>Giovanna</p>
               <p>E i suoi malati?</p>
               <p>Vincenzo</p>
               <p>Quelli c'è caso che guariscano.</p>
               <p>Giovanna</p>
               <p>Bene. Tenterò. Ma non prometto. Un momento solo. (<hi rend="italic">Via</hi>).</p>
               <p>Vincenzo</p>
               <p>Ha ragione, dottore. È una cosa seccante. Anche per noi che eravamo interessati quanto lei...</p>
               <p>Andrea</p>
               <p>Oh, per questo, intendiamoci io avevo deciso di non farne niente. Ma che diavolo! Vuole che io avessi cominciato l'opera di far felice sua zia, facendole sapere questo po' po' di cataclisma che le scoppiava in famiglia? No, no; se la cavino per conto loro.</p>
               <p>Vincenzo</p>
               <p>Ah, certo...</p>
               <p>Andrea</p>
               <p>Come fanno?</p>
               <p>Vincenzo</p>
               <p>Non so. È mia moglie che fa tutto. Quanto a me, dopo tutto, non mi dispiacerebbe... Mia moglie quando vuole è carina...</p>
               <p>Andrea</p>
               <p>Ah, certo.</p>
               <p>Vincenzo</p>
               <p>Ha notato che l'aria della campagna le ha dato un occhio più smagliante? L'ha notato?</p>
               <p>Andrea</p>
               <p>No.</p>
               <p>Vincenzo</p>
               <p>La guardi bene. Stia attento soprattutto se guarda in alto, così...</p>
               <p>Andrea</p>
               <p>Ma le pare che io abbia la calma che ci vuole per certe osservazioni sperimentali?</p>
               <p>Vincenzo</p>
               <p>Capisco, ma, mi dica la verità. A lei che impressione le fece la prima volta che la vide? Sì, perché, dico io, non è cattiva, creda. È bizzarra. E alle volte la prima impressione è la più giusta. A lei che effetto le fece?</p>
               <p>Andrea</p>
               <p>Una rassomiglianza straordinaria con sua zia.</p>
               <p>Vincenzo</p>
               <p>Con la zia? No, senta, non me lo dica. Può essere fatale...</p>
               <p>Giovanna</p>
               <p>(<hi rend="italic">Entrando</hi>) La zia sta per discendere.</p>
               <p>Andrea</p>
               <p>Sì?... Che cosa le ha detto?</p>
               <p>Giovanna</p>
               <p>Niente. Ha detto che scende e che vuole restare sola con lei.</p>
               <p>Andrea</p>
               <p>E lei, come interpreta la cosa?</p>
               <p>Giovanna</p>
               <p>Non saprei...</p>
               <p>Vincenzo</p>
               <p>E noi, che si fa?</p>
               <p>Giovanna</p>
               <p>Quello che vuoi. Se vuoi salire in camera tua... Se vuoi uscire...</p>
               <p>Vincenzo</p>
               <p>Adesso? Ma è buio...</p>
               <p>Giovanna</p>
               <p>(<hi rend="italic">Con intenzione</hi>) C'è la luna. Vieni...</p>
               <p>Vincenzo</p>
               <p>E andiamo a vedere la vecchia luna. (<hi rend="italic">Escono</hi>).</p>
               <p>Lucia</p>
               <p>(<hi rend="italic">Entra accigliata e soletta</hi>) Sono usciti?</p>
               <p>Andrea</p>
               <p>Sì. Buona sera.</p>
               <p>Lucia</p>
               <p>(<hi rend="italic">Invitandolo a sedere</hi>). Prego.</p>
               <p>Andrea</p>
               <p>(<hi rend="italic">Scoppiando</hi>) Senta un po'...</p>
               <p>Lucia</p>
               <p>La prego, sottovoce. Potrebbero udirci.</p>
               <p>Andrea</p>
               <p>Ma che cosa vuole che me ne importi? Io non ne posso più. Se vuol saperlo, io sto male, male.</p>
               <p>Lucia</p>
               <p>Un momento. (<hi rend="italic">Va a vedere se c'è nessuno</hi>). E adesso lasci parlare me.</p>
               <p>Andrea</p>
               <p>Ma se parla sempre lei.</p>
               <p>Lucia</p>
               <p>Lei vuol dirmi che non si sa dar pace del mio silenzio, della mia ostinazione, della mia decisione. Vero?</p>
               <p>Andrea</p>
               <p>Naturale.</p>
               <p>Lucia</p>
               <p>Vede? Le dico subito: anzitutto noi due avemmo un colloquio che io avevo tutto il diritto di ritenere definitivo.</p>
               <p>Andrea</p>
               <p>Storie.</p>
               <p>Lucia</p>
               <p>Ma in amore, lei dice, non c'è nulla di definitivo. E ha ragione. Avrei preferito parlarle di queste cose con più calma. Con più tempo. Ora i miei ragazzi possono ritornare da un momento all'altro, ma cerchi di capirmi...</p>
               <p>Andrea</p>
               <p>Se è per dirmi che lei ha deciso di consacrarsi ad un uomo che non esiste, non sa... In tal modo non capirò nemmeno una parola. Lei mi deve dire che non ha... che non mi vuol bene insomma... che non mi può vedere e che piuttosto che avere a che fare con me preferisce la compagnia del primo manigoldo che passa per la strada. Ci vuol tanto a dire delle cose così semplici e così chiare? Me ne vado subito e poi...</p>
               <p>Lucia</p>
               <p>(<hi rend="italic">Con lieve ironia</hi>) E poi?</p>
               <p>Andrea</p>
               <p>So io. Vedrà. Mi dica intanto.</p>
               <p>Lucia</p>
               <p>Ecco: io ho lungamente pensato a lei in questi ultimi giorni.</p>
               <p>Andrea</p>
               <p>Posso alzarmi di quando in quando?</p>
               <p>Lucia</p>
               <p>Faccia pure.</p>
               <p>Andrea</p>
               <p>(<hi rend="italic">In piedi</hi>) Che cosa ha pensato dunque?</p>
               <p>Lucia</p>
               <p>Ho voluto misurare la natura dei miei sentimenti verso di lei. Mi sono rivolta alcune domande. La prima è questa: «Che cosa farei io se il signor dottore se ne andasse, se non lo dovessi rivedere mai più?». Che cosa farei? Mi ucciderei?</p>
               <p>Andrea</p>
               <p>(<hi rend="italic">Si protende nell'attesa della risposta</hi>).</p>
               <p>Lucia</p>
               <p>No. Penserei sempre a lui?</p>
               <p>Andrea</p>
               <p>(<hi rend="italic">C. s.</hi>).</p>
               <p>Lucia</p>
               <p>No. Mi sentirei più sola.</p>
               <p>Andrea</p>
               <p>No.</p>
               <p>Lucia</p>
               <p>Invece sì.</p>
               <p>Andrea</p>
               <p>Ah..</p>
               <p>Lucia</p>
               <p>Un momento. Poi mi sono domandata: «Se morisse?». Mi sono figurata di vederla sul letto di morte, coi fiori, poi il funerale...</p>
               <p>Andrea</p>
               <p>(<hi rend="italic">Preoccupato</hi>) Lasci andare...</p>
               <p>Lucia</p>
               <p>Ecco: una profonda malinconia mi prendeva e qualche lacrima spuntava nei miei occhi. Caro dottore, avrei messo tanti fiori sulla sua tomba, avrei tanto pregato, e con tanto fervore per la sua pace.</p>
               <p>Andrea</p>
               <p>Bene, grazie. E allora?</p>
               <p>Lucia</p>
               <p>Ma poi, sì, non se ne abbia a male, la mia vita sarebbe andata innanzi come prima, con un altro dottore che avrei stimato meno di lei.</p>
               <p>Andrea</p>
               <p>Senta! (<hi rend="italic">Si alza</hi>).</p>
               <p>Lucia</p>
               <p>Aspetti. Ho finito. Poi mi sono domandata. E se cadesse ammalato?</p>
               <p>Andrea</p>
               <p>Ma c'è proprio bisogno di immaginare tutte queste disgrazie per sapere che cosa si sente?</p>
               <p>Lucia</p>
               <p>C'è sempre bisogno di parlare con la propria coscienza. Se cadesse ammalato? Se si facesse del male? A questo pensiero le fiamme mi sono salite al viso, il cuore ha cominciato a battere...</p>
               <p>Andrea</p>
               <p>Oh, ma allora... (<hi rend="italic">Fa per prenderle una mano, ma Lucia la ritira</hi>).</p>
               <p>Lucia</p>
               <p>E l'amore? Lei dimentica l'amore. Lo vede come è sventato? E dire che non è una settimana, proprio qui, io le confidavo un segreto, le dicevo una cosa che non avrebbe dovuto dimenticare, l'ha dimenticata?</p>
               <p>Andrea</p>
               <p>Dimenticata? Nemmeno per sogno, ma sa... Io non credo agli spiriti, ai fantasmi.</p>
               <p>Lucia</p>
               <p>Perché è medico. È troppo medico. (<hi rend="italic">Pausa</hi>). Andrea...</p>
               <p>Andrea</p>
               <p>Mi ha chiamato Andrea. (<hi rend="italic">Le prende la mano che ella gli abbandona</hi>).</p>
               <p>Lucia</p>
               <p>Andrea... Sto per dirle una cosa molto grave, molto importante per me e anche per lei. Si tratta di lui.</p>
               <p>Andrea</p>
               <p>Di lui, lo spirito?</p>
               <p>Lucia</p>
               <p>Esiste, esiste. L'ho trovato!</p>
               <p>Andrea</p>
               <p>Ah, cr... (<hi rend="italic">Si alza e si mette a camminare su e giù</hi>). Anche i miracoli per farmi dispetto.</p>
               <p>Lucia</p>
               <p>Ma stia fermo; come è possibile intendersi fino in fondo, se lei non sta fermo un minuto? Non capisce che proprio adesso io ho bisogno di lei?</p>
               <p>Andrea</p>
               <p>Io? E che c'entro io?</p>
               <p>Lucia</p>
               <p>E chi può ascoltami se non lei? Perché non mi tiene più la mano? Sì, sì, così ho più coraggio. Ecco. Esiste. Io mi sono all'improvviso trovata dinanzi alla realtà della sua vita. Avrei potuto forse pronunciare quella parola che mi avrebbe messo davanti a lui, come è, o come era, non importa. Non l'ho fatto.</p>
               <p>Andrea</p>
               <p>Perché?</p>
               <p>Lucia</p>
               <p>Non so. Dapprima un'ansia, uno stordimento, quasi una ebbrezza. Eppoi... A un tratto... avevo appena teso la mano... Mi sono sentita vuota. M'è parso di vederlo fuori di me, lì, a guardarmi, curioso e straniero.</p>
               <p>Andrea</p>
               <p>E allora?</p>
               <p>Lucia</p>
               <p>La verità è che mi sono sentita subito piena di buon senso. Proprio come i miei ragazzi... Il buon senso è una cosa triste. Ora temo che il pensiero di quell'uomo possa tornare un giorno a tormentarmi, quando avrò dimenticato la sofferenza di oggi. Lei mi deve difendere da quel pensiero. Ecco, lei sa tutto. Se lei mi vuol bene come dice, sa ciò che può essere per me e ciò che posso essere io per lei. Non parliamo d'amore. Non diciamo cose ridicole. Io sarò semplicemente la sua compagna... Andrea.</p>
               <p>Andrea</p>
               <p>Compagna? Moglie.</p>
               <p>Lucia</p>
               <p>(<hi rend="italic">Lieve</hi>) Sì.</p>
               <p>Andrea</p>
               <p>(<hi rend="italic">Scoppiando d'entusiasmo</hi>) Ah, senta!</p>
               <p>Lucia</p>
               <p>(<hi rend="italic">Frenandolo</hi>) Silenzio!</p>
               <p>Andrea</p>
               <p>Non c'è nessuno.</p>
               <p>Lucia</p>
               <p>Andrea...</p>
               <p>Andrea</p>
               <p>Come dice bene il mio nome. Lucia. L'ho detto bene?</p>
               <p>Lucia</p>
               <p>(<hi rend="italic">Guardandosi intorno vergognosa</hi>) Credo di sì.</p>
               <p>Andrea</p>
               <p>Ah, la vita! Una bella casa bianca con le finestre a levante. Quella là. (<hi rend="italic">Indica la finestra a sinistra</hi>).</p>
               <p>Lucia</p>
               <p>Come ricorda bene ciò che le dico!</p>
               <p>Andrea</p>
               <p>Ma sa che se lei continuava a non volermi vedere io morivo? Ma fortunatamente non ho l'arteriosclerosi. Se l'avessi avuta sarei scoppiato proprio qui quando lei parlava di tutte quelle disgrazie e non capivo dove volesse andare a parare. Lucia...</p>
               <p>Lucia</p>
               <p>Dica.</p>
               <p>Andrea</p>
               <p>Ho voglia di cantare.</p>
               <p>Lucia</p>
               <p>Canti.</p>
               <p>Andrea</p>
               <p>La musica è il mio debole. Non musica moderna, sa. Puah! Ricorda le belle romanze di un tempo? Tosti, Denza... (Intona con tutta coscienza: «<hi rend="italic">Torna, caro ideal, torna un istante a sorridermi ancora</hi>»).</p>
               <p>Vincenzo</p>
               <p>(<hi rend="italic">Entrando in fretta</hi>) C'è qualcuno che sta male, qui?</p>
               <p>Lucia</p>
               <p>Perché?</p>
               <p>Vincenzo</p>
               <p>Ma, ho sentito il dottore cantare e quando canta lui...</p>
               <p>Lucia</p>
               <p>(<hi rend="italic">Per tagliar corto</hi>) Via! Dov'è Giovanna?</p>
               <p>Vincenzo</p>
               <p>È in giardino che mi aspetta.</p>
               <p>Lucia</p>
               <p>E allora non farti aspettare troppo.</p>
               <p>Vincenzo</p>
               <p>Vado subito. Ma guarda che faccia allegra ha il dottore.</p>
               <p>Lucia</p>
               <p>Il dottore non ha niente affatto la faccia allegra. È vero, dottore, che lei non ha nessuna ragione d'essere allegro?</p>
               <p>Andrea</p>
               <p>Io no.</p>
               <p>Lucia</p>
               <p>Cos'hai sulla spalla? Sei tutto bianco.</p>
               <p>Vincenzo</p>
               <p>(<hi rend="italic">Ripulendosi con una mano</hi>) Luna, un raggio di luna.</p>
               <p>Lucia</p>
               <p>Cipria! Non so perché le giovani donne debbano coprirsi di farina come dei mugnai.</p>
               <p>Andrea</p>
               <p>Allora diremo: luna di miele.</p>
               <p>Vincenzo</p>
               <p>(<hi rend="italic">Si avvicina al dottore e gli scuote a lungo la mano, scuotendo la testa, come per dire: Ci siamo capiti. Poi se ne va ridendo</hi>).</p>
               <p>Lucia</p>
               <p>Ma che fa?</p>
               <p>Andrea</p>
               <p>Scherza. Ma, dica un po', non potevamo dirgli...</p>
               <p>Lucia</p>
               <p>Niente, non si deve dire niente.</p>
               <p>Andrea</p>
               <p>Ma ha capito, sa?</p>
               <p>Lucia</p>
               <p>Lo dice lei. Ha altro da pensare. Non vede? E adesso se ne vada.</p>
               <p>Andrea</p>
               <p>Torno domani mattina.</p>
               <p>Lucia</p>
               <p>Niente affatto. Lei ritornerà quando i ragazzi se ne saranno andati. Verrò io domattina alla chiesa: l'aspetto. Pregheremo insieme.</p>
               <p>Andrea</p>
               <p>Pregare, io?</p>
               <p>Lucia</p>
               <p>È senza fede? Un uomo senza fede...</p>
               <p>Andrea</p>
               <p>Sì, sì, va bene. Ho fede. Credo in Dio Padre. Ma me ne devo andare proprio così, senza... (<hi rend="italic">Accenna a un bacio</hi>).</p>
               <p>Lucia</p>
               <p>(<hi rend="italic">Pudicamente</hi>) Via, senza. (<hi rend="italic">Prende dalla tasca il medaglione e glielo consegna</hi>) Tenga: è la stessa cosa.</p>
               <p>Andrea</p>
               <p>(<hi rend="italic">Stringe la mano con sentimento a Lucia e se ne va</hi>).</p>
               <p>Lucia</p>
               <p>(<hi rend="italic">Sola, si guarda intorno e va ad aprire la finestra dalla quale entra la luna</hi>).</p>
               <p>Andrea</p>
               <p>(<hi rend="italic">Voce cantante</hi>) Torna caro ideal...</p>
               <p>Lucia</p>
               <p>Buona notte.</p>
               <p>Andrea</p>
               <p>Buona notte. (<hi rend="italic">Il canto si allontana. Lucia resta appoggiata allo stipite della finestra facendo con la mano un languido segno di saluto. In questo momento entra cautamente Vincenzo stretto al braccio di Giovanna: si fermano un attimo a guardare la romantica scena della zia, poi, andandosene</hi>).</p>
               <p>Vincenzo</p>
               <p>Questi ragazzi!</p>
               <p rend="center">FINE DELLA COMMEDIA</p>
            </div>
         </div>
         <div type="div1">
            <head>Vertigine</head>
            <p>Questo e-book è stato realizzato anche grazie al sostegno di:</p>
            <p>E-text</p>
            <p>Web design, Editoria, Multimedia</p>
            <p>(pubblica il tuo libro, o crea il tuo sito con E-text!)</p>
            <p>
               <ref target="https://www.e-text.it/">www.e-text.it</ref>
            </p>
            <p>QUESTO E-BOOK:</p>
            <p>TITOLO: Vertigine</p>
            <p>AUTORE: Gherardi, Gherardo</p>
            <p>TRADUTTORE: </p>
            <p>CURATORE: </p>
            <p>NOTE: </p>
            <p>CODICE ISBN E-BOOK: n. d.</p>
            <p>DIRITTI D'AUTORE: no</p>
            <p>LICENZA: questo testo è distribuito con la licenza specificata al seguente indirizzo Internet: <ref target="https://www.liberliber.it/online/opere/libri/licenze">www.liberliber.it/online/opere/libri/licenze</ref>
            </p>
            <p>COPERTINA: n. d.</p>
            <p>TRATTO DA: <hi rend="bold">Vertigine : dramma in tre atti / di Gherardo Gherardi : Comoedia : fascicolo periodico di commedie e di vita teatrale , A.5(1923), n.16, p.13</hi>
               <hi rend="bold">
                  <hi rend="italic">-</hi>
               </hi>
               <hi rend="bold">33.</hi>
            </p>
            <p>CODICE ISBN FONTE: n. d.</p>
            <p>1a EDIZIONE ELETTRONICA DEL: 1 gennaio 2020</p>
            <p>INDICE DI AFFIDABILITÀ: 1</p>
            <p>0: affidabilità bassa</p>
            <p>1: affidabilità standard</p>
            <p>2: affidabilità buona</p>
            <p>3: affidabilità ottima</p>
            <p>SOGGETTO:</p>
            <p>PER011030 ARTI RAPPRESENTATIVE / Teatro / Drammaturgia</p>
            <p>DIGITALIZZAZIONE:</p>
            <p>Paolo Alberti, paoloalberti@iol.it</p>
            <p>REVISIONE:</p>
            <p>Catia Righi, catia_righi@tin.it</p>
            <p>IMPAGINAZIONE:</p>
            <p>Paolo Alberti, paoloalberti@iol.it</p>
            <p>PUBBLICAZIONE:</p>
            <p>Catia Righi, catia_righi@tin.it</p>
            <div type="div2" rend="P17">
               <head>
                  <anchor type="bookmark-start" xml:id="id___RefHeading___Toc349_16375981915"/>Liber Liber<ptr type="bookmark-end" target="#id___RefHeading___Toc349_16375981915"/>
               </head>
               <p>Se questo libro ti è piaciuto, aiutaci a realizzarne altri. Fai una donazione: <ref target="https://www.liberliber.it/online/aiuta/">www.liberliber.it/online/aiuta</ref>.</p>
               <p>Scopri sul sito Internet di Liber Liber ciò che stiamo realizzando: migliaia di ebook gratuiti in edizione integrale, audiolibri, brani musicali con licenza libera, video e tanto altro: <ref target="https://www.liberliber.it/">www.liberliber.it</ref>.</p>
               <p rend="center bold">VERTIGINE</p>
               <p rend="center">Dramma in tre atti di<lb/>
                  <hi rend="bold">GHERARDO GHERARDI</hi>
                  <lb/>
                  <hi rend="italic">Rappresentato la prima volta al teatro Carignano di Torino<lb/>il 16 marzo 1923, dalla Compagnia di Amedeo Chiantoni</hi>
               </p>
               <p rend="center bold">PERSONAGGI</p>
               <p>CARLO PANTEO anni 45</p>
               <p>MAURIZIO MOLDENO anni 35</p>
               <p>ROBERTO TREZZI anni 45</p>
               <p>Professor TARDINI anni 50</p>
               <p>ELENA anni 35</p>
               <p>ROSA anni 25</p>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__10073_4396549543"/>ATTO PRIMO<ptr type="bookmark-end" target="#id___RefHeading__10073_4396549543"/>
               </head>
               <p>La scena rappresenta uno studio. Molti libri, una scrivania ampia con telefono. Due porte: una a destra che mette nell’appartamento e una in fondo a destra che serve all’entrata e all’uscita dei personaggi. Una in fondo a sinistra mette nel gabinetto di lavoro del professor Carlo Panteo.</p>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__10362_589295456"/>SCENA I<ptr type="bookmark-end" target="#id___RefHeading__10362_589295456"/>
                  </head>
                  <p rend="center">
                     <hi rend="smallcaps">Maurizio</hi> poi <hi rend="smallcaps">Roberto</hi>
                  </p>
                  <p>
                     <hi rend="smallcaps">Maurizio</hi> – (<hi rend="italic">è seduto su una poltrona nell’atto di attendere. Ha il cappello deposto in una poltrona vicina e tra le mani il bastone col quale gioca oziosamente. Rimane molto sorpreso ed imbarazzato all’entrata improvvisa di Roberto Trezzi. I due uomini sono molto dissimili. Maurizio Moldeno è elegante e distinto nei modi. Roberto Trezzi non manca di eleganza, ma dimostra una certa grossolanità per il troppo amore all’oro, che ostenta al panciotto e alle dita, abbondantemente, pesantemente. Appare, d’altra parte, uomo pratico e positivo</hi>).</p>
                  <p>
                     <hi rend="smallcaps">Roberto</hi> – (<hi rend="italic">che è entrato violentemente</hi>) Ah, finalmente ti trovo!</p>
                  <p>
                     <hi rend="smallcaps">Maurizio</hi> – Oh, chi si vede?! Di dove salti fuori?</p>
                  <p>
                     <hi rend="smallcaps">Roberto</hi> – Da un letto d’ospedale. Ti ho cercato tutta mattina... Non resti più in casa alla mattina?</p>
                  <p>
                     <hi rend="smallcaps">Maurizio</hi> – Da quando sei arrivato?</p>
                  <p>
                     <hi rend="smallcaps">Roberto – </hi>Questa notte... Senti, ho bisogno di parlarti, ho bisogno urgente di parlarti. Andiamo di là...</p>
                  <p>
                     <hi rend="smallcaps">Maurizio</hi>  – Di là dove?</p>
                  <p>
                     <hi rend="smallcaps">Roberto – </hi>(<hi rend="italic">accennando alla porticina di destra</hi>) Dal momento che il professore non c’è... (<hi rend="italic">vedendo che l’altro non si muove</hi>) Se no, in salotto, per la strada, dove vuoi, insomma pur che si possa parlare liberamente.</p>
                  <p>
                     <hi rend="smallcaps">Maurizio</hi>  – Ecco, per la strada no, perchè adesso non ho tempo; qui... mio caro, tu fingi di non sapere che io non sono più di casa.</p>
                  <p>
                     <hi rend="smallcaps">Roberto </hi>– Come? A questo punto?</p>
                  <p>
                     <hi rend="smallcaps">Maurizio</hi>  – (<hi rend="italic">assentendo</hi>) Mah!...</p>
                  <p>
                     <hi rend="smallcaps">Roberto </hi>– E allora che cosa ci stai a fare, qui?</p>
                  <p>
                     <hi rend="smallcaps">Maurizio</hi>  – (<hi rend="italic">imbarazzato</hi>) Perchè...</p>
                  <p>
                     <hi rend="smallcaps">Roberto </hi>– (<hi rend="italic">con un sospiro di sopportazione</hi>) Dimmi un po’: facciamo conto che io sia un estraneo qualunque al quale sia pur necessario dire la verità. Eccomi qui: sono all’oscuro di tutto. Non so niente di niente. Dimmi tutto, chiaro, da cima a fondo.</p>
                  <p>
                     <hi rend="smallcaps">Maurizio</hi>  – Si fa presto a dir tutto...</p>
                  <p>
                     <hi rend="smallcaps">Roberto </hi>– Tutto quello che è cambiato dopo la mia partenza.</p>
                  <p>
                     <hi rend="smallcaps">Maurizio</hi> – Senti, caro, ti assicuro che non ho alcuna voglia di dedicarmi alla letteratura narrativa.</p>
                  <p>
                     <hi rend="smallcaps">Roberto </hi>– Va bene. Allora racconto io e tu rispondimi. (<hi rend="italic">vedendo che l’altro si annoia</hi>) Ma ho bene il diritto di sapere io, no? Da quando correndo come un pazzo di officina in officina, da una città all’altra, da quando sono caduto e mi sono rotto l’osso del collo...</p>
                  <p>
                     <hi rend="smallcaps">Maurizio</hi> – L’osso del collo?</p>
                  <p>
                     <hi rend="smallcaps">Roberto </hi>– Per modo di dire. Ma intanto quindici giorni a letto me li sono dovuti godere. Dico, in tutto questo tempo, voi, tu, il professore e sua moglie, avete completamente interrotto le comunicazioni con me. Mia moglie, che mi ha raggiunto all’ospedale di Santa Margherita, non ha saputo dirmi nulla di preciso, nulla... o meglio... se parlava di voi... di te... pareva... Insomma, quello che so, lo so dai giornali che hanno fatto sulla conversione del tuo maestro un diavolio interminabile. E io dico che il tuo professore è padronissimo di scrivere tutti i libri di filosofia che vuole, è padronissimo di detestare anche il suo mestiere di scienziato, ma non ha affatto il diritto di gettare il sottoscritto come un limone spremuto. Cosa c’entro io? Dimmi cosa c’entro io, nelle sue crisi di coscienza?</p>
                  <p>
                     <hi rend="smallcaps">Maurizio</hi> – Tu?</p>
                  <p>
                     <hi rend="smallcaps">Roberto </hi>– Io, sì. Io sono in una posizione catastrofica. Sono al fallimento. Io non so più come fare ad alimentare le mie officine: ogni giorno che passa è un colpo terribile alla mia sostanza... capisci?</p>
                  <p>
                     <hi rend="smallcaps">Maurizio</hi> – Ma sono io che ti domando... O meglio il professore che ti può domandare che cosa hanno a che fare le tue faccende personali con le sue idee filosofiche e politiche...</p>
                  <p>
                     <hi rend="smallcaps">Roberto </hi>– (<hi rend="italic">accendendosi</hi>) Insomma, ragazzo mio: un mese fa il tuo maestro era un inventore... aveva un brevetto nel cervello. Io ci ho contato e, nota, ci ho contato perchè voi, tu, lui, sua moglie, tutti, mi ci avete fatto sperare...</p>
                  <p>
                     <hi rend="smallcaps">Maurizio</hi> – Ma non ci pensare nemmeno! Il professore ha veramente abbandonato gli studi, gli esperimenti...</p>
                  <p>
                     <hi rend="smallcaps">Roberto </hi>– Ma non aveva quasi raggiunto la meta? Tu stesso, lo confidasti a mia moglie... cos’hai? Lo dicesti anche tu che era questione di ore...</p>
                  <p>
                     <hi rend="smallcaps">Maurizio</hi> – Caro mio, le invenzioni ci possono essere, ma ci possono anche non essere...</p>
                  <p>
                     <hi rend="smallcaps">Roberto </hi>– Dunque non c’è?</p>
                  <p>
                     <hi rend="smallcaps">Maurizio</hi> – Non c’è più!</p>
                  <p>
                     <hi rend="smallcaps">Roberto </hi>– È impossibile...</p>
                  <p>
                     <hi rend="smallcaps">Maurizio</hi> – (<hi rend="italic">sorridendo</hi>) Mio buon Roberto! Il professore aveva trovato il modo, teoretico, cioè sulla carta, sulle formule, di trasformare l’energia solare in energia elettrica, ma, come tutti i sognatori, ha cozzato contro la realtà. Ci sono dei misteri che la natura non vuole assolutamente svelare... stai calmo e rassegnati... È il fallimento della scienza...</p>
                  <p>
                     <hi rend="smallcaps">Roberto </hi>– Ma perchè mi rispondi in questo tono? Una volta mi eri amico, alleato... Il professore... Sua moglie... Mia moglie... No, no, no: ci sono troppe incognite. Non è chiaro, non è chiaro. Ah, ma non finirà così... Bada: lotterò coi denti...</p>
                  <p>
                     <hi rend="smallcaps">Maurizio</hi> – Ma insomma...</p>
                  <p>
                     <hi rend="smallcaps">Roberto </hi>– Voglio sapere a chi debbo tutto ciò... Non è chiaro... non è chiaro... La scienza... la filosofia... Altre cose...</p>
                  <p>
                     <hi rend="smallcaps">Maurizio</hi> – Altre cose?</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__10420_589295456"/>SCENA II.<ptr type="bookmark-end" target="#id___RefHeading__10420_589295456"/>
                  </head>
                  <p rend="center">
                     <hi rend="smallcaps">Elena </hi>e detti</p>
                  <p>
                     <hi rend="smallcaps">Elena –</hi>  (<hi rend="italic">entrando</hi>) Buon giorno, Maurizio. (<hi rend="italic">la sua bellezza appare molto sciupata dalle lagrime. Scorge Trezzi</hi>) Oh, Trezzi, anche voi siete qui? Come mai non vi siete fatto vedere da tanto tempo?</p>
                  <p>
                     <hi rend="smallcaps">Roberto </hi>– La sventura mi perseguita, signora. Lontano da qui la crisi... tutte le crisi... qui la crisi... più crisi di tutte, quella della filosofia.</p>
                  <p>
                     <hi rend="smallcaps">Elena –</hi> Ah, sapete?</p>
                  <p>
                     <hi rend="smallcaps">Roberto </hi>– E come no? E poi (<hi rend="italic">sospirando</hi>) qualche altra rovina che sento in aria...</p>
                  <p>
                     <hi rend="smallcaps">Maurizio</hi> – Di che cosa parli?</p>
                  <p>
                     <hi rend="smallcaps">Roberto </hi>– Niente, niente, so io. (<hi rend="italic">ad Elena</hi>) Mia moglie non vi ha informato delle sue molte disgrazie...</p>
                  <p>
                     <hi rend="smallcaps">Maurizio</hi> – Ma che cosa vuoi?...</p>
                  <p>
                     <hi rend="smallcaps">Elena –</hi> (<hi rend="italic">interrompendo</hi>) Non so nulla io! Non so nulla... Cosa volete? Vivo in un mondo così strano, così doloroso... Mi sembra di sognare... di aver sognato... non ho più memoria nè volontà... non ho più a cura niente... Maurizio, scusate, c’è in anticamera il professor Tardini. Non so che cosa voglia... Volete andare voi? Io non posso riceverlo... Carlo è fuori.</p>
                  <p>
                     <hi rend="smallcaps">Maurizio</hi> – Tardini è qui? Vengo subito (<hi rend="italic">via</hi>).</p>
                  <p>(<hi rend="italic">Fra i due regna, per un momento, un silenzio imbarazzante</hi>).</p>
                  <p>
                     <hi rend="smallcaps">Roberto </hi>– Perdonate, signora: ho bisogno di rivolgervi una domanda. Ecco: da un mese manco di qui. Partii per una battaglia molto grave, ma partii con l’animo forte, sicuro della mia vittoria: Maurizio e il professore mi sembravano sicuri della vittoria...</p>
                  <p>
                     <hi rend="smallcaps">Elena –</hi> Altro che sicuri!</p>
                  <p>
                     <hi rend="smallcaps">Roberto </hi>– Dunque: la battaglia volse per me nel peggiore dei modi. Ora, tutto avrei potuto immaginare, meno questo, che il professor Panteo che tutto il mondo onora come un’illustrazione della scienza, in un momento di alienazione mentale...</p>
                  <p>
                     <hi rend="smallcaps">Elena –</hi> (<hi rend="italic">vivacemente</hi>) Signor Trezzi!</p>
                  <p>
                     <hi rend="smallcaps">Roberto </hi>– Pardon! Io chiamo le cose col loro nome, ma lasciamo le definizioni se non vi piacciono. Che il professore, insomma, avesse deciso di mutare la propria vita così radicalmente, da rovinarsi di fronte al mondo e da rovinare con sè tanta gente!</p>
                  <p>
                     <hi rend="smallcaps">Elena –</hi> E chi avrebbe potuto pensarlo?</p>
                  <p>
                     <hi rend="smallcaps">Roberto </hi>– Ecco: Una cosa più inverosimile mi è accaduto di constatare: che di fronte a tanta rovina, voi, Mairizio, tutti, insomma, coloro che con me hanno sperato, che dalla mia adesione entusiastica hanno avuto ragione di sperare di più, oggi, di fronte a un fatto di tanta gravità, abbiano una condotta, non so, assumano degli atteggiamenti... Insomma, in casa vostra, da venti minuti io respiro un’aria di equivoco, di incertezza: mi sembra di non conoscervi più, di non essere più vostro amico... Ecco, mi sembra che mi respingiate da voi...</p>
                  <p>
                     <hi rend="smallcaps">Elena –</hi> Oh, no! Questo no!</p>
                  <p>
                     <hi rend="smallcaps">Roberto </hi>– E allora?</p>
                  <p>
                     <hi rend="smallcaps">Elena –</hi> E allora niente. Su via, Roberto, abbiate pietà di me... Io sono una povera donna rovinata... Non ho la testa a posto. Tutta la vita, capite?, tutta una vita perduta, un passato e un avvenire che sfumano... Ah, ma come non comprendete? È salito per me, con me, per tanti anni, fino ai vertici, posso dirlo, della gloria, della fama. Ed ora più nulla, proprio quando il suo nome stava per essere benedetto da tutti, da tutto il mondo... È terribile, questo, per una povera donna, convenitene e credete che in questo momento...</p>
                  <p>
                     <hi rend="smallcaps">Roberto </hi>– Capisco. Ma vorrei anche capire come fu che le relazioni fra voi, Maurizio e mia moglie si interruppero al punto che... sì, dico, riconoscerete che la cosa non è molto naturale.</p>
                  <p>
                     <hi rend="smallcaps">Elena –</hi> (<hi rend="italic">confusa</hi>) Io... veramente... So soltanto che da quindici giorni a questa parte si fa attorno al nome di mio marito un<hi rend="italic">can can </hi>d’inferno. Il suo libro lo ha portato ai sette cieli – per l’ultima volta – ma ci ha proiettati in un altro mondo...</p>
                  <p>
                     <hi rend="smallcaps">Roberto </hi>– Va bene. Vuol dire che cercherò di capire da me. Restano due fatti. La presente freddezza di tutti voi e la rottura delle relazioni...</p>
                  <p>
                     <hi rend="smallcaps">Elena –</hi> (<hi rend="italic">turbata</hi>) Di che cosa intendete parlare?</p>
                  <p>
                     <hi rend="smallcaps">Roberto </hi>– Parliamoci chiaro. Ritengo che anche mia moglie abbia un’importanza, non so ancora quale, in questa faccenda. Maurizio era molto assiduo, in casa mia, specialmente quando non c’ero io... Io sono un uomo in buona fede...</p>
                  <p>
                     <hi rend="smallcaps">Elena –</hi> Che dite?</p>
                  <p>
                     <hi rend="smallcaps">Roberto </hi>– Ecco: da molto tempo è molto poco assiduo... Tanto poco che... non si è più fatto vivo.</p>
                  <p>
                     <hi rend="smallcaps">Elena –</hi> Come? Voi potete credere una cosa simile?</p>
                  <p>
                     <hi rend="smallcaps">Roberto </hi>– Eh... Conosco quella donna... la conosco... E io da qualche tempo non sono più (<hi rend="italic">fa il cenno col quale si allude, di solito, al denaro</hi>). Mi vanno male le cose... Il denaro... È la mia forza, la mia sola forza... Per lei è la debolezza... una delle sue molte debolezze... Fra me e lei un equilibrio non è... non era possibile che sul filo del denaro... denaro... E invece tutto è perduto...</p>
                  <p>
                     <hi rend="smallcaps">Elena –</hi> Ma no, non dite così... Bisogna sperare ancora... sempre... Ed ora ci aiuterete anche voi. Voi sapete volere...</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__10422_589295456"/>SCENA III.<ptr type="bookmark-end" target="#id___RefHeading__10422_589295456"/>
                  </head>
                  <p rend="center">
                     <hi rend="smallcaps">Maurizio </hi>e detti</p>
                  <p>
                     <hi rend="smallcaps">Maurizio</hi> – (<hi rend="italic">rientrando</hi>) È duro come un tedesco! Ho fatto tutto quello che ho potuto per mandarlo via, ma non ci sono riuscito. Aspetterà.</p>
                  <p>
                     <hi rend="smallcaps">Elena –</hi> Ma almeno si potrà sapere quello che vuole?</p>
                  <p>
                     <hi rend="smallcaps">Maurizio</hi> – Viene da parte del Rettore dell’Università. Punto e basta.</p>
                  <p>
                     <hi rend="smallcaps">Roberto </hi>– Domando scusa. Vorrei annoiare il meno possibile. Lasciate che finisca...</p>
                  <p>
                     <hi rend="smallcaps">Maurizio</hi> – Ma non avevi già finito?</p>
                  <p>
                     <hi rend="smallcaps">Roberto </hi>– Un mese fa eravamo tutti alleati...</p>
                  <p>
                     <hi rend="smallcaps">Maurizio</hi> – Un mese fa. E dalli col mese fa...</p>
                  <p>
                     <hi rend="smallcaps">Elena –</hi> Sì, sì, Maurizio, ascoltate anche voi... Chi sa... Vediamo...</p>
                  <p>
                     <hi rend="smallcaps">Maurizio</hi> – Ma si può sapere che cosa vuoi fare? La tua insistenza diventa irragionevole, assurda... Vuoi cozzare contro l’impossibile...</p>
                  <p>
                     <hi rend="smallcaps">Roberto </hi>– Il professore deve convertirsi un’altra volta, deve continuare i suoi studi e compiere quegli esperimenti che sono necessari alla realizzazione pratica industriale della legge da lui trovata sulla trasformazione elettrica della energia solare.</p>
                  <p>
                     <hi rend="smallcaps">Maurizio</hi> – Ma dove credi di arrivare?</p>
                  <p>
                     <hi rend="smallcaps">Roberto </hi>– Voglio arrivare dove un mese fa volevamo arrivare tutti...</p>
                  <p>
                     <hi rend="smallcaps">Maurizio</hi> – Ma è assurdo...</p>
                  <p>
                     <hi rend="smallcaps">Elena –</hi> No, Maurizio, non dite così... bisogna arrivare a convincerlo...</p>
                  <p>
                     <hi rend="smallcaps">Maurizio</hi> – Il Maestro è irremovibile...</p>
                  <p>
                     <hi rend="smallcaps">Roberto </hi>– Sei sicuro?</p>
                  <p>
                     <hi rend="smallcaps">Maurizio</hi> – Sicurissimo.</p>
                  <p>
                     <hi rend="smallcaps">Roberto </hi>– Allora hai già tentato?</p>
                  <p>
                     <hi rend="smallcaps">Maurizio</hi> – (<hi rend="italic">debolmente</hi>) Come no?</p>
                  <p>
                     <hi rend="smallcaps">Roberto </hi>– Ritenterai...</p>
                  <p>
                     <hi rend="smallcaps">Maurizio</hi> – No...</p>
                  <p>
                     <hi rend="smallcaps">Elena –</hi> Maurizio, Maurizio...</p>
                  <p>
                     <hi rend="smallcaps">Roberto </hi>– Senti, io non ho tempo da perdere. La maggior parte delle mie passività figurano nei bilanci di due grandi industriali francesi... Sai, quelli dei gas asfissianti... Essi conoscono bene il professor Panteo, perchè fu lui a perfezionare la loro composizione...</p>
                  <p>
                     <hi rend="smallcaps">Maurizio</hi> – Va bene, va bene...</p>
                  <p>
                     <hi rend="smallcaps">Roberto </hi>– Io ero alla vigilia del fallimento. Ho detto tutto, ho promesso tutto... Essi mi hanno accordato un respiro, ma saranno qui fra pochi giorni a vedere, a sapere quello che c’è di vero nella mirabolante speranza che ho fatto luccicare innanzi agli occhi... Io ho data per sicura l’invenzione del professore...</p>
                  <p>
                     <hi rend="smallcaps">Maurizio</hi> – Hai commesso una mascalzonata...</p>
                  <p>
                     <hi rend="smallcaps">Roberto </hi>– Va bene: delle parole ingiuriose che tu mi dici terrò conto a suo tempo. Per ora restiamo al sodo della questione. L’invenzione del professore è un fatto...</p>
                  <p>
                     <hi rend="smallcaps">Maurizio</hi> – Ecco dove ti illudi!</p>
                  <p>
                     <hi rend="smallcaps">Roberto </hi>– Per lo meno è vicino al fatto.</p>
                  <p>
                     <hi rend="smallcaps">Maurizio</hi> – Ma lo vuoi capire? Le invenzioni ci sono e non ci sono...</p>
                  <p>
                     <hi rend="smallcaps">Roberto </hi>– Ci sono intanto degli studi sulla elettrificazione della energia solare dei quali intanto si potrà ottenere qualche cosa. I francesi si accontentano di questo. Per tentare, per incominciare almeno... Non hanno già la pretesa di abolire la macchina a vapore in ventiquattro ore. D’altra parte lui, il Maestro, non ci rimetterà proprio niente.</p>
                  <p>
                     <hi rend="smallcaps">Elena –</hi> Ecco, ecco, Maurizio, vedete... dite anche voi...</p>
                  <p>
                     <hi rend="smallcaps">Maurizio</hi> – Io non dico nulla. Il Maestro non mi ammette più alla sua confidenza e ignoro, ignoro...</p>
                  <p>
                     <hi rend="smallcaps">Roberto </hi>– Adesso io non ho più tempo da perdere e non posso più ballare con te la tarantella dell’equivoco. Esigo... esigo...</p>
                  <p>
                     <hi rend="smallcaps">Maurizio</hi> – Che cosa... Con che diritto?</p>
                  <p>
                     <hi rend="smallcaps">Elena –</hi> (<hi rend="italic">intervenendo</hi>) Per carità... non parlate più... Sì, Trezzi, vedrete che tutto quello che si potrà fare si farà e anche lui, anche Maurizio... (<hi rend="italic">mentre Trezzi, raccolto il cappello, va alla comune</hi>).</p>
                  <p>
                     <hi rend="smallcaps">Roberto </hi>– Arrivederci, signora... Ciao. (<hi rend="italic">via</hi>)</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1711_2144131001"/>SCENA IV.<ptr type="bookmark-end" target="#id___RefHeading__1711_2144131001"/>
                  </head>
                  <p rend="center">
                     <hi rend="smallcaps">Elena </hi>e <hi rend="smallcaps">Maurizio</hi>
                  </p>
                  <p>
                     <hi rend="smallcaps">Maurizio</hi> – (<hi rend="italic">dopo che Trezzi è uscito</hi>) Io non permetterò più che quell’uomo mi parli con tanta arroganza. La vostra presenza lo ha salvato.</p>
                  <p>
                     <hi rend="smallcaps">Elena –</hi> Oh, Maurizio, avete proprio il diritto di essere severo con lui?</p>
                  <p>
                     <hi rend="smallcaps">Maurizio</hi> – E perchè non dovrei esserlo? (<hi rend="italic">come comprendendo a un tratto ciò a cui vuole alludere la donna</hi>) Ah... e che cosa ne sa, lui?</p>
                  <p>
                     <hi rend="smallcaps">Elena –</hi> Eh... forse, sa...</p>
                  <p>
                     <hi rend="smallcaps">Maurizio</hi> – Vi ha detto qualche cosa?</p>
                  <p>
                     <hi rend="smallcaps">Elena –</hi> No, nulla... Ma in ogni modo, voi non avete diritto... Non si deve mai dimenticare, Maurizio, i torti che si fanno agli altri... Ciò rende migliori, o, almeno, un poco più giusti...</p>
                  <p>
                     <hi rend="smallcaps">Maurizio</hi> – (<hi rend="italic">infiammandosi a poco a poco</hi>) Ma quando finirete di ricordarmi queste cose? Voi sapete bene che sua moglie non aspettava che un’occasione... Io ero giovane, non mi preoccupavo di tante cose, che oggi mi sembrano enormi... Che so? Non avevo questo, sopratutto, non avevo mai amato... Oggi mi vergogno di quell’errore... Una stupida avventura goliardica e giù di lì... Sì, mi vergogno. E proprio voi che io amo, lasciatemi dire, proprio voi che io amo, prendete gusto a sottopormi a questa tortura... Ma perchè? Perchè, se da quando voi siete entrata nella mia vita...</p>
                  <p>
                     <hi rend="smallcaps">Elena –</hi> Non continuate, Maurizio. Speravo che la lunga assenza vi avrebbe aiutato a riflettere e a rinsavire... Vi ho già detto un’altra volta...</p>
                  <p>
                     <hi rend="smallcaps">Maurizio</hi> – Ma perchè condannarmi a questa tortura, a questa incertezza?</p>
                  <p>
                     <hi rend="smallcaps">Elena –</hi> (<hi rend="italic">con severità</hi>) Insomma...</p>
                  <p>
                     <hi rend="smallcaps">Maurizio</hi> – Vi ho offesa?</p>
                  <p>
                     <hi rend="smallcaps">Elena –</hi> Certo! Voi dimenticate che fui proprio io a consigliarvi di lasciare quella donna...</p>
                  <p>
                     <hi rend="smallcaps">Maurizio</hi> – Oh, io non dimentico. Non dimenticherò mai quell’ora, quelle parole... esse erano suggerite da un affetto così tenero...</p>
                  <p>
                     <hi rend="smallcaps">Elena –</hi> Non da un calcolo!</p>
                  <p>
                     <hi rend="smallcaps">Maurizio</hi> – E chi può aver pensato a un calcolo?</p>
                  <p>
                     <hi rend="smallcaps">Elena –</hi> Voi, proprio voi. Con la moglie del Trezzi io non ho, non ho mai avuto nulla di comune.</p>
                  <p>
                     <hi rend="smallcaps">Maurizio</hi> – (<hi rend="italic">piccato</hi>) Ed ora offendete me...</p>
                  <p>
                     <hi rend="smallcaps">Elena –</hi> (<hi rend="italic">ridiventando più dolce</hi>) Insomma, Maurizio, siete voi che mi costringete a diventare aspra. Io ho tanto bisogno di quiete, di tranquillità, e se voi comprendereste il bene che vi voglio.</p>
                  <p>
                     <hi rend="smallcaps">Maurizio</hi> – Elena...</p>
                  <p>
                     <hi rend="smallcaps">Elena –</hi> Un bene fraterno, un bene da mammina... Voi dovreste comprendere che vale molto di più, molto di più...</p>
                  <p>
                     <hi rend="smallcaps">Maurizio</hi> – (<hi rend="italic">desolatamente</hi>) E allora?</p>
                  <p>
                     <hi rend="smallcaps">Elena –</hi> Allora... Ma non così, Maurizio, siate uomo... Allora lasciamo da parte il Trezzi e sua moglie e ditemi, ma seriamente, col cuore sgombro da qualsiasi oscurità, ditemi se posso contare su di voi, amico. La mia vita (<hi rend="italic">commovendosi</hi>) è una triste giornata...</p>
                  <p>
                     <hi rend="smallcaps">Maurizio</hi> – (<hi rend="italic">preoccupato</hi>) Che c’è?</p>
                  <p>
                     <hi rend="smallcaps">Elena –</hi> Parte... Partiamo...</p>
                  <p>
                     <hi rend="smallcaps">Maurizio</hi> – E quando?...</p>
                  <p>
                     <hi rend="smallcaps">Elena –</hi> Non so... Non ha ancora fissato nulla, ma è deciso... Vi dico: non ha ancora fissato nulla, ma ho capito, ho capito che mi vuol portare molto lontano, molto lontano da tutti...</p>
                  <p>
                     <hi rend="smallcaps">Maurizio</hi> – (<hi rend="italic">col cuore in gola)</hi> Elena!</p>
                  <p>
                     <hi rend="smallcaps">Elena –</hi> No, Maurizio, voi non comprenderete mai quello che io ho provato ieri, quando mi ha comunicato con mola semplicità, con molta tranquillità la sua decisione. Io avevo finito per rinunciare a tutto, per rassegnarmi a tutto. La sua gloria, la sua potenza... quello che poteva essere per noi tutti il nostro avvenire, il mio... No, niente, rassegnata, ecco, rassegnata! Io rimanevo la signora Panteo. Io potevo per me sola... potevo conservare qualche cosa. Che so? Ho un orgoglio anch’io... ho una vanità anch’io! E ne ho diritto, no? Ne ho diritto perchè l’ho accompagnato fin qui amorosamente, fedelmente, soffrendo con lui, incoraggiandolo sempre in ogni battaglia, imparando a poco a poco ad amare le cose aride e fredde che sono, che erano la sua vita. Maurizio... ma questo no... alla vita non posso rinunciare... alla mia casa... alla mia gloria... lasciatemi dire... a tutto quello che fino ad oggi è stata la mia vita... non posso rinunciare. La lontananza, la solitudine, questo no, questo no... Parlategli voi, Maurizio, parlategli voi...</p>
                  <p>
                     <hi rend="smallcaps">Maurizio</hi> – Come parlargli ora? Ho paura di vederlo... Da quando vi amo tanto, tanto, ho paura di vederlo, ho paura che mi capisca... Elena, è stato il mio maestro... Ho paura. Ma non capite, Elena, non capite che tutto quello che faccio, tutto quello che dico, non può essere che questo: il mio amore, il mio amore...</p>
                  <p>
                     <hi rend="smallcaps">Elena –</hi> No, no, per pietà; non dite, non dite...</p>
                  <p>
                     <hi rend="smallcaps">Maurizio</hi> – (<hi rend="italic">avvicinandosi alla donna</hi>) Lo amate dunque tanto ancora?</p>
                  <p>
                     <hi rend="smallcaps">Elena –</hi> Perchè ne dubitereste?</p>
                  <p>
                     <hi rend="smallcaps">Maurizio</hi> – Non dubito, spero...</p>
                  <p>
                     <hi rend="smallcaps">Elena –</hi> Dunque ho perduto anche voi...</p>
                  <p>
                     <hi rend="smallcaps">Maurizio</hi> – Farò quello che dite. E se la decisione di partire dovesse essere irremovibile, voi che cosa fareste?</p>
                  <p>
                     <hi rend="smallcaps">Elena –</hi> Non so niente. Io spero tanto in voi...</p>
                  <p>
                     <hi rend="smallcaps">Maurizio</hi> – Partireste?</p>
                  <p>
                     <hi rend="smallcaps">Elena –</hi> Certo... no... non so, non so... ma perchè queste domande?</p>
                  <p>
                     <hi rend="smallcaps">Maurizio</hi> – Per sapere, finalmente, che cosa è che io debba sperare...</p>
                  <p>
                     <hi rend="smallcaps">Elena –</hi> No, Maurizio, fate che egli resti, oscuro, silenzioso solitario, ma resti...</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1713_2144131001"/>SCENA V.<ptr type="bookmark-end" target="#id___RefHeading__1713_2144131001"/>
                  </head>
                  <p rend="center">
                     <hi rend="smallcaps">Carlo, Tardini</hi> e detti</p>
                  <p>
                     <hi rend="smallcaps">Carlo</hi> – (<hi rend="italic">entra seguito subito dal professor Tardini</hi>) Venite, caro collega. Mi duole di avervi fatto aspettare, involontariamente.</p>
                  <p>
                     <hi rend="smallcaps">Tardini</hi> – Non disturbo?</p>
                  <p>
                     <hi rend="smallcaps">Carlo</hi> – Affatto. (<hi rend="italic">vedendo Maurizio</hi>) Oh, Maurizio, sei qui? (<hi rend="italic">a Tardini</hi>) Conoscete mia moglie?</p>
                  <p>
                     <hi rend="smallcaps">Tardini</hi> – (<hi rend="italic">stringendo la mano ad Elena</hi>) Ho già avuto l’onore. (<hi rend="italic">a Maurizio</hi>) Di nuovo, caro.</p>
                  <p>
                     <hi rend="smallcaps">Maurizio</hi> – (<hi rend="italic">seccamente</hi>) Professore...</p>
                  <p>
                     <hi rend="smallcaps">Tardini</hi> – (<hi rend="italic">a Carlo</hi>) È l’ultima recluta del mio gabinetto...</p>
                  <p>
                     <hi rend="smallcaps">Carlo</hi> – (<hi rend="italic">a Maurizio</hi>) Bene, hai fatto bene...</p>
                  <p>
                     <hi rend="smallcaps">Elena</hi> – (<hi rend="italic">a parte a Carlo</hi>) Senti: Maurizio era venuto per parlarti di cose molto gravi. È arrivato Trezzi... È rovinato... Carlo, ti prego, per l’ultima volta...</p>
                  <p>
                     <hi rend="smallcaps">Carlo</hi> – Non è più possibile tornare indietro e se anche fosse possibile non tornerei...</p>
                  <p>
                     <hi rend="smallcaps">Elena</hi> – (<hi rend="italic">supplichevole</hi>) Carlo! (<hi rend="italic">quindi saluta il professore e se ne va mentre:</hi>)</p>
                  <p>
                     <hi rend="smallcaps">Carlo</hi> – (<hi rend="italic">a Maurizio)</hi> Tu intanto aspettami in gabinetto. (<hi rend="italic">poi ricordandosi improvvisamente</hi>) No, l’abitudine... non ci entro più nemmeno io...</p>
                  <p>
                     <hi rend="smallcaps">Maurizio</hi> – Aspetterò di là, maestro... Quando il professore avrà finito desidererei parlarvi...</p>
                  <p>
                     <hi rend="smallcaps">Carlo</hi> – Va bene...</p>
                  <p>
                     <hi rend="smallcaps">Tardini</hi> – (<hi rend="italic">a Maurizio che sta per uscire</hi>) Scusate giovanotto, non perchè io tenga soverchiamente alle forme, ma si potrebbe sapere che distinzione fate voi fra maestro e professore?</p>
                  <p>
                     <hi rend="smallcaps">Maurizio</hi> – Chiedo scusa: è una buona abitudine... (<hi rend="italic">via</hi>)</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1715_2144131001"/>SCENA VI.<ptr type="bookmark-end" target="#id___RefHeading__1715_2144131001"/>
                  </head>
                  <p rend="center">
                     <hi rend="smallcaps">Carlo </hi>e<hi rend="smallcaps">Tardini</hi>
                  </p>
                  <p>
                     <hi rend="smallcaps">Tardini – </hi>Brutta abitudine, invece, non è vero, mio caro e buon amico? Questa gioventù viene su alquanto impertinente. Ed ora a noi, caro Panteo. Prima di tutto perdonate la mia importunità.</p>
                  <p>
                     <hi rend="smallcaps">Carlo</hi>  – Vi assicuro che provo un vero piacere nel rivedervi. Mettiamoci a sedere. Ecco, un vero piacere. Rivedo in voi qualche cosa che ancora respira nella mia vita passata. E poichè sono vecchio vivo di ricordi...</p>
                  <p>
                     <hi rend="smallcaps">Tardini</hi>  – Vecchio alla vostra età! E poi non avete abbandonato da troppo tempo le fatiche dello studio, sì, dico, dell’Università, per fare già di tutto ciò un oggetto di nostalgia...</p>
                  <p>
                     <hi rend="smallcaps">Carlo</hi>  – Avete ragione, pure mi sembra che un secolo mi divida.</p>
                  <p>
                     <hi rend="smallcaps">Tardini</hi>  – Un secolo sì, ma indietro, forse... Oh, non ve ne abbiate a male. Il vostro libro, la posizione che avete assunto contro tutto ciò che è fatica dell’umano pensiero e conquista dell’umano sapere è stato come un colpo di fulmine per tutti noi, che, anche di idee lontane e diverse nello stesso campo del sapere, vi ammiravamo...</p>
                  <p>
                     <hi rend="smallcaps">Carlo</hi>  – Non me lo avevate mai detto, ma vi ringrazio...</p>
                  <p>
                     <hi rend="smallcaps">Tardini</hi>  – E per essere chiaro fino in fondo aggiungerò che, a parte il carattere intrinseco del vostro libro e delle polemiche che avete testè sostenute a confronto della vostra tesi oscurantista, perdonate la parola...</p>
                  <p>
                     <hi rend="smallcaps">Carlo</hi>  – È esatta...</p>
                  <p>
                     <hi rend="smallcaps">Tardini</hi>  – ...a parte tutto ciò, vi dirò che non era forse opportuno e caritatevole quello che avete fatto in questo momento... La guerra è appena finita, si può dire. Salgono dalla officina e dalla sagrestia correnti di negazione e di distruzione che minacciano seriamente la vita della nostra patria stessa e voi, proprio voi, l’inventore dei gas asfissianti più potenti, il perfezionatore di tutte le polveri esplosive, voi venite fuori a gridare a tutti che la guerra è un fenomeno meccanico dovuto alla vertigine del moto impresso al mondo dalle follie della ragione... Andiamo... Si fa presto a fraintendere. Senza contare che il vostro nome dà alle vostre parole un senso pernicioso. Eh, male, male... Alla società accademica di cui sono presidente e di cui siete socio anche voi, si dicevano delle cose molto amare sulle vostre evoluzioni spirituali che nessuno giustifica, tanto più che, a quanto almeno si diceva, eravate sulla via di una affermazione... sì... sulla soglia della gloria... Perchè mai non ci siete entrato?</p>
                  <p>
                     <hi rend="smallcaps">Carlo</hi>  – Perchè ho preferito restare all’aperto... Comunque non credo che siate venuto qui a rimproverarmi di aver combattuto la guerra come nessuno di voi, e di aver fatto, dopo la guerra, le considerazioni che ho creduto di fare per il bene dell’umanità che io amo appunto perchè adoro il mio paese. E poco importa di quello che si dice di me da parte di qualcuno della società...</p>
                  <p>
                     <hi rend="smallcaps">Tardini</hi>  – Io se fossi in voi mi dimetterei da socio...</p>
                  <p>
                     <hi rend="smallcaps">Carlo</hi>  – Ma nemmeno per sogno...</p>
                  <p>
                     <hi rend="smallcaps">Tardini</hi>  – Mi parrebbe che questo fosse da parte vostra un atto logico di coerenza... Avete dato le dimissioni da preside della facoltà di scienza e da professore ordinario... A proposito: vi annuncio che sono stato chiamato a sostituirvi...</p>
                  <p>
                     <hi rend="smallcaps">Carlo</hi>  – Ne sono molto lieto, sopratutto perchè la facoltà potrà godere del vostro magnifico gabinetto sperimentale che è uno dei primi in Italia.</p>
                  <p>
                     <hi rend="smallcaps">Tardini</hi>  – Ecco... ma non potrà servire all’uso quotidiano... Dunque dicevamo che non intendete dare le dimissioni?</p>
                  <p>
                     <hi rend="smallcaps">Carlo</hi>  – Ma non c’è nessuna ragione. Che ci siano degli imbecilli che delle mie osservazioni credono di capire che conda<hi rend="background-color(#ffff00)">nnano</hi>  le guerre fra i popoli, io rinneghi la patria, questo non mi riguarda, ma io non posso autorizzare in nessun modo alcuno a dubitare dei miei sentimenti. Non confondiamo i sentimenti con la ragione. Questa può dominare quelli ma ha il compito sopratutto di guidarli. Amo il mio paese ma odio la civiltà di tutti i paesi. Il pensiero della guerra, di tutte le guerre del mondo, della guerra che ha dato sangue in questi ultimi anni, ma ha dato lacrime sempre, da secoli, dico, il pensiero di questa sofferenza eterna mi soffoca... Scrivendo questo libro e combattendo per queste mie idee non ho pensato più nè alla vittoria, nè alla sconfitta, nè al fermento dei popoli, nè ad altro. Niente: solo ho pensato alla verità che sta nel fondo di tutto il sangue versato da tutti i martiri, l’inutilità di questa corsa pazza verso l’avvenire. Io ho sentito profondamente il grido di dolore che si è levato sui campi di battaglia contro di me, fabbricatore di gas asfissianti e di polvere da sparo.</p>
                  <p>
                     <hi rend="smallcaps">Tardini</hi>  – Mio Dio: sotto questo aspetto è un rimorso del tutto personale.</p>
                  <p>
                     <hi rend="smallcaps">Carlo</hi>  – Può darsi, se credete che i gas asfissianti non siano una logica conseguenza di tutto quello che precede... Tutto lo scientismo, questa imbecille religione che esclude dal suo regno l’inafferrabile, l’imponderabile, l’incalcolabile, sì signore, il sentimento, è tutto un gas asfissiante per gli uomini e soffoca nelle loro anime il sentimento della felicità che è semplicità, per coltivarsi solo il germe velenoso dell’inquietudine. E poi basta.</p>
                  <p>
                     <hi rend="smallcaps">Tardini</hi>  – Sì basta. Ma non comprendo come fino a poco fa abbiate studiato, lavorato ad una grande applicazione... solare... nientemeno... Non avevate quasi inventato l’elettrificazione dell’energia solare?</p>
                  <p>
                     <hi rend="smallcaps">Carlo</hi>  – Un sogno...</p>
                  <p>
                     <hi rend="smallcaps">Tardini</hi>  – Ecco, vedete? I maligni mettono in relazione il vostro libro e le vostre polemiche con uno stato d’animo di sconfitta...</p>
                  <p>
                     <hi rend="smallcaps">Carlo</hi>  – (<hi rend="italic">vivace</hi>) Come?</p>
                  <p>
                     <hi rend="smallcaps">Tardini</hi>  – Sì: non essendo riuscito a realizzare...</p>
                  <p>
                     <hi rend="smallcaps">Carlo</hi>  – Questo pensiero è ignobile...</p>
                  <p>
                     <hi rend="smallcaps">Tardini</hi>  – Per un uomo che è tanto rispettoso dell’imponderabile, dell’incalcolabile, sì, del sentimento – che per me è semplice passione – è un pensiero verosimile.</p>
                  <p>
                     <hi rend="smallcaps">Carlo</hi>  – Vi prego di non insistere.</p>
                  <p>
                     <hi rend="smallcaps">Tardini</hi>  – Non insisto. È tutta una questione di coincidenza. Il vostro pensiero entrava in quel campo nel quale oggi scorazza con tanto poetica voluttà, nel medesimo tempo che la vostra esperienza cozzava contro l’impossibile...</p>
                  <p>
                     <hi rend="smallcaps">Carlo</hi>  – Io non ho conosciuto l’impossibile...</p>
                  <p>
                     <hi rend="smallcaps">Tardini</hi>  – Ah, ah, dunque...</p>
                  <p>
                     <hi rend="smallcaps">Carlo</hi>  – No, semplicemente disdegno anche il possibile.</p>
                  <p>
                     <hi rend="smallcaps">Tardini</hi>  – (<hi rend="italic">lo guarda un momento con un sorriso maligno. Poi riprendendosi</hi>) Bene bene. Ma io non sono venuto qui per questo. Ho ascoltato con molto piacere le vostre belle parole, ma (<hi rend="italic">guarda l’orologio</hi>) eh, è tardi. Dunque dicevo... Visto e considerato che voi, sì, avete deciso di non studiare più, ecco, sapete, le lezioni cominciano presto, il Rettore desidererebbe di sapere quando potrebbe rimandare a prendere gli apparecchi che vi furono prestati per quelle misteriose vostre esperienze...</p>
                  <p>
                     <hi rend="smallcaps">Carlo</hi>  – (<hi rend="italic">turbato</hi>) Tanta fretta?</p>
                  <p>
                     <hi rend="smallcaps">Tardini</hi>  – Mio Dio! Vi ho detto: le lezioni ricominciano molto presto. È bene che il gabinetto sia al completo...</p>
                  <p>
                     <hi rend="smallcaps">Carlo</hi>  – Ma non avete il vostro meraviglioso gabinetto?</p>
                  <p>
                     <hi rend="smallcaps">Tardini</hi>  – Sì, ma i giovani sono così maldestri! È meglio che rompano la roba del governo. D’altra parte si è pensato che a voi non servono più...</p>
                  <p>
                     <hi rend="smallcaps">Carlo</hi>  – (<hi rend="italic">sempre molto turbato</hi>) Gli è che... (<hi rend="italic">decisamente</hi>) Ma sì! Dite al Rettore che domani o dopodomani, quando vuole, se li mandi a prendere. Non tanto tardi però, (<hi rend="italic">come prendendo una decisione dimenticata</hi>) perchè parto.</p>
                  <p>
                     <hi rend="smallcaps">Tardini</hi>  – Partite, per dove?</p>
                  <p>
                     <hi rend="smallcaps">Carlo</hi>  – Lontano... Per questo sono molto occupato... Li mandi a prendere posdomani...</p>
                  <p>
                     <hi rend="smallcaps">Tardini</hi>  – Ah, ma se partite... sì, dico, non vogliamo disturbare i vostri preparativi... Anche fra tre giorni...</p>
                  <p>
                     <hi rend="smallcaps">Carlo</hi>  – Ecco, bene, fra tre giorni...</p>
                  <p>
                     <hi rend="smallcaps">Tardini</hi>  – Ed ora vado... E poichè non ci vedremo più... buona fortuna e buon riposo...</p>
                  <p>
                     <hi rend="smallcaps">Carlo</hi>  – Grazie.</p>
                  <p>
                     <hi rend="smallcaps">Tardini</hi>  – (<hi rend="italic">via</hi>).</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1717_2144131001"/>SCENA VII.<ptr type="bookmark-end" target="#id___RefHeading__1717_2144131001"/>
                  </head>
                  <p rend="center">
                     <hi rend="smallcaps">Maurizio </hi>e<hi rend="smallcaps">Carlo</hi>
                  </p>
                  <p rend="smallcaps">Maurizio – (<hi rend="italic">entrando</hi>) Due parole sole...</p>
                  <p rend="smallcaps">Carlo– (<hi rend="italic">distrattamente</hi>) Ah, sei tu. Che cosa vuoi?..</p>
                  <p rend="smallcaps">Maurizio– Che avete, maestro? Mi sembrate molto preoccupato...</p>
                  <p rend="smallcaps">Carlo– Niente, dell’amaro in gola...</p>
                  <p rend="smallcaps">Maurizio– Mi dispiace...</p>
                  <p rend="smallcaps">Carlo– Niente, niente, ma fa presto...</p>
                  <p rend="smallcaps">Maurizio– È vero che partite?</p>
                  <p rend="smallcaps">Carlo– Sì, perchè?</p>
                  <p rend="smallcaps">Maurizio– Niente, così... Allora è anche vero che è proprio finita...</p>
                  <p rend="smallcaps">Carlo– Che cosa?</p>
                  <p rend="smallcaps">Maurizio– Avete proprio abbandonato il progetto... E noi?</p>
                  <p rend="smallcaps">Carlo– Ma ho l’aria di un burattino io? Ne vuoi una prova? Domani o dopo domani vengono a riprendersi i condensatori... Restituisco all’Università tutto... Basta... Così penso e così agisco... Non credere anche tu che sia per nascondere la viltà di una battaglia perduta... Perchè sentivo che non avrei perduto...</p>
                  <p rend="smallcaps">Maurizio– Maestro...</p>
                  <p rend="smallcaps">Carlo– Adesso che faccio professione di ignoranza, mi puoi anche chiamare professore...</p>
                  <p rend="smallcaps">Maurizio– Maestro, voi forse avete già vinto... senza di me.</p>
                  <p rend="smallcaps">Carlo– Non ho vinto niente affatto... non vinco... Abbandono la partita perchè vincerla sarebbe un delitto...</p>
                  <p rend="smallcaps">Maurizio– Sta bene. Io non posso giudicare... Ci penserà la storia.</p>
                  <p rend="smallcaps">Carlo– La storia si occuperà spero di cose più importanti, lasciala stare.</p>
                  <p rend="smallcaps">Maurizio– Vi avverto però che Roberto Trezzi si ucciderà. Egli va incontro a due fallimenti per aver avuto fede in voi...</p>
                  <p rend="smallcaps">Carlo– (<hi rend="italic">un po’ perplesso in principio, poi sicuro</hi>) Roberto Trezzi non si ucciderà... lo dice per spaventare sua moglie, cioè te...</p>
                  <p rend="smallcaps">Maurizio– (<hi rend="italic">offeso</hi>) Maestro, sapete bene che io non vedo più quella donna...</p>
                  <p rend="smallcaps">Carlo– Lascia andare... quell’uomo non ha il temperamento del suicida; ha troppo giudizio...</p>
                  <p rend="smallcaps">Maurizio– Sta bene.</p>
                  <p rend="smallcaps">Carlo– Ti avverto che sono le dieci e mezzo. Sono abituato a coricarmi presto...</p>
                  <p rend="smallcaps">Maurizio– Me ne vado subito appena ho assolto una promessa che ho fatto alla vostra signora.</p>
                  <p rend="smallcaps">Carlo– Cioè?</p>
                  <p rend="smallcaps">Maurizio– Ella vi avverte per mezzo mio, perchè le è mancato il coraggio di dirvelo direttamente, che se voi mandate in atto il progetto di partire...</p>
                  <p rend="smallcaps">Carlo– Si ucciderà...</p>
                  <p rend="smallcaps">Maurizio– No, non vi seguirà. Credo che non abbiate ragione di dubitare anche delle sue parole...</p>
                  <p rend="smallcaps">Carlo– (<hi rend="italic">subitamente colpito</hi>) Ah, ti ha detto questo? Ebbene rimanga... partirò solo...</p>
                  <p rend="smallcaps">Maurizio– Non contavo molto sull’esito di questo colloquio. Me ne vado senza stupore. Al vostro discepolo che sa tante cose di voi, negate tutto. Saprete fare altrettanto con Trezzi e con gli altri? Con i mille e mille altri?</p>
                  <p rend="smallcaps">Carlo– Parto... Non vedrò più nessuno...</p>
                  <p rend="smallcaps">Maurizio– E anche me non rivedrete più?</p>
                  <p>
                     <hi rend="smallcaps">Carlo</hi> – Questa è la prima parola che trova la via del mio cuore, Maurizio!</p>
                  <p rend="smallcaps">Maurizio– Addio, Maestro...</p>
                  <p rend="smallcaps">Carlo– Addio, Maurizio... (<hi rend="italic">Maurizio fa per partire</hi>).</p>
                  <p rend="smallcaps">Carlo– (<hi rend="italic">commosso</hi>) Maurizio!</p>
                  <p>(<hi rend="italic">Maurizio si volta. Ha un momento di esitazione. Poi i due di gettano l’uno nelle braccia dell’altro. Maurizio via piangendo</hi>).</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1719_2144131001"/>SCENA VIII.<ptr type="bookmark-end" target="#id___RefHeading__1719_2144131001"/>
                  </head>
                  <p rend="center">
                     <hi rend="smallcaps">Carlo </hi>e<hi rend="smallcaps">Rosa</hi>
                  </p>
                  <p rend="smallcaps">Carlo– (<hi rend="italic">Rimasto solo suona il campanello</hi>)</p>
                  <p rend="smallcaps">Rosa– Comandi.</p>
                  <p rend="smallcaps">Carlo– La signora si è coricata?</p>
                  <p rend="smallcaps">Rosa– Non so.</p>
                  <p rend="smallcaps">Carlo– Andate a vedere, ma senza disturbarla.</p>
                  <p rend="smallcaps">Rosa – (<hi rend="italic">via</hi>)</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1721_2144131001"/>SCENA IX.<ptr type="bookmark-end" target="#id___RefHeading__1721_2144131001"/>
                  </head>
                  <p rend="center">
                     <hi rend="smallcaps">Carlo </hi>e<hi rend="smallcaps">Elena</hi>
                  </p>
                  <p>
                     <hi rend="smallcaps">Elena – </hi>(<hi rend="italic">entrando</hi>) Mi cercavi?</p>
                  <p>
                     <hi rend="smallcaps">Carlo</hi>  – Sì, ma sarei venuto io da te... Dimmi: è vero?</p>
                  <p>
                     <hi rend="smallcaps">Elena –</hi>  Non domandarmi nulla.</p>
                  <p>
                     <hi rend="smallcaps">Carlo</hi>  – (<hi rend="italic">insistendo</hi>) È vero che nell’ora più grave della mia vita, nella più dura battaglia, perdo il conforto della tua carezza, del tuo amore?</p>
                  <p>
                     <hi rend="smallcaps">Elena –</hi> (<hi rend="italic">scoppiando in pianto</hi>) Carlo, Carlo... il mio amore?</p>
                  <p>
                     <hi rend="smallcaps">Carlo</hi> – È vero che dovrò andare per il mondo solo?</p>
                  <p>
                     <hi rend="smallcaps">Elena –</hi> Carlo, non domandarmi più nulla; io sono come pazza...</p>
                  <p>
                     <hi rend="smallcaps">Carlo</hi> – Perchè, perchè tacere? Se forse non parleremo mai più... Dimmi: è vero? Rispondimi dunque. Puoi essere sicura di me; puoi essere sicura che tutte le tue parole, tutte, saranno accolte dal mio cuore come un bene che la fortuna offre, o come una sentenza che bisogna subire con rassegnazione... Elena... Tu sei ora tutto il mio mondo... Ma se per vincere questa battaglia sarà necessario rinunciare anche a te... Elena... Ma non è possibile! Dimmi che non è possibile! Dimmi che hai mentito!</p>
                  <p>
                     <hi rend="smallcaps">Elena –</hi> (<hi rend="italic">tra i singhiozzi</hi>) Io voglio vivere!</p>
                  <p>
                     <hi rend="smallcaps">Carlo</hi> – (<hi rend="italic">ha un soprassalto</hi>) Vivere? Vivere, hai detto? E che vuol dire? Come puoi pensare a questa orribile cosa, che io, pur nel travaglio doloroso della mia inquietudine, dimentichi te, il tuo amore, la tua vita? Elena... come puoi pensare pensare a ciò? Ma dovunque io sia e comunque io viva, tu sarai con me, regina e padrona e consolatrice, dovunque io sia, vi sarà la mia casa, la tua casa, comunque io viva porterò entro di me, intatto, nel mio cuore ancora saldo, il mio amore... la tua vita... Dunque?</p>
                  <p>
                     <hi rend="smallcaps">Elena –</hi> (<hi rend="italic">come timorosa di dover discutere</hi>) Sì, è vero... è giusto... perdonami...</p>
                  <p>
                     <hi rend="smallcaps">Carlo</hi> – No... tu non credi, tu non vedi... Guardami in faccia, Elena. No, non così lacrimosamente. Tu non hai nulla da temere da me. Sono ancora, sempre, il tuo Carlo, il tuo compagno, che ti ama più di ogni cosa al mondo... puoi dirmi tutto... Hai detto «voglio vivere»... (<hi rend="italic">prendendola per le braccia amorosamente</hi>). Che cosa hai voluto dire? Sentiamo, sentiamo... Mi vuoi bene, tu? Mi vuoi sempre bene, tu?</p>
                  <p>
                     <hi rend="smallcaps">Elena –</hi> (<hi rend="italic">con trasporto</hi>) Oh, tanto!</p>
                  <p>
                     <hi rend="smallcaps">Carlo</hi> – E perchè mi vuoi bene? Ricordi? Te lo domandavo sempre una volta: «Perchè mi vuoi bene?» E tu mi rispondevi: «perchè sei tu». Mi vuoi bene come allora? Allora eri una bambina... quanti anni, quanti anni, quanto cammino, e non desideravi che di appoggiare la tua testolina spensierata qui, sulla mia spalla, per sognare, dicevi. La tua vita, il tuo amore era questo: semplice, puro... Ricordi?</p>
                  <p>
                     <hi rend="smallcaps">Elena –</hi> Ricordo, Carlo... Non ho mai dimenticato come eri allora...</p>
                  <p rend="smallcaps">Carlo– (<hi rend="italic">confortandosi</hi>) Sono molto cambiato... Molto tempo è passato su di me... Se penso al mio amore di allora sorrido...</p>
                  <p>
                     <hi rend="smallcaps">Elena –</hi> Perchè?</p>
                  <p>
                     <hi rend="smallcaps">Carlo</hi> – Chi sa? Una cosa piccola, mi sembra oggi, un trastullo di bimbi... un modo per rendere più interessante il gioco fatale della vita... (<hi rend="italic">facendosi grave</hi>) Oggi, oggi no... è la vita, tutta quanta la vita... il rifugio... Elena... bisogna partire, capisci, bisogna andar via insieme...</p>
                  <p>
                     <hi rend="smallcaps">Elena –</hi> L’esilio, perchè?</p>
                  <p>
                     <hi rend="smallcaps">Carlo</hi> – Perchè siamo stati traditi... il pensiero ci ha traditi... Le speranze... le convinzioni... le nostre costruzioni. Tutto è caduto! Come vuoi che io rimanga fra queste rovine... come vuoi che io continui questo lavoro degli uomini, disperati manovali agli ordini di un male che domina?</p>
                  <p>
                     <hi rend="smallcaps">Elena –</hi> (<hi rend="italic">alzandosi energicamente</hi>) Carlo... io non comprendo tutto ciò... Una sola cosa ho compreso di quanto mi hai detto, questa: «Molto tempo è passato su di me». Questo ho capito... Ho capito anche perchè dici di amarmi oggi in un modo diverso da quel giorno... È un errore. Tu non mi ami.</p>
                  <p>
                     <hi rend="smallcaps">Carlo</hi> – Che dici?</p>
                  <p>
                     <hi rend="smallcaps">Elena –</hi> Se mi amassi mi terresti accanto a te e permetteresti che anch’io ti aiutassi a costruire il nostro, il <hi rend="italic">nostro</hi> destino...</p>
                  <p>
                     <hi rend="smallcaps">Carlo</hi> – Ma parla, ma parla... le tue parole saranno ascoltate con la più grande speranza... dimmi...</p>
                  <p>
                     <hi rend="smallcaps">Elena –</hi> Anche su di me è passato molto tempo... Anch’io posso, come te, affermare di amarti oggi in modo diverso. Peggio o meglio non so... ma diverso... di quando non sognavo che d’appoggiare il capo alla tua spalla... Tu di questo non ti curi...</p>
                  <p>
                     <hi rend="smallcaps">Carlo</hi> – Elena!</p>
                  <p>
                     <hi rend="smallcaps">Elena –</hi> Ma domandami almeno, oppure domanda a te stesso se io potrò lasciare la mia vita, la mia casa, la mia città, le mie abitudini, tutto ciò che in sostanza giustifica la mia esistenza, senza che mi si rompa il cuore, domandati almeno se io saprò amarti, con tanta tenerezza, anche lontano di qui, in un altro mondo, come ti amo qui... ti amo tanto, sai, Carlo, t’amo tanto... con tanta dedizione, tanta fedeltà, tanta speranza!...</p>
                  <p>
                     <hi rend="smallcaps">Carlo</hi> – (<hi rend="italic">indignato</hi>) Ah, finalmente! L’hai detto! Io voglio vivere! Ora comprendo bene queste tue parole misteriose, femminee, che ti sei lasciata sfuggire fin dal principio... Non me, ami tu, ma la mia casa... le tue abitudini... Ma io, io che cosa rappresento nel tuo cuore?</p>
                  <p>
                     <hi rend="smallcaps">Elena –</hi> Carlo, tu sei la ragione prima di tutto... Senza di te... nulla...</p>
                  <p>
                     <hi rend="smallcaps">Carlo</hi> – Ah... parole...</p>
                  <p>
                     <hi rend="smallcaps">Elena –</hi> E tu, perchè vuoi andare lontano, perchè vuoi partire? Per me? Io non so nulla di ciò che ti turba... Io, allora, che cosa rappresento?</p>
                  <p>
                     <hi rend="smallcaps">Carlo</hi> – (<hi rend="italic">dopo un attimo di incertezza</hi>) Tu non sai nulla... tu non sai nulla... appunto per questo... perchè non sai nulla e io so... tu mi devi obbedienza (<hi rend="italic">ad un cenno dimesso di Elena</hi>) No... non ti domando nemmeno l’obbedienza... farai quello che vorrai... Se vorrai restare... resterai...</p>
                  <p>
                     <hi rend="smallcaps">Elena –</hi> Senza di te?</p>
                  <p>
                     <hi rend="smallcaps">Carlo</hi> – Senza di me... In questo momento tu poni sul mio cammino un altro grave ostacolo, tu apri un altro abisso, inaspettato... (<hi rend="italic">crescendo</hi>) Ho dato la scalata con tutta la forza dei miei nervi, con tutto l’ardore della mia cieca fede in me stesso, alla montagna dell’ignoto. Ho faticato per notti intere, appassionatamente, a costruire in me l’edificio della verità, scavando senza posa e senza compassione nel fondo oscuro degli istinti, mi sono aperto una via nel mondo a forza di volontà e di pazienza; ho sofferto la fame e il disinganno, sono caduto dalla stanchezza e dalla disperazione, mi sono risollevato e ho combattuto ancora... tu non sai, disgraziata, cosa vuol dire trovarsi un bel giorno sbalzati indietro, da capo, da un momento all’altro, senza sapere come... Tu non sai cosa vuol dire vedere a terra in rottami inutili tutto ciò che si è fatto in trent’anni, tu non sai che cosa vuol dire potere e dubitare, potere e temere... tu non sai e ridi... Tu non sai e contro il mio dolore, contro il mio stordimento, contro la mia confusione tu getti con incosciente leggerezza gli stracci inverecondi di un amore consumato... Anche tu... anche tu... anche tu...</p>
                  <p>
                     <hi rend="smallcaps">Elena –</hi> (<hi rend="italic">col pianto in gola</hi>) Eppure, io ti amo...</p>
                  <p>
                     <hi rend="smallcaps">Carlo</hi> – (<hi rend="italic">si calma, quasi si pente di essere trasceso, fa una carezza ad Elena</hi>) Scusami... scusami... sei stanca... vero? Sei stanca? Va’ a riposare... Domani ti convincerò, ti darò fiducia... vai (<hi rend="italic">aiuta la moglie ad alzarsi e a uscire. Sulla porta la bacia in fronte</hi>). A domani.</p>
                  <p>
                     <hi rend="smallcaps">Elena –</hi> A domani...</p>
                  <p>
                     <hi rend="smallcaps">Carlo</hi> – (<hi rend="italic">solo... quasi con rabbia sorda</hi>) Domani... domani... Ma oggi? oggi... (<hi rend="italic">spegne i lumi, chiude tutte le porte e con circospezione apre la porticina dello studio, accende, si guarda intorno e alle spalle. Entra, lo si vede chiuso sui libri</hi>).</p>
                  <p rend="center">CALA LA TELA</p>
               </div>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__1723_2144131001"/>ATTO SECONDO<ptr type="bookmark-end" target="#id___RefHeading__1723_2144131001"/>
               </head>
               <p>Il gabinetto del professor Panteo. Porta a destra; a sinistra sulla parete di fondo una porticina che dà su una scaletta della quale si vedono soltanto i due primi gradini. Due grandi tavole, una a sinistra verso il proscenio sulla quale è un grande ammasso di libri, un’altra contro la parete di fondo. Sedie, libri, apparecchi di fisica, scaffale.</p>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1725_2144131001"/>SCENA I<ptr type="bookmark-end" target="#id___RefHeading__1725_2144131001"/>
                  </head>
                  <p rend="center">
                     <hi rend="smallcaps">Carlo </hi>poi <hi rend="smallcaps">Maurizio</hi>
                  </p>
                  <p>(<hi rend="italic">Quando si alza la tela, alla scrivania in fondo è seduto il professor Panteo, intento a consultare libri e prendere appunti. Dopo un momento, alcuni colpi alla porticina di destra. Carlo ripone i libri, li chiude, ripone le carte, riordina tutto e va cautamente ad aprire</hi>).</p>
                  <p>
                     <hi rend="smallcaps">Carlo</hi> – (<hi rend="italic">aprendo</hi>) Sei tu, Maurizio?</p>
                  <p>
                     <hi rend="smallcaps">Maurizio</hi> – (<hi rend="italic">entrando e con sorpresa</hi>) Maestro, che vuol dire?</p>
                  <p>
                     <hi rend="smallcaps">Carlo</hi> – (<hi rend="italic">che mostra un’indifferenza che non ha</hi>) Niente. Chiudi. Ti ha visto nessuno?</p>
                  <p>
                     <hi rend="smallcaps">Maurizio</hi> – La donna di servizio.</p>
                  <p>
                     <hi rend="smallcaps">Carlo</hi> – Non conta. Sono venuto qui per riordinare tutto definitivamente. Credo che tu abbia dimenticato qualche cosa nella scrivania.</p>
                  <p>
                     <hi rend="smallcaps">Maurizio</hi> – Infatti.</p>
                  <p>
                     <hi rend="smallcaps">Carlo</hi> – Ecco, puoi sgomberare.</p>
                  <p>
                     <hi rend="smallcaps">Maurizio</hi> – (<hi rend="italic">non ancora rimessosi dallo stupore, si avvicina alla sua tavola e fa per incominciare la visita dei cassetti. Intanto Carlo passeggia nervosamente su e giù</hi>).</p>
                  <p>
                     <hi rend="smallcaps">Carlo</hi> – Chi avrebbe pensato, Maurizio, che ci saremmo così presto trovati qui, per questo? Non ti nascondo che il pensiero di abbandonare la mia vita, le mie abitudini, la tua amicizia, mi dà un poco di malinconia...</p>
                  <p>
                     <hi rend="smallcaps">Maurizio</hi> – E a me, Maestro...</p>
                  <p>
                     <hi rend="smallcaps">Carlo</hi> – (<hi rend="italic">cambiando improvvisamente tono</hi>) Di’ un po’, che cosa hai pensato quando sei entrato qui?</p>
                  <p>
                     <hi rend="smallcaps">Maurizio</hi> – (<hi rend="italic">confuso</hi>) Ma... niente... Perchè?</p>
                  <p>
                     <hi rend="smallcaps">Carlo</hi> – (<hi rend="italic">continuando a camminare</hi>) Niente... niente... così... (<hi rend="italic">pausa, fermandosi ad un tratto innanzi al discepolo</hi>) – Senti, Maurizio...</p>
                  <p>
                     <hi rend="smallcaps">Maurizio</hi> – (<hi rend="italic">sorpreso</hi>) Maestro...</p>
                  <p>
                     <hi rend="smallcaps">Carlo</hi> – Ammetti tu che la passione umana possa far velo alla ragione... fino alla contraddizione?</p>
                  <p>
                     <hi rend="smallcaps">Maurizio</hi> – Mio Dio, che cosa vuol dire? Non capisco...</p>
                  <p>
                     <hi rend="smallcaps">Carlo</hi> – È semplice, mi pare. Io conosco un antialcoolista che beve del vino.</p>
                  <p>
                     <hi rend="smallcaps">Maurizio</hi> – Si ubbriaca?</p>
                  <p>
                     <hi rend="smallcaps">Carlo</hi> – Non so. Forse anche si ubbriaca. Che ne pensi, tu?</p>
                  <p>
                     <hi rend="smallcaps">Maurizio</hi> – (<hi rend="italic">sorpreso</hi>) Ma... non vedo...</p>
                  <p>
                     <hi rend="smallcaps">Carlo</hi> – Insomma...</p>
                  <p>
                     <hi rend="smallcaps">Maurizio</hi> – Mio Dio, penso che non segue le dottrine che professa.</p>
                  <p>
                     <hi rend="smallcaps">Carlo</hi> – Ma se suo padre le avesse almeno predicate come egli ora le predica, egli ora non berrebbe vino... Mi spiego? I suoi figli probabilmente non berranno vino... È chiaro! La utilità morale e sociale della sua dottrina non è per niente diminuita dal fatto che egli beve vino. Sarebbe giusto esporlo al pubblico disprezzo e additarlo come un argomento in contraddizione alle sue teorie? No, è vero? Ebbene, io credo che quest’uomo, sincero nelle sue convinzioni, animato dalla migliore sua buona volontà, cento e cento volte si sarà sentito costretto a far forza su sè stesso per non gridare che il vino passito è una bevanda squisita... Credo anche che in preda alla gioia carnale di un bicchiere di spumante abbia qualche volta chiamato in disparte il suo amico per decantargli piano, in un orecchio, la felicità di Bacco. Sarebbe giusto, dico, prendere quest’uomo e sputargli in viso e condannarlo alla vergogna per tutta la vita?</p>
                  <p>
                     <hi rend="smallcaps">Maurizio</hi> – Maestro... ma io...</p>
                  <p>
                     <hi rend="smallcaps">Carlo</hi> – O non sarebbe carità umana tacere e rispettarne il tormento?...</p>
                  <p>
                     <hi rend="smallcaps">Maurizio</hi> – Ma perchè tutto questo? Vi confesso che sono confuso e stranamente colpito.</p>
                  <p>
                     <hi rend="smallcaps">Carlo</hi> – No, niente, seguitavo un mio discorso. Sgombra i tuoi cassetti.</p>
                  <p>
                     <hi rend="smallcaps">Maurizio</hi> – (<hi rend="italic">ha un moto di incertezza, poi riprende a rovistare i cassetti della scrivania</hi>).</p>
                  <p>
                     <hi rend="smallcaps">Carlo</hi> – (<hi rend="italic">ricomincia a passeggiare nervosamente. Poi ancora si ferma innanzi a Maurizio</hi>) Per esempio, se io ti dicessi che, nonostante tutto quello che ho detto e scritto, tutto quello che sinceramente ho detto e scritto, io ho continuato a venire qui tutte le sere e tutte le mattine a logorarmi l’anima nella pace dei libri, nel tormento riposante di una ricerca?... No, no... dico per dire... Diavolo...</p>
                  <p>
                     <hi rend="smallcaps">Maurizio</hi> – Maestro! Io non vi capisco... Che cosa avete, Maestro?</p>
                  <p>
                     <hi rend="smallcaps">Carlo</hi> – Niente, niente. Pensavo a quello che avresti potuto supporre tu di me, se entrando qui, poco fa, avessi avuto il sospetto che io, non ostante i miei atteggiamenti, le mie polemiche, nel silenzio della notte, nel mistero della mia casa avessi continuato a studiare cauto e guardingo come un ladro.</p>
                  <p>
                     <hi rend="smallcaps">Maurizio</hi> – (<hi rend="italic">si alza</hi>) Maestro... (<hi rend="italic">i due uomini si guardano un momento stupefatti</hi>).</p>
                  <p>
                     <hi rend="smallcaps">Carlo</hi> – Perchè mi guardi così? Credi forse che io attenda da te una parola di assoluzione o di condanna? Ebbene sì, io ho fatto questo. E ti ho chiamato qui, quest’oggi, alla vigilia della mia scomparsa proprio per dirtelo.</p>
                  <p>
                     <hi rend="smallcaps">Maurizio</hi> – Ma io...</p>
                  <p>
                     <hi rend="smallcaps">Carlo</hi> – (<hi rend="italic">con semplicità</hi>) Per dirti che mentre voi, con le più sottili argomentazioni, con le più sagge parole, con le più insinuanti promesse, irritavate la mia ragione, qui dentro, nel mio cuore era un vostro alleato, un mio nemico più forte di voi e di me che soffocava la mia ragione e la mia volontà, mi dominava con l’imperio di un istinto...</p>
                  <p>
                     <hi rend="smallcaps">Maurizio</hi> – Oh, Maestro! Dovrei compiangervi, perchè penso che voi dovete molto soffrire, ma tuttavia...</p>
                  <p>
                     <hi rend="smallcaps">Carlo</hi> – Mi condanni? Che importa!</p>
                  <p>
                     <hi rend="smallcaps">Maurizio</hi> – No, non vi condanno, gioisco...</p>
                  <p>
                     <hi rend="smallcaps">Carlo</hi> – Sei cattivo e mi pento di averti parlato come al mio fratello, all’unico mio fratello, che sa di me tutto...</p>
                  <p>
                     <hi rend="smallcaps">Maurizio</hi> – Perdonatemi, Mestro. Io non dirò nulla a nessuno, tanto più...</p>
                  <p>
                     <hi rend="smallcaps">Carlo</hi> – Che cosa?</p>
                  <p>
                     <hi rend="smallcaps">Maurizio</hi> – Io penso ancora che voi non partiate...</p>
                  <p>
                     <hi rend="smallcaps">Carlo</hi> – Che cosa ne sai tu?</p>
                  <p>
                     <hi rend="smallcaps">Maurizio</hi> – Trascinato qui da una forza più grande della vostra volontà, trascinato dall’istinto della lotta, voi combatterete fino alla vittoria. Ne sono sicuro.</p>
                  <p>
                     <hi rend="smallcaps">Carlo</hi> – (<hi rend="italic">con calma fredda</hi>) Ebbene, vuoi sapere proprio tutto? Vuoi sapere tutto? Non ti domando il segreto perchè anche se tu lo violassi non faresti che aumentare il tormento della mia lotta, ma non sposteresti di un millimetro la linea della mia condotta... Vedi? Io non so perchè parlo. Mi basta vedere la faccia di un uomo, tutta solcata dalle rughe del tormento, tutta torbida di passione, tutta ingorda e insaziata, la faccia di un uomo qualunque, per rientrare in me stesso... Ecco: io potrei non parlare più, potrei non dirti più nulla... Ma ho tanto accarezzato in me stesso, nella intimità tenebrosa della mia miseria, la voluttà di dire a qualcuno che mi comprenda, di dirgli: «Ho vinto. Ho superato tutte le difficoltà; ho vinto, sono padrone della forza del sole... Ho vinto!!!»</p>
                  <p>
                     <hi rend="smallcaps">Maurizio</hi> – (<hi rend="italic">interrompendolo</hi>) Maestro... è vero?</p>
                  <p>
                     <hi rend="smallcaps">Carlo</hi> – Sì. Mi basta questo tuo grido! Ecco! Come tacere? Perchè tacere? Ho un passato di lotta violenta, sanguinosa, ho un avvenire di silenzio... almeno questo, almeno che la mia agonia abbia un raggio di sole, l’ultimo... Maurizio, stai fermo... vienmi vicino... Senti... hai capito quello che ti ho detto? È vero sai? Per ore, ore, notti... notti... sospiri... urti interni di passioni e di volontà. Solo, solo... Ho combattuto anche faccia a faccia col sole per dominarlo... Ecco, finalmente è cosa mia, tutta mia, potrei se volessi... No, no...mi basta il tuo grido... l’esultanza della tua anima di uomo che risponde alla mia gioia segreta... Mi basta questo. Ma almeno questo, almeno questo, Maurizio... Non tremare... mi fai paura! Che cosa ho fatto? Rispondi! Che cosa ho fatto? Vedi, per un momento ho pensato che dicendoti tutto avrei potuto scavare fra me e la mia coscienza una insormontabile barriera... Dimmi che non è vero! Ho fidato nel tuo cuore di figlio, di amico... Dimmi che non è vero! Dimmi che non ho parlato ad un uomo, ma a me stesso! (<hi rend="italic">col pianto in gola</hi>) Dimmi che ho fatto bene. Ho voluto godere per un momento solo e per me solo, miserabilmente, questa volontà dolorosa di dominio... o almeno perdonami... (<hi rend="italic">in preda al parossismo della sua gioia trascina alla scrivania il discepolo che si china avidamente sulle carte che il Maestro gli mostra. Trae un foglio e lo spiega trionfalmente sotto gli occhi di Maurizio</hi>) Ecco... vedi? (<hi rend="italic">improvvisamente pentendosi</hi>) No, questo no! (<hi rend="italic">più dolcemente</hi>) Questo no! Vieni, vieni... (<hi rend="italic">trascina il discepolo su per la scaletta della terrazza e insieme scompaiono</hi>).</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__38960_1212996101"/>SCENA II.<ptr type="bookmark-end" target="#id___RefHeading__38960_1212996101"/>
                  </head>
                  <p rend="center">
                     <hi rend="smallcaps">Elena </hi>e <hi rend="smallcaps">Roberto</hi>
                  </p>
                  <p>
                     <hi rend="smallcaps">Elena</hi> – (<hi rend="italic">Entra cautamente seguita da Roberto Trezzi</hi>) To’, è aperto... (<hi rend="italic">i due, segnatamente Elena, si guardano intorno meravigliati di trovarsi in quel luogo</hi>) Mio Dio, Trezzi, andiamo via... (<hi rend="italic">Elena continua a dimostrare una grande apprensione. Trezzi si dispone a sedersi su una sedia ma si avvede che c’è un cappello</hi> 
                     <hi rend="italic">e lo esamina</hi>) Che fate? Volete sedervi, anche?... ma non si può... non si può... se discendesse...</p>
                  <p>
                     <hi rend="smallcaps">Roberto </hi>– To’... questo cappello...</p>
                  <p>
                     <hi rend="smallcaps">Elena</hi> – (<hi rend="italic">sorpresa</hi>) È di Maurizio... Ma che accade dunque?...</p>
                  <p>
                     <hi rend="smallcaps">Roberto </hi>– Non so che cosa sia ma mi sento un po’ più tranquillo...</p>
                  <p>
                     <hi rend="smallcaps">Elena</hi> – Perchè... che cosa pensate?</p>
                  <p>
                     <hi rend="smallcaps">Roberto </hi>– Abbiate pazienza... Quello che mi accade oggi è molto strano... In seguito ad una violenta e chiara, molto chiara spiegazione con mia moglie...</p>
                  <p>
                     <hi rend="smallcaps">Elena</hi> – (<hi rend="italic">preoccupata</hi>) Con vostra moglie?</p>
                  <p>
                     <hi rend="smallcaps">Roberto </hi>– Sì... niente paura... avevo deciso... di sollecitare dal nostro amico Maurizio un breve colloquio...</p>
                  <p>
                     <hi rend="smallcaps">Elena</hi> – Ma non capisco.</p>
                  <p>
                     <hi rend="smallcaps">Roberto </hi>– Passo di qui con tutt’altra idea che quella di trovarlo e invece lo trovo. E dove lo trovo? Proprio qui... nel teatro delle operazioni... Buon segno...</p>
                  <p>
                     <hi rend="smallcaps">Elena</hi> – (<hi rend="italic">che agitatissima ha seguito le parole del Trezzi senza per </hi>
                     <hi rend="italic">questo cessare dal guardare dal lato della scaletta della terrazza. Improvvisamente</hi>) Trezzi, andate via, andate via... lasciate fare a me...</p>
                  <p>
                     <hi rend="smallcaps">Roberto </hi>– (<hi rend="italic">non osando ribellarsi</hi>) Ma... non dimenticate che io aspetto...</p>
                  <p>
                     <hi rend="smallcaps">Elena</hi> – No, no... andate...</p>
                  <p>
                     <hi rend="smallcaps">Roberto </hi>– Se no, io rientro...</p>
                  <p>
                     <hi rend="smallcaps">Elena</hi> – No... state tranquillo, lasciate fare a me... (<hi rend="italic">Trezzi esce</hi>).</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__2186_1640508567"/>SCENA III.<ptr type="bookmark-end" target="#id___RefHeading__2186_1640508567"/>
                  </head>
                  <p rend="center">
                     <hi rend="smallcaps">Elena </hi>e <hi rend="smallcaps">Maurizio</hi>
                  </p>
                  <p>
                     <hi rend="smallcaps">Maurizio</hi>  – (<hi rend="italic">discende rapidamente la scaletta, traversa la scena. Raccoglie il cappello. Fa per uscire, quando si avvede della donna che attende immobile appoggiata sull’uscio. Sorpresa</hi>).</p>
                  <p>
                     <hi rend="smallcaps">Maurizio</hi>  – Voi qui?</p>
                  <p>
                     <hi rend="smallcaps">Elena</hi>  – Maurizio, Maurizio... sono in tanta ansia... ditemi che cosa è accaduto... ditemi...</p>
                  <p>
                     <hi rend="smallcaps">Maurizio</hi>  – Non posso dir nulla... Non posso dir nulla...</p>
                  <p>
                     <hi rend="smallcaps">Elena</hi>  – Ma è assurdo... Voi siete agitato commosso...</p>
                  <p>
                     <hi rend="smallcaps">Maurizio</hi>  – Agitato... commosso... e indignato. Me ne vado per non urlare.</p>
                  <p>
                     <hi rend="smallcaps">Elena</hi>  – Che cosa? In nome di Dio... urlare che cosa?</p>
                  <p>
                     <hi rend="smallcaps">Maurizio</hi>  – La verità... la verità... Nulla è mancato poco fa che io non gli mancassi di rispetto... È troppo... è troppo...</p>
                  <p>
                     <hi rend="smallcaps">Elena</hi>  – Ma dunque?</p>
                  <p>
                     <hi rend="smallcaps">Maurizio</hi>  – Ha vinto!</p>
                  <p>
                     <hi rend="smallcaps">Elena</hi>  – (<hi rend="italic">con impeto</hi>) Finalmente...</p>
                  <p>
                     <hi rend="smallcaps">Maurizio</hi>  – Silenzio... Per carità... Non avrei dovuto dir nulla...</p>
                  <p>
                     <hi rend="smallcaps">Elena</hi>  – (<hi rend="italic">fa per lanciarsi alla scaletta</hi>)</p>
                  <p>
                     <hi rend="smallcaps">Maurizio</hi>  – Elena... dopo quello che è accaduto oggi... e dopo quello che accadrà, penso che non mi sarà più possibile mettere il piede qui...</p>
                  <p>
                     <hi rend="smallcaps">Elena</hi>  – Maurizio, che dite?</p>
                  <p>
                     <hi rend="smallcaps">Maurizio</hi>  – Non so... ho l’impressione che tutta la sua fiducia in me si sia esaurita poco fa, nello sforzo di dirmi tutto. Spero anche che sia così... Perchè desidero ormai di essere libero dei miei sentimenti anche verso di lui... E poi non ho tempo ora di dirvi, di spiegarvi tutto... Vi domando una sola grazia, Elena, per tutto l’amore e per tutto il rispetto che vi porto...</p>
                  <p>
                     <hi rend="smallcaps">Elena</hi>  – Che cosa?</p>
                  <p>
                     <hi rend="smallcaps">Maurizio</hi>  – Permettetemi di vedervi ancora una volta... una volta sola... di parlarvi (<hi rend="italic">a una controscena di sorpresa di Elena</hi>) No: sono senza speranze... (<hi rend="italic">si batte alla porticina</hi>) Chi è?...</p>
                  <p>
                     <hi rend="smallcaps">Elena</hi>  – Ah... me ne ero dimenticata. È Roberto. Mi aspetta. Ora come fare? Che cosa posso dire? (<hi rend="italic">si batte una seconda volta</hi>)</p>
                  <p>
                     <hi rend="smallcaps">Maurizio</hi>  – Andate... raggiungete il Maestro... penso io al Trezzi.</p>
                  <p>(<hi rend="italic">Elena fa per muoversi ma Maurizio ansiosamente</hi>) Dunque?</p>
                  <p>
                     <hi rend="smallcaps">Elena</hi>  – (<hi rend="italic">con un moto della testa compassionevolmente affettuoso</hi>) Ragazzo... (<hi rend="italic">si batte una terza volta alla porta. Elena via.</hi>)</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__2188_1640508567"/>SCENA IV.<ptr type="bookmark-end" target="#id___RefHeading__2188_1640508567"/>
                  </head>
                  <p rend="center">
                     <hi rend="smallcaps">Maurizio</hi> e <hi rend="smallcaps">Roberto</hi>
                  </p>
                  <p>
                     <hi rend="smallcaps">Maurizio</hi>  – (<hi rend="italic">prende il cappello, apre e fa per uscire mentre Trezzi emettendo un ah! di impazienza gli si para innanzi e vuole entrare</hi>).</p>
                  <p>
                     <hi rend="smallcaps">Roberto </hi>– (<hi rend="italic">entrando risolutamente</hi>) Finalmente! Scusa se ti ho disturbato nel più bello... forse, anzi certamente nel più bello...</p>
                  <p>
                     <hi rend="smallcaps">Maurizio</hi>  – Che cosa intendi dire?</p>
                  <p>
                     <hi rend="smallcaps">Roberto </hi>– Due colombi, quando tubano, sono sempre nel più bello...</p>
                  <p>
                     <hi rend="smallcaps">Maurizio</hi>  – Ti proibisco di continuare su questo tono... E intanto è meglio che noi andiamo di là... Non abbiamo nulla da fare qui...</p>
                  <p>
                     <hi rend="smallcaps">Roberto </hi>– Abbiamo invece molto da fare tutti due... E poi sto meglio qui... Dovendo parlare di cose scientifiche mi sento più in ambiente...</p>
                  <p>
                     <hi rend="smallcaps">Maurizio</hi>  – Non è il caso di scherzare, mi pare... Andiamo.</p>
                  <p>
                     <hi rend="smallcaps">Roberto </hi>– Non scherzo per niente... Ho urgente bisogno di parlare da solo a solo con te e preferisco di rimanere qui, tanto più che tu preferisci di andare di là. Ci sarà la sua ragione. Senti... arrivano i francesi... Ho ricevuto questo telegramma... la cosa, come vedi, incalza e prevedo che non caverò un ragno dal buco senza la tua valida, preziosa, collaborazione.</p>
                  <p>
                     <hi rend="smallcaps">Maurizio</hi> – Ancora?</p>
                  <p>
                     <hi rend="smallcaps">Roberto </hi>– Come ancora? Ancora, ed ora più che mai... Perchè io, come sai, sono sull’orlo di due abissi, uno morale e l’altro più profondo: materiale... Tu mi devi salvare dall’uno e dall’altro... Taci un momento... in primis et ante omnia, dico bene?, come arrivano ti presento quei signori. Ad essi dirai che io ero nella più perfetta buona fede non solo, ma che anche le cose si mettono piuttosto benino... che presto, molto presto...</p>
                  <p>
                     <hi rend="smallcaps">Maurizio</hi> – Ma tu sei pazzo...</p>
                  <p>
                     <hi rend="smallcaps">Roberto </hi>– E perchè?</p>
                  <p>
                     <hi rend="smallcaps">Maurizio</hi> – Ma chi ti autorizza a ritenermi capace di simile falsità?</p>
                  <p>
                     <hi rend="smallcaps">Roberto </hi>– Ed allora, amico mio, cosa penserai di me quando ti dirò la seconda e non ultima parte del programma che ti affido?</p>
                  <p>
                     <hi rend="smallcaps">Maurizio</hi> – Insomma...</p>
                  <p>
                     <hi rend="smallcaps">Roberto </hi>– Tu devi ritornare alla carica col tuo padrone... Il quale deve finirla una buona volta con tutte queste chiacchiere filosofiche e rimettersi, con quella lena che lo distingue, a lavorare per concludere presto... C’è gloria e milioni per tutti. Io naturalmente mi accontento dei milioni.</p>
                  <p>
                     <hi rend="smallcaps">Maurizio</hi> – Ma tu sai benissimo che il Maestro ha una sola parola e che una volta incamminato per la strada...</p>
                  <p>
                     <hi rend="smallcaps">Roberto </hi>– Può essere, può essere... In questo caso ti affido una terza e ultima parte del programma. Tu sai tutto...</p>
                  <p>
                     <hi rend="smallcaps">Maurizio</hi> – Cosa tutto?</p>
                  <p>
                     <hi rend="smallcaps">Roberto </hi>– Hai lavorato sempre con lui, lo hai seguito fino agli esperimenti più recenti, conosci le ultime conclusioni. Sei sulla buona strada, insomma. Ecco, quello che non farà lui lo farai tu... Lasciamo finire... Tu puoi entrare qualche volta qua dentro e... (<hi rend="italic">andando al tavolo del Maestro</hi>) ecco... (<hi rend="italic">prendendo il foglio che poco prima il Maestro aveva mostrato al discepolo</hi>) qui c’è scritto qualche cosa di buono certamente per uno che sappia leggere in questi ghirigori... Tu sai leggere...</p>
                  <p>
                     <hi rend="smallcaps">Maurizio</hi> – Non toccare!</p>
                  <p>
                     <hi rend="smallcaps">Roberto </hi>– Ti è così cara la roba del Maestro? (<hi rend="italic">deponendo il foglio</hi>) Non toccare... Bravo Maurizio.</p>
                  <p>
                     <hi rend="smallcaps">Maurizio</hi> – Roberto, sei banale!</p>
                  <p>
                     <hi rend="smallcaps">Roberto </hi>– Insomma tu ti devi impadronire di tutto quello che può essere utile... Mi intendi?</p>
                  <p>
                     <hi rend="smallcaps">Maurizio</hi> – (<hi rend="italic">contenendo la sua collera</hi>) Cioè rubare...</p>
                  <p>
                     <hi rend="smallcaps">Roberto </hi>– Se ti piace definire... Rubare...</p>
                  <p>
                     <hi rend="smallcaps">Maurizio</hi> – (<hi rend="italic">che sta per essere sopraffatto dallo sdegno</hi>) La tua disperazione ti salva! A quest’ora ti assicuro che, se non mi tenesse la compassione che ho per la tua rovina, tu non parleresti più in simile modo e tanto meno continueresti a propormi simili infamie degne di un incosciente.</p>
                  <p>
                     <hi rend="smallcaps">Roberto </hi>– (<hi rend="italic">provocante</hi>) Benissimo. Dunque?</p>
                  <p>
                     <hi rend="smallcaps">Maurizio</hi> – E hai ancora la spudoratezza...</p>
                  <p>
                     <hi rend="smallcaps">Roberto </hi>– (<hi rend="italic">sempre molto calmo</hi>) Senti, giovanotto. Ti consiglio di non insistere su questo tono... Guardami bene in faccia e domanda a te stesso se proprio un uomo come me può assumere verso un altro uomo sia pure come te certi atteggiamenti senza essere confortato da qualche buon argomento... Mi intendi? Guardami dunque lealmente, onestamente in faccia, tu, che hai paura del verbi rubare (<hi rend="italic">lo guarda intensamente e non perde la sua tranquillità di spirito</hi>). Dunque?</p>
                  <p>
                     <hi rend="smallcaps">Maurizio</hi> – Ma io non so cosa intendi dire... Solo ti prego... andiamo via... tronchiamo questa discussione...</p>
                  <p>
                     <hi rend="smallcaps">Roberto </hi>– No... no... un momento... Non prima di aver stretto una buona e salda alleanza con te... adesso che so...</p>
                  <p>
                     <hi rend="smallcaps">Maurizio</hi> – (<hi rend="italic">agitato</hi>) Che cosa?...</p>
                  <p>
                     <hi rend="smallcaps">Roberto </hi>– Adesso che so quali sono le tue aspirazioni... Adesso che so le ragioni vere di una certa tua stranezza... Adesso che tutto è chiaro...</p>
                  <p>
                     <hi rend="smallcaps">Maurizio</hi> – Ma io continuo a non comprendere...</p>
                  <p>
                     <hi rend="smallcaps">Roberto </hi>– Non credo, in ogni modo... se sarà il caso... ti farò spiegare da mia moglie... (<hi rend="italic">lo guarda imbarazzandolo</hi>) la quale stamane è stata un miracolo di chiarezza... Su su, animo, caro, ho bisogno di tutta la tua energia...</p>
                  <p>
                     <hi rend="smallcaps">Maurizio</hi> – Ma tu non sai...</p>
                  <p>
                     <hi rend="smallcaps">Roberto </hi>– Io so che tu sarai molto lieto di aiutarmi: non per me che oramai sono un uomo inutile per te... almeno per Elena...</p>
                  <p>
                     <hi rend="smallcaps">Maurizio</hi> – (<hi rend="italic">toccato</hi>) Che c’entra lei?</p>
                  <p>
                     <hi rend="smallcaps">Roberto </hi>– C’entra moltissimo... Quando ti dico che mia moglie è stata un miracolo di chiarezza... E poi, poco fa, avete lungamente parlottato insieme... Non ho udito i vostri discorsi, ma, date le tue tendenze... matrimoniali... non era difficile...</p>
                  <p>
                     <hi rend="smallcaps">Maurizio</hi> – (<hi rend="italic">tentando di riscuotersi</hi>) Insomma...</p>
                  <p>
                     <hi rend="smallcaps">Roberto </hi>– Insomma: se mi segui e mi obbedisci, bene: avrai la tua gloria, la sua donna... se pure ti piace ancora... perchè sei volubile... e i nostri milioni... ma sul serio... se no... Farò al tuo Maestro un discorso filosofico capace di sventrare in un modo addirittura osceno tutte le sue elucubrazioni...</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__2190_1640508567"/>SCENA V.<ptr type="bookmark-end" target="#id___RefHeading__2190_1640508567"/>
                  </head>
                  <p rend="center">
                     <hi rend="smallcaps">Carlo, Elena</hi> e detti</p>
                  <p>(<hi rend="italic">Carlo ed Elena entrano dalla porta della scaletta interrompendo Roberto</hi>).</p>
                  <p>
                     <hi rend="smallcaps">Carlo</hi> – Che accade qui?</p>
                  <p>
                     <hi rend="smallcaps">Maurizio</hi> – Maestro...</p>
                  <p>
                     <hi rend="smallcaps">Roberto </hi>– (<hi rend="italic">improvvisamente molto umile e sottomesso</hi>) Sono ritornato da tre giorni e non ho ancora avuto il piacere di salutarvi.</p>
                  <p>
                     <hi rend="smallcaps">Carlo</hi> – Capisco, ma niente vi autorizza ad entrare qui dentro in questo modo.</p>
                  <p>
                     <hi rend="smallcaps">Roberto </hi>– Ma io ho da dirvi delle cose molto importanti e urgenti...</p>
                  <p>
                     <hi rend="smallcaps">Carlo</hi> – Scusate, non mi sento bene.</p>
                  <p>
                     <hi rend="smallcaps">Roberto </hi>– (<hi rend="italic">a Elena</hi>) Signora, vogliate dire al professore...</p>
                  <p>
                     <hi rend="smallcaps">Elena</hi> – L’ho fatto, Trezzi, l’ho fatto.</p>
                  <p>
                     <hi rend="smallcaps">Carlo</hi> – (<hi rend="italic">con calma forzata</hi>) Sentite, amico mio, ho saputo da mia moglie in quale... posizione, diciamo così, voi vi trovate di fronte a quei signori che avete ingannato...</p>
                  <p>
                     <hi rend="smallcaps">Roberto </hi>– Scusate, professore, qui c’è un solo ingannato e sono io...</p>
                  <p>
                     <hi rend="smallcaps">Elena</hi> – Roberto!</p>
                  <p>
                     <hi rend="smallcaps">Carlo</hi> – E da chi se è lecito?</p>
                  <p>
                     <hi rend="smallcaps">Roberto </hi>– Non so bene da chi. So che sono stato incoraggiato, assicurato... poco ancora e mi si dava la cosa per fatta...</p>
                  <p>
                     <hi rend="smallcaps">Carlo</hi> – Ma io non sono responsabile di quello che altri può aver detto.</p>
                  <p>
                     <hi rend="smallcaps">Elena</hi> – Ma tu stesso fino a poco fa ti mostravi così sicuro.</p>
                  <p>
                     <hi rend="smallcaps">Carlo</hi> – Ah, sei stata tu?</p>
                  <p>
                     <hi rend="smallcaps">Elena</hi> – Mio Dio! Tutti e due... perchè anche Maurizio...</p>
                  <p>
                     <hi rend="smallcaps">Maurizio</hi> – È vero, Maestro, ma dovete riconoscere che tutta la speranza ci veniva da voi...</p>
                  <p>
                     <hi rend="smallcaps">Roberto </hi>– Alla buon’ora... Io, sull’orlo della rovina, mi sento attaccato a questa speranza... Posso aver fatto male, ma io non sapevo, non potevo sapere i procedimenti intimi del vostro pensiero... non potevo supporre questo colpo di testa proprio quando...</p>
                  <p>
                     <hi rend="smallcaps">Carlo</hi> – Proprio quando la mia coscienza mi ha imposto una via da seguire...</p>
                  <p>
                     <hi rend="smallcaps">Roberto </hi>– Questo io non lo capisco, ma fa lo stesso... D’altra parte io non posso pretendere da voi, uomo di scienza, quello che non avete il dovere di dare a me, uomo d’affari. Ma, all’amico, a colui al quale ho dimostrato in mille modi la fiducia, la stima, a questo uomo io ho il diritto di domandare una parola...</p>
                  <p>
                     <hi rend="smallcaps">Carlo</hi> – Quale parola?</p>
                  <p>
                     <hi rend="smallcaps">Roberto </hi>– La parola che mi salvi, almeno per un poco, dalla vergogna. Bisogna che, anche se i vostri studi non siano per dare sensibili risultati, bisogna che io ottenga una dilazione. Basterà che voi domandiate una dilazione alla vostra volta... un tempo indeterminato, quello che volete... Alla scadenza direte di aver sbagliato, di non aver concluso nulla... Intanto passa il tempo. Il vostro nome è una garanzia per il mio nome, come in altri tempi il mio buon nome di industriale fu una garanzia per voi, che eravate un ignoto, un povero ignoto...</p>
                  <p>
                     <hi rend="smallcaps">Carlo</hi> – Ho capito, devo pagare...</p>
                  <p>
                     <hi rend="smallcaps">Elena</hi> – Non dire così, Carlo... Noi gli dobbiamo molto...</p>
                  <p>
                     <hi rend="smallcaps">Carlo</hi> – Ebbene no!...</p>
                  <p>
                     <hi rend="smallcaps">Elena</hi> – Carlo, aspetta a decidere: in fondo Trezzi non ti domanda che una dilazione che può essere la sua salvezza...</p>
                  <p>
                     <hi rend="smallcaps">Maurizio</hi> – Pare anche a me che, senza nuocere alla vostra posizione, voi possiate accontentarlo. In fondo non si tratta...</p>
                  <p>
                     <hi rend="smallcaps">Carlo</hi> – Non si tratta che di ingannare della povera gente che non ha colpa: ingannarla con la coscienza di ingannarla... E perchè? Io non mi ricuso di parlare con quei signori che stanno per arrivare, e farò tutto quello che mi è possibile per ottenere a favore di Roberto tutte le dilazioni di questo mondo, ma non ingannerò... Non posso... Non posso...</p>
                  <p>
                     <hi rend="smallcaps">Elena</hi> – Ecco, io non capisco questa tua ostinazione...</p>
                  <p>
                     <hi rend="smallcaps">Carlo</hi> – La chiami così, tu, l’onestà? Non posso...</p>
                  <p>
                     <hi rend="smallcaps">Roberto </hi>– (<hi rend="italic">trattenendo Maurizio che voleva parlare</hi>) No: siamo in troppi e d’altra parte mi accorgo che questa via è perfettamente sbagliata. Per altro, professore, lasciate che vi dica che dalle parole che voi avete detto, io traggo motivo di un certo conforto...</p>
                  <p>
                     <hi rend="smallcaps">Carlo</hi> – Conforto?</p>
                  <p>
                     <hi rend="smallcaps">Roberto </hi>– Siete troppo irremovibile...</p>
                  <p>
                     <hi rend="smallcaps">Carlo</hi> – Che intendete di dire?</p>
                  <p>
                     <hi rend="smallcaps">Roberto </hi>– Niente... così... Si direbbe che abbiate paura di concedere un poco.</p>
                  <p>
                     <hi rend="smallcaps">Carlo</hi> – Paura? Oh, per questo v’ingannate...</p>
                  <p>
                     <hi rend="smallcaps">Roberto </hi>– Va bene... Ed ora me ne vado perchè ho molte cose da fare... Niente è più faticoso, più assorbente di un fallimento... Concludiamo...</p>
                  <p>
                     <hi rend="smallcaps">Carlo</hi> – Non c’è nulla da concludere...</p>
                  <p>
                     <hi rend="smallcaps">Roberto </hi>– Avete detto che...</p>
                  <p>
                     <hi rend="smallcaps">Carlo</hi> – Ah, già, i francesi... Portatemeli, quando arriveranno. Ed ora lasciatemi, vi prego, lasciatemi... No, tu Elena, resta... Ho tanto bisogno di te (<hi rend="italic">si apparta con Elena</hi>).</p>
                  <p>
                     <hi rend="smallcaps">Roberto </hi>– (<hi rend="italic">a Maurizio</hi>) E resta anche tu... e fa il tuo dovere...</p>
                  <p>
                     <hi rend="smallcaps">Maurizio</hi> – (<hi rend="italic">seguendolo mentre esce</hi>) Ma in questo momento...</p>
                  <p>
                     <hi rend="smallcaps">Roberto </hi>– In questo momento non bisogna assolutamente lasciarlo solo... È una partita disperata, ma bisogna combatterla... non dargli campo.</p>
                  <p>
                     <hi rend="smallcaps">Maurizio</hi> – (<hi rend="italic">uscendo con Trezzi</hi>) Ma non capisci che si può pregiudicare tutto irritandolo? (<hi rend="italic">escono discutendo</hi>).</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__2664_1571849220"/>SCENA VI.<ptr type="bookmark-end" target="#id___RefHeading__2664_1571849220"/>
                  </head>
                  <p rend="center">
                     <hi rend="smallcaps">Carlo</hi> ed <hi rend="smallcaps">Elena</hi>
                  </p>
                  <p>
                     <hi rend="smallcaps">Carlo</hi> – Finalmente! (<hi rend="italic">parla come assorto</hi>) Elena, Elena... Sei qui vicino a me...</p>
                  <p>
                     <hi rend="smallcaps">Elena</hi> – Che vuoi? Che cosa posso fare io per te, ora?</p>
                  <p>
                     <hi rend="smallcaps">Carlo</hi> – Perchè ora?</p>
                  <p>
                     <hi rend="smallcaps">Elena</hi> – Non saprei che rimpiangere...</p>
                  <p>
                     <hi rend="smallcaps">Carlo</hi> – E tacere?</p>
                  <p>
                     <hi rend="smallcaps">Elena</hi> – Rimpiangere anche tacendo...</p>
                  <p>
                     <hi rend="smallcaps">Carlo</hi> – Mi condanni?</p>
                  <p>
                     <hi rend="smallcaps">Elena</hi> – Non ti capisco... mi sembri così lontano...</p>
                  <p>
                     <hi rend="smallcaps">Carlo</hi> – Ed io ti sento vicina, invece, così mia... Non ti ho mai sentita così... E sarei tanto felice di riposare nelle tue carezze...</p>
                  <p>
                     <hi rend="smallcaps">Elena</hi> – Tu hai bisogno di riposare, di star quieto, di non pensare...</p>
                  <p>
                     <hi rend="smallcaps">Carlo</hi> – E sono felice anche di questo strano senso di ritorno e di addio che è nelle nostre parole... Ti sembro lontano forse perchè mi cominci a vedere. E mi avvicino... Mi avvicino perchè sono stanco. Mi sembra che tutti al mondo debbano essere stanchi come me.</p>
                  <p>
                     <hi rend="smallcaps">Elena</hi> – Ma perchè questa stanchezza inguaribile?</p>
                  <p>
                     <hi rend="smallcaps">Carlo</hi> – Perchè abbiamo camminato troppo, perchè ci siamo accorti che nulla ci salva dall’immenso vuoto che ci pesa addosso e contro il quale non sappiamo opporre che l’ebbrezza della corsa. Camminano, camminano gli uomini... Sono stanchi di camminare. Bisogna dormire anche, bisogna riposarsi anche, bisogna fermarsi. E allora si ritorna... Per questo anch’io, che sono stanco, ritorno...</p>
                  <p>
                     <hi rend="smallcaps">Elena</hi> – Ma tu sei giunto a una meta... È tua...</p>
                  <p>
                     <hi rend="smallcaps">Carlo</hi> – Oh, una meta! Un’applicazione scientifica, che in fondo non è che uno sfruttamento mercantile, non può essere una meta... Niente risolve... Nessuno si accontenta... È in noi, la maledizione... Bisogna vincerla...</p>
                  <p>
                     <hi rend="smallcaps">Elena</hi> – Ma avrai anche tu, a suo tempo, il riposo.</p>
                  <p>
                     <hi rend="smallcaps">Carlo</hi> – Non riposo se tu non apri le braccia e non mi lasci dormire... Ti amo... che strane parole! Ti amo! Comincio a capirle... Ti amo!...</p>
                  <p>
                     <hi rend="smallcaps">Elena</hi> – (<hi rend="italic">scuotendo malinconicamente il capo</hi>) Capirle!... Non si capiscono... Tu le pensi...</p>
                  <p>
                     <hi rend="smallcaps">Carlo</hi> – No... ritorno... Ti ricordi quando eravamo appena sposati e tu mi sedevi accanto come ora? Allora ero tanto contento... Solo, modesto, povero... Eppure avevamo tanta serenità nel cuore... Non le penso... Le sento ancora... un’altra volta... E sai che sono molto, molto pentito?</p>
                  <p>
                     <hi rend="smallcaps">Elena</hi> – Di che?</p>
                  <p>
                     <hi rend="smallcaps">Carlo</hi> – Di averti un po’ dimenticata... per tanto tempo... tanti anni... E perchè poi? Per questo?...</p>
                  <p>
                     <hi rend="smallcaps">Elena</hi> – (<hi rend="italic">un po’ irritata</hi>) Mi fa tanto male sentirti parlare così! Tu in questo momento!</p>
                  <p>
                     <hi rend="smallcaps">Carlo</hi> – E perchè? Se tu provassi la gioia di questo mio riposo... di questo mio ritorno... ti acquieteresti come me... Mi sento già un altro... e se non avessi innanzi a me l’incontro di questi stranieri ai quali dovrò pur parlare di tante cose penose, vedi? mi sembrerebbe di poter dare un addio e per sempre a tutto... a tutto.</p>
               </div>
               <div type="div3" rend="P34">
                  <head>
                     <anchor type="bookmark-start" xml:id="id___RefHeading__3891_1512421648"/>SCENA VII.<ptr type="bookmark-end" target="#id___RefHeading__3891_1512421648"/>
                  </head>
                  <p rend="center">
                     <hi rend="smallcaps">Maurizio</hi> e detti</p>
                  <p>
                     <hi rend="smallcaps">Maurizio</hi> – (<hi rend="italic">entrando</hi>) Maestro, una parola sola.</p>
                  <p>
                     <hi rend="smallcaps">Carlo</hi> – Che c’è, mio Dio, qualche nuova seccatura?</p>
                  <p>
                     <hi rend="smallcaps">Maurizio</hi> – L’ultima.</p>
                  <p>
                     <hi rend="smallcaps">Carlo</hi> – L’ultima? Sentiamo.</p>
                  <p>
                     <hi rend="smallcaps">Maurizio</hi> – (<hi rend="italic">calcando sulla prima parola</hi>) Devo parlarvi.</p>
                  <p>
                     <hi rend="smallcaps">Elena</hi> – Disturbo?</p>
                  <p>
                     <hi rend="smallcaps">Carlo</hi> – No, resta.</p>
                  <p>
                     <hi rend="smallcaps">Maurizio</hi> – (<hi rend="italic">incerto</hi>) Ma, la signora sa?</p>
                  <p>
                     <hi rend="smallcaps">Carlo</hi> – Tutto... ormai...</p>
                  <p>
                     <hi rend="smallcaps">Maurizio</hi> – (<hi rend="italic">con un sorriso impercettibile</hi>) Va bene, ecco. Poco fa, in un momento di ebbrezza, di confusione, di pietà per voi che mi avete parlato con tanta franchezza, con tanta umiltà, ho potuto tacere... fuggendo...</p>
                  <p>
                     <hi rend="smallcaps">Carlo</hi> – (<hi rend="italic">alzandosi accigliato</hi>) Ed ora?</p>
                  <p>
                     <hi rend="smallcaps">Maurizio</hi> – Ora non posso più fuggire... ho pensato che il mio dovere, verso il mondo, verso di me, verso di voi stesso, era un altro. Ho pensato che bisognava superare anche la pietà della vostra tristezza, del vostro tormento... Maestro... Badate a quello che fate. Pensate...</p>
                  <p>
                     <hi rend="smallcaps">Carlo</hi> – Dico... Maurizio... (<hi rend="italic">con sdegno</hi>) Ah, via, via! (<hi rend="italic">calmato da un cenno di Elena</hi>) Ma quante volte devo ripetere: no... no... no?</p>
                  <p>
                     <hi rend="smallcaps">Maurizio</hi> – Questo monosillabo è criminoso.</p>
                  <p>
                     <hi rend="smallcaps">Elena</hi> – (<hi rend="italic">con meraviglia e rimprovero</hi>) Maurizio!</p>
                  <p>
                     <hi rend="smallcaps">Carlo</hi> – (<hi rend="italic">facendo tacere con un cenno sua moglie</hi>) Dove hai trovato in questi pochi minuti codesto tono? Chi ti permette di giudicarmi così mentre domando un’ora di pace, di riposo, al mio cervello? Chi mi ti manda incontro come un nemico?</p>
                  <p>
                     <hi rend="smallcaps">Maurizio</hi> – Non come un nemico: come una coscienza che ha trovato la sua strada...</p>
                  <p>
                     <hi rend="smallcaps">Carlo</hi> – Non dire delle belle parole per nascondere una volgarità... Chi te l’ha insegnata la strada della coscienza? Trezzi?...</p>
                  <p>
                     <hi rend="smallcaps">Maurizio</hi> – Questo non è degno di voi...</p>
                  <p>
                     <hi rend="smallcaps">Carlo</hi> – Perchè ho compreso gli uomini e ne subisco il contatto...</p>
                  <p>
                     <hi rend="smallcaps">Maurizio</hi> – Avete forse compreso le passioni degli uomini. Ma non vi siete reso conto affatto dei loro bisogni e dei loro diritti. D’altra parte non è degli uomini o di un uomo che vi voglio parlare... Voi dite di servire un’idea. Ebbene, anch’io ho un’idea da servire: la civiltà...</p>
                  <p>
                     <hi rend="smallcaps">Carlo</hi> – (<hi rend="italic">ha un gesto di noia impaziente</hi>) Rettorica...</p>
                  <p>
                     <hi rend="smallcaps">Elena</hi> – Ascoltalo, Carlo, perchè non vuoi ascoltarlo?</p>
                  <p>
                     <hi rend="smallcaps">Carlo</hi> – Avanti, avanti... Finisci!...</p>
                  <p>
                     <hi rend="smallcaps">Maurizio</hi> – (<hi rend="italic">con tono dimesso ma energico</hi>) Prima di compiere quello che avete in animo di fare interrogate la vostra coscienza, non misurate soltanto il grado delle vostre responsabilità e del vostro tormento... guardatevi intorno. Miseria, miseria, inquietudine, desiderio febbrile di ricostruire, di fare! Tutto è utile al lavoro dell’uomo oggi, tutto è utile alla sua rinascita dopo una guerra come è stata la nostra... noi dobbiamo prodigarci, senza stanchezza, senza incertezza, senza miserevoli calcoli personali e senza pregiudizi... La storia, che giudicherà coloro che hanno staccato l’operaio dal suo lavoro, che l’hanno reso nemico del suo lavoro, giudicheranno anche voi...</p>
                  <p>
                     <hi rend="smallcaps">Carlo</hi> – (<hi rend="italic">mentre il discepolo parla si è assorto e pare non ascolti</hi>).</p>
                  <p>
                     <hi rend="smallcaps">Elena</hi> – (<hi rend="italic">interrompendo Maurizio</hi>) Carlo, Carlo...</p>
                  <p>
                     <hi rend="smallcaps">Maurizio</hi> – Non rispondete? Lo so: non è facile rispondere a questo... ma bisogna almeno riconoscere di non poter rispondere...</p>
                  <p>
                     <hi rend="smallcaps">Elena</hi> – Carlo...</p>
                  <p>
                     <hi rend="smallcaps">Carlo</hi> – (<hi rend="italic">stanchissimo</hi>) Avevo domandato un istante di tregua... Ho qui nelle mani un miracolo... e voi mi venite accanto con un’insistenza crudele ad infiggermi nel fianco il pungolo di un imperativo perchè. L’uomo non ha dunque il diritto di ribellarsi all’assurda legge che domina la civiltà?... Dare, dare, dare... Così, senza sapere se è bene o se è male... senza coscienza, senza un esame sia pure sommario, che valga a dargli il senso, il peso, il valore di ciò che dà... Tutto, tutto giù in questo grande crogiuolo... E perchè? No, no, l’umanità non aveva affatto bisogno di questa civiltà pratica. Tutto questo la perde, la perde nel parossismo vertiginoso dei più disparati pensieri. L’umanità aveva bisogno di una civiltà interiore che risolvesse la ragione intima della vita! Ma che macchina a vapore, ma che prodigi della forza meccanica! Tutto questo conduce... ecco, conduce... dove siamo noi, in questo momento! Ma basta! Voi avete dunque perduto il senso della parola guerra.</p>
                  <p>
                     <hi rend="smallcaps">Maurizio</hi> – La guerra è un destino.</p>
                  <p>
                     <hi rend="smallcaps">Carlo</hi> – E allora perchè avete detronizzato le religioni, se dovevate crearne un’altra incompiuta arida che non sopisce, ma che esaspera i tormenti? Perchè avete scritto a caratteri d’oro le parole: «ragione, volontà, pensiero» se dovevate cancellarle colla parola «destino»? No, destino! Follia! Basta! Gli uomini si sono arrampicati per secoli e secoli su per la muraglia della curiosità per vedere, sapere, sapere, sapere qualche cosa di più di tutti i giorni. Al di là deve essere il bene, al di là deve essere la verità... Niente! Trenta secoli di tormenti non hanno risolto un problema, uno solo... il pensiero ha compiuto intorno alle inconoscibili verità un giro circolare come quello degli astri... Ed è rimasto sempre alla stessa distanza dalla luce... Civiltà, civiltà! Tu dici civiltà! Ma questo vuol dire imprimere al moto circolare del pensiero umano una massima velocità. Niente altro! Gli uomini sono presi tutti come te da questa follia che li assomiglia alle falene... E l’umanità correva, inorgogliva, e l’umanità fatta ricca e superba della propria ricchezza congestionava nelle sue vene mortali un sangue denso di libidine, un sangue pesante di veleno, finchè le vene mortali, mortali, mortali, sono scoppiate e tutta la terra si è fatta rossa di sangue... la guerra... la guerra... il sangue... le vittime... il dolore... (<hi rend="italic">pausa</hi>) Sei tu ora che non mi rispondi. È difficile rispondere a chi come me trema guardando alla propria coscienza e dice paurosamente, paurosamente: basta, basta! Un poco di pace! Un poco di riposo! Non sentisti? I popoli gridano disperatamente dalle loro ferite e inconsci cercano nella inquietudine che li travaglia di esaurire la loro disperazione... Essi gridano, gridano... Contro chi? La borghesia? Gli intellettuali? I ricchi? Eh, sì!!! I popoli hanno sempre bisogno di fantasmi da bestemmiare... Essi gridano alla stanchezza e il loro nemico è il pensiero, il loro nemico è il progresso! Hanno bisogno di pace! Hanno bisogno di dormire... Non soffrono più la vertigine che li travolge inconsapevoli, insieme ai fantasmi che bestemmiano, verso una meta ignota, lontana, lontana, lontana, come a tutti... È inutile! C’è al di sopra di questa vertigine qualcheduno terribilmente immobile!</p>
                  <p>
                     <hi rend="smallcaps">Maurizio</hi> – Siamo dunque al conflitto medioevale fra la religione e la scienza!</p>
                  <p>
                     <hi rend="smallcaps">Carlo</hi> – Non so se siamo a questo... In materia di pensiero e di amore non v’è nulla di medioevale, mai. Non c’è nulla di superato, mai. Sono le transazioni, le crisi dei tempi forti che ritornano quando i nervi dei tempi deboli offrono una maggiore sensibilità. Si ritorna... quando si è stanchi si ritorna... E questo dimostra ancora una volta il moto circolare del pensiero umano...</p>
                  <p>
                     <hi rend="smallcaps">Maurizio</hi> – Voi saltate di paradosso in paradosso... Se non credessi alla vertigine di cui parlate, ma che non mi fa paura, mi basterebbe, per ricredermi, di guardarvi negli occhi. Mi basterebbero le vostre parole...</p>
                  <p>
                     <hi rend="smallcaps">Elena</hi> – (<hi rend="italic">che è rimasta raccolta in disparte durante la discussione, temendo un alterco</hi>) Maurizio, Carlo... per carità...</p>
                  <p>
                     <hi rend="smallcaps">Carlo</hi> – Lascialo dire. Si batte. Male, ma si batte...</p>
                  <p>
                     <hi rend="smallcaps">Maurizio</hi> – Mi batto come posso fino all’ultimo... Potrei ricominciare le argomentazioni attaccandomi alle parole che mi rampollano dal cuore prepotentemente. Patria! Che voi rinnegate.</p>
                  <p>
                     <hi rend="smallcaps">Carlo</hi> – (<hi rend="italic">scattando</hi>) Che dici? Chi ti dà il diritto di pensare queste enormità? Patria!... Patria... Mamma... (<hi rend="italic">frenando la commozione</hi>) ma fate che mi chiamino ancora con la loro voce che implora ed io risponderò come ieri, sempre... Ho dato alla Patria cinque anni d’amore e di sacrificio e oggi le consacro anche questo mio grande tormento come un mutilato il suo tronco... Ma non si tratta di ciò... Io sono attanagliato da un immenso problema morale, ecco... ecco: non bisogna sferzare questa povera umanità perchè cammini più in fretta... Un poco di pace, ti dico, un poco di riposo, ti dico... Mi intendi o no?</p>
                  <p>
                     <hi rend="smallcaps">Elena</hi> – Carlo, non ti esaltare così, dopo tutto...</p>
                  <p>
                     <hi rend="smallcaps">Maurizio</hi> – Ecco una parola saggia... Non ti esaltare così...</p>
                  <p>
                     <hi rend="smallcaps">Carlo</hi> – Come volete! Io credo...</p>
                  <p>
                     <hi rend="smallcaps">Maurizio</hi> – Ma voi commettete un delitto...</p>
                  <p>
                     <hi rend="smallcaps">Carlo</hi> – Credo e basta...</p>
                  <p>
                     <hi rend="smallcaps">Maurizio</hi> – Ma anch’io credo! Per salire con voi nel mondo delle parole e delle vacuità filosofiche dirò che anch’io credo. Credo nella fatalità di questa corsa umana verso l’ignoto... È nel nostro destino... nel nostro istinto... Bisogna camminare, così come bisogna procreare, come bisogna non morire. Siamo nati per obbedire. Voi volete dominare... Avete col vostro genio dato a voi stesso una grande prova della onnipotenza umana e ne subite ad un tempo la vertigine, che è umiltà, e la superbia... Che cosa volete fare? Che cosa potete fare?</p>
                  <p>
                     <hi rend="smallcaps">Carlo</hi> – Maledetta la sferza!</p>
                  <p>
                     <hi rend="smallcaps">Maurizio</hi> – No, no, Maestro, voi volete guardare troppo lontano, troppo lontano...</p>
                  <p>
                     <hi rend="smallcaps">Carlo</hi> – E tu sei miope!</p>
                  <p>
                     <hi rend="smallcaps">Maurizio</hi> – Ma la vostra è una conquista di pace...</p>
                  <p>
                     <hi rend="smallcaps">Carlo</hi> – Non è vero! Ecco l’errore fondamentale di tutte le vostre dottrine... Non c’è che una sola opera di pace ed è quella di colui che lavora la terra! La terra è saggia madre. I nostri pensieri, invece, le nostre astuzie, le nostre false verità, le nostre macchine infine che ci sottraggono al dolore e alla fatica, sono la causa della nostra stanchezza e delle nostre passioni. Torniamo indietro! E allora non senti tu che ridurre i raggi del sole a forza motrice è un progetto pazzesco e ripugnante?</p>
                  <p>
                     <hi rend="smallcaps">Maurizio</hi> – Volete guardare troppo lontano e non avete il diritto! Fermatevi un momento qui con noi, nella nostra realtà, e allora vedrete...</p>
                  <p>
                     <hi rend="smallcaps">Carlo</hi> – Allora vedrò Roberto Trezzi, il pescecane, avventarsi sul mio progetto e diventare più che mai ingordo di ricchezza!</p>
                  <p>
                     <hi rend="smallcaps">Maurizio</hi> – Adesso volete guardare troppo vicino!</p>
                  <p>
                     <hi rend="smallcaps">Carlo</hi> – Vicino o lontano, io non vedo che una sferza sanguigna che brucia nelle mie mani!... E la getto!...</p>
                  <p>
                     <hi rend="smallcaps">Maurizio</hi> – E sia: la raccoglierò io!</p>
                  <p>
                     <hi rend="smallcaps">Elena</hi> – (<hi rend="italic">con tono entusiastico</hi>) Maurizio!</p>
                  <p>
                     <hi rend="smallcaps">Carlo</hi> – Che intendi dire?</p>
                  <p>
                     <hi rend="smallcaps">Maurizio</hi> – Io so tutto... o quasi... quello che non so ve lo ruberò, dovessi penetrare qui dentro, di notte, come un ladro volgare... guardingo come quando voi studiavate...</p>
                  <p>
                     <hi rend="smallcaps">Carlo</hi> – Maurizio... sei tu? Sei tu che parli così?... Ma come?</p>
                  <p>
                     <hi rend="smallcaps">Maurizio</hi> – Credo e basta!</p>
                  <p>
                     <hi rend="smallcaps">Carlo</hi> – Ah, miserabile! (<hi rend="italic">fa per scagliarsi contro il discepolo ma è trattenuto a tempo da un grido di Elena che s’avanza in mezzo a loro</hi>).</p>
                  <p>
                     <hi rend="smallcaps">Elena</hi> – Ma basta, basta per carità! Non avete un po’ di compassione un po’ di rispetto per me... Siete come pazzi... Avete negli occhi dei lampi di ferocia come se vi disputaste una preda, una donna...</p>
                  <p>
                     <hi rend="smallcaps">Carlo</hi> – Ma non hai sentito, non hai capito...</p>
                  <p>
                     <hi rend="smallcaps">Elena</hi> – Sì, ho capito, ho sentito...</p>
                  <p>
                     <hi rend="smallcaps">Carlo</hi> – E allora, come non comprendi l’insulto che egli mi ha fatto, come non comprendi la sua perfidia? (<hi rend="italic">a Maurizio</hi>) Ah... e tu sei il mio discepolo, l’uomo che ho amato di più... come un figlio...</p>
                  <p>
                     <hi rend="smallcaps">Elena</hi> – (<hi rend="italic">interrompendolo</hi>) Carlo, Carlo, abbi pietà di me...</p>
                  <p>
                     <hi rend="smallcaps">Carlo</hi> – Pietà?! (<hi rend="italic">dopo un attimo di perplessità, vivacemente</hi>) ma perchè di te? Non si tratta di te, si tratta di lui. Maurizio, (<hi rend="italic">come cercando la calma ma accendendosi invece a poco a poco, man mano che esplorando gli si fa evidente il campo della verità</hi>) Maurizio, tu mi hai detto delle parole cattive. Mi hai lanciato una ignobile sfida... Non so... In questo momento mi sembra di vedere in te qualche cosa di più o qualche cosa di meno di un uomo, di una coscienza... Non so dire... Non voglio... Tu no, non saresti disceso così in basso soltanto per... Comprendimi bene... C’è qualche cosa in te che non ha niente a che vedere col nostro problema morale, con la nostra vita spirituale... Lasciami dire... Ha detto bene Elena... Come se ci disputassimo una donna... Sì, è vero, c’è una disperazione passionale, nelle tue parole, nelle tue ostinazioni e nelle mie anche, come se stessi per perdere qualche cosa che non so, non so... Ora basta.</p>
                  <p>
                     <hi rend="smallcaps">Elena</hi> – Ma...</p>
                  <p>
                     <hi rend="smallcaps">Carlo</hi> – Basta! (<hi rend="italic">guarda un po’ l’uno e un po’ l’altro dei due che non osano più levare gli occhi su di lui come se fossero veramente colpevoli. Quindi è preso da un nuovo assalto di collera</hi>) Ecco, ragazzo mio, ecco... (<hi rend="italic">corre al cassetto, ne trae la carta che aveva fatto vedere in principio d’atto, poi ritorna al proscenio</hi>) È questo, di’? È questo che vuoi? È questo che ti manca... Tu sai tutto... Solo questo ti manca... E tu aspettavi che te ne facessi dono generosamente, vero? (<hi rend="italic">lacera la carta. Al gesto Elena si abbandona piangendo su una poltrona</hi>) Ecco... il mio segreto è chiuso qui dentro, dentro al mio povero cervello al quale non avete voluto dare un’ora di pace. È qui... E adesso vattene, con tutto quello che sai... Cammina... Dovrai logararti sui libri, dovrai studiare sotto la rabbia del sole e soffrire come ho sofferto io per trovare la via... E se giungerai, allora, allora capirai che cosa vuol dire il dolore di una conquista... allora non giudicherai con anima di parassita... Saprai che cosa vuol dire essere in alto, in alto, e vedere gli uomini, laggiù, con tutte le loro miserie in preda al tuo cenno... Allora misurerai il peso delle passioni e vedrai in faccia il destino... Oh, miserabile... Un agguato... Ti sei servito di tutto... Anche delle sue lacrime (<hi rend="italic">accenna alla moglie</hi>) come Trezzi si è servito di te e dei tuoi pensieri e della tua coscienza, come gli stranieri si servono della sua miseria e della sua rovina... Tutti, tutti contro di me. (<hi rend="italic">col pianto nella gola</hi>) Contro di me... (<hi rend="italic">con uno scatto verso la moglie</hi>) Elena, Elena... (<hi rend="italic">si ricompone subito e volgendosi al discepolo con voce secca</hi>) Vattene... Cammina (<hi rend="italic">il sipario cala mentre, uscito Maurizio, Carlo si volge e va verso la moglie, che piange ancora, tendendole le braccia</hi>).</p>
                  <p rend="center">CALA LA TELA</p>
               </div>
            </div>
            <div type="div2" rend="P17">
               <head>
                  <anchor type="bookmark-start" xml:id="id___RefHeading__3893_1512421648"/>ATTO TERZO<ptr type="bookmark-end" target="#id___RefHeading__3893_1512421648"/>
               </head>
               <p>Scena come al primo atto. È sera. Sono accesi i lumi.</p>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__1725_21441310011"/>SCENA I<ptr type="bookmark-end" target="#id___RefHeading__1725_21441310011"/>
                  </head>
                  <p rend="center">
                     <hi rend="smallcaps">Carlo </hi>solo</p>
                  <p>
                     <hi rend="smallcaps">Carlo</hi> – (<hi rend="italic">entra dalla porticina del gabinetto. Appare preoccupatissimo. Si porta innanzi all’uscio di destra che è chiuso</hi>) Elena! Elena! (<hi rend="italic">entra. Si ode la sua voce chiamare ancora</hi>) Elena! Elena! (<hi rend="italic">rientrando suona il campanello</hi>)</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__3895_1512421648"/>SCENA II<ptr type="bookmark-end" target="#id___RefHeading__3895_1512421648"/>
                  </head>
                  <p rend="center">
                     <hi rend="smallcaps">Rosa</hi> e <hi rend="smallcaps">Carlo</hi>
                  </p>
                  <p>
                     <hi rend="smallcaps">Rosa</hi> – (<hi rend="italic">entrando</hi>) Comandi...</p>
                  <p>
                     <hi rend="smallcaps">Carlo</hi> – La signora...</p>
                  <p>
                     <hi rend="smallcaps">Rosa</hi> – Non è ancora rientrata... È tardi... Io non so come fare per la cena...</p>
                  <p>
                     <hi rend="smallcaps">Carlo</hi> – È uscita da molto tempo?</p>
                  <p>
                     <hi rend="smallcaps">Rosa</hi> – Tre ore.</p>
                  <p>
                     <hi rend="smallcaps">Carlo</hi> – Tre ore? E non ti ha detto...</p>
                  <p>
                     <hi rend="smallcaps">Rosa</hi> – No, signore, non mi ha detto nulla. Mi ha ordinato soltanto di portarle un mazzo di fiori che aveva dimenticato nella sua camera... Era quasi uscita...</p>
                  <p>
                     <hi rend="smallcaps">Carlo</hi> – Un mazzo di fiori?</p>
                  <p>
                     <hi rend="smallcaps">Rosa</hi> – Sì... Non mi ha detto altro. Lei aveva dato ordine...</p>
                  <p>
                     <hi rend="smallcaps">Carlo</hi> – (<hi rend="italic">nervoso</hi>) Sì, sì va bene... (<hi rend="italic">licenzia la donna che invece si avanza</hi>).</p>
                  <p>
                     <hi rend="smallcaps">Rosa</hi> – Senta, da mezz’ora è in anticamera il signor Trezzi. Voleva entrare, ma lei aveva...</p>
                  <p>
                     <hi rend="smallcaps">Carlo</hi> – Va bene... (<hi rend="italic">come pensando ad altro</hi>) Fallo passare.</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__3897_1512421648"/>SCENA III<ptr type="bookmark-end" target="#id___RefHeading__3897_1512421648"/>
                  </head>
                  <p rend="center">
                     <hi rend="smallcaps">Carlo</hi> e <hi rend="smallcaps">Roberto</hi>
                  </p>
                  <p>
                     <hi rend="smallcaps">Roberto</hi> – (<hi rend="italic">appare molto abbattuto. Abiti in disordine. Negligenza nella persona tutta, sguardo obliquo. È come nel secondo atto ma il suo abbattimento rivela una reazione non più di violenza ma di insidia</hi>) Scusate, professore. Non mi accusate di importunità... Non ci si decide mai a morire.</p>
                  <p>
                     <hi rend="smallcaps">Carlo</hi>  – (<hi rend="italic">che non nasconde un certo malessere alla presenza di Trezzi</hi>) Non diciamo delle parole fatali... Morire! Non dite altro da qualche giorno... Troppo grosse queste parole, troppo... E poi voi siete ben lontano dalla morte...</p>
                  <p>
                     <hi rend="smallcaps">Roberto </hi>– (<hi rend="italic">ha un sorriso di sopportazione</hi>) Se vi importuno la colpa non è tutta mia. È anche di questi due francesi che mi seguono come due ombre e mi incalzano come due speroni.</p>
                  <p>
                     <hi rend="smallcaps">Carlo</hi>  – Sono qui?</p>
                  <p>
                     <hi rend="smallcaps">Roberto </hi>– No, ma sono poco lontani di qui... Anch’essi non si decidono...</p>
                  <p>
                     <hi rend="smallcaps">Carlo</hi>  – A morire?</p>
                  <p>
                     <hi rend="smallcaps">Roberto </hi>– Magari! No... a partire... Pare che pensino di partire questa sera. E poichè il signor Clement lo vuole assolutamente, l’altro finirà per obbedire...</p>
                  <p>
                     <hi rend="smallcaps">Carlo</hi>  – Il signor Clement ha giudizio.</p>
                  <p>
                     <hi rend="smallcaps">Roberto </hi>– E dopo non se ne parlerà più... e non so quello che sarà di me...</p>
                  <p>
                     <hi rend="smallcaps">Carlo</hi>  – Mi duole, Trezzi, di vedervi così... Non credevo possibile che un uomo potesse avvilirsi a questo punto, sia pure di fronte ad un dissesto economico del quale poi, in fin delle cose non uscite affatto disperato...</p>
                  <p>
                     <hi rend="smallcaps">Roberto </hi>– Chi ve l’ha detto?</p>
                  <p>
                     <hi rend="smallcaps">Carlo</hi>  – Maurizio stesso che conosce bene la vostra posizione.</p>
                  <p>
                     <hi rend="smallcaps">Roberto </hi>– (<hi rend="italic">con un sorriso</hi>) Conosceva, conosceva... (<hi rend="italic">energicamente</hi>) Adesso basta...</p>
                  <p>
                     <hi rend="smallcaps">Carlo</hi>  – E perchè... Che è accaduto?</p>
                  <p>
                     <hi rend="smallcaps">Roberto </hi>– Niente, niente... È qui Maurizio?</p>
                  <p>
                     <hi rend="smallcaps">Carlo</hi>  – No, dopo il colloquio di ieri che fu cattivo e violento se ne è andato... Non l’ho più riveduto... Non lo voglio rivedere più... Del resto, egli stesso si guarderà bene dal ritornare...</p>
                  <p>
                     <hi rend="smallcaps">Roberto </hi>– (<hi rend="italic">con un gesto vago</hi>) Dopo tutto non m’importa più di nulla. Se i francesi non sono riusciti...</p>
                  <p>
                     <hi rend="smallcaps">Carlo</hi>  – Ah, via! Non sono certo i ragionamenti dei vostri due francesi che mi possono persuadere a una resipiscenza...</p>
                  <p>
                     <hi rend="smallcaps">Roberto </hi>– Ma no... ma no... non si tratta di condurvi ad una resipiscenza... no... permettete che vi parli francamente, professore. È la prima volta che riesco ad essere solo con voi. Non si tratta di condurvi ad una resipiscenza... Per l’amor di Dio. Per fare questo bisognerebbe essere sullo stesso terreno, sulla stessa base... qui invece siamo in Babilonia... Io parlo un linguaggio e voi un altro. Non ci capiamo. Già vi do la mia parola d’onore che quando ho saputo quello che era accaduto nella testa vostra...</p>
                  <p>
                     <hi rend="smallcaps">Carlo</hi>  – Vi prego... tanto è inutile...</p>
                  <p>
                     <hi rend="smallcaps">Roberto </hi>– Lasciatemi dire... Ecco, allora io sono quasi diventato matto... Adesso mi sono un poco equilibrato, ma anche mentre vi parlo vi assicuro che mi sembra sempre di essere vittima di un’allucinazione, di uno scherzo... Ti dico io che bisogna vivere per vederne delle carine! Là! Se mi aveste detto... Caro mio, ho fatto un buco nell’acqua... Ecco io sarei stato rovinato lo stesso... va bene, ma è un altro paio di maniche... sento invece che siete riuscito... No, no... ci vuol poco a capirlo. In tutte le vostre discussioni non avete voluto dire nemmeno una volta: ho sbagliato! Ed era la cosa più semplice...</p>
                  <p>
                     <hi rend="smallcaps">Carlo</hi>  – Appunto perchè era semplice mi pareva che...</p>
                  <p>
                     <hi rend="smallcaps">Roberto </hi>– No, no... lasciatemi dire... Dunque persuadervi? Come? Discutere? Già, discutere con un uomo che sa di filosofia vuol dire non venire a capo di nulla. Più discutete più diventate matto voi e più si persuade lui di avere ragione... Ma che resipiscenza! Ci vuole un colpo... Un colpo secco... Tac... tutto rovesciato... A me non è capitato lo stesso? Tutto andava bene... Poi, non so nemmeno io perchè, tutto andava male. M’attacco a voi... Tac... un colpo secco. La rovina... vi giuro che fino a ieri ho battuto l’aria come a vuoto, senza un piano fisso, senza una meta, senza niente... così... alla cieca... sperando fermamente che avrei dato di piglio a qualche cosa: chi sa, un colpo secco. È come una roulette! Se va, va... se no... E vi ho spiato intorno così... e sono qui per la medesima ragione...</p>
                  <p>
                     <hi rend="smallcaps">Carlo</hi>  – Dovrò dunque andarmene io per farvi sicuro...</p>
                  <p>
                     <hi rend="smallcaps">Roberto </hi>– No... ormai ho perso tutte le speranze... tutte... Sono qui come un automa... Faccio il mio dovere... Mi difendo fino all’ultimo sangue... Per non rimproverarmi nulla poi... (<hi rend="italic">cambiando tono</hi>) Ma guardatemi. Ricordate il vostro passato, la vostra carriera faticosa. Voi potete salvarmi.</p>
                  <p>
                     <hi rend="smallcaps">Carlo</hi>  – Insomma, Roberto, vi volete convincere che nessuno può strapparmi il mio segreto nemmeno con la forza?</p>
                  <p>
                     <hi rend="smallcaps">Roberto </hi>– No, un colpo secco... Chi sa? (<hi rend="italic">dopo una breve pausa</hi>) No, no, avete ragione. Ormai non c’è più nulla da sperare... Vi dico solo una cosa: voi avreste il dovere di ricordare quando veniste da me la prima volta. Eravate un disgraziato dottoretto, che aveva una donnina da condurre all’altare e un rocchetto di correnti indotte da mettere in commercio...</p>
                  <p>
                     <hi rend="smallcaps">Carlo</hi>  – Io non disconosco quello che vi debbo e se la mia modesta sostanza vi serve...</p>
                  <p>
                     <hi rend="smallcaps">Roberto </hi>– Ma io con quei pochi soldi vi diedi la vita... Non è più questione di quattrini... Potrà sembrare strano ma non è più questione di quattrini...</p>
                  <p>
                     <hi rend="smallcaps">Carlo</hi>  – Roberto... Sentite... come debbo dirvi? La vostra sventura mi commuove, credetemi, mi turba profondamente. Vorrei pure fare qualche cosa per salvarvi... Ma sono certo che voi non sareste venuto da me a domandarmi nè un furto nè un omicidio. Io non ho il diritto, sia pure per salvare un amico come voi siete, di commettere un delitto... per lo meno una cosa che io ritengo delittuosa. No, assolutamente...</p>
                  <p>
                     <hi rend="smallcaps">Roberto </hi>– (<hi rend="italic">si alza</hi>) Vi ripeto che non voglio discutere con voi... sono un povero diavolo che era riuscito a forza di lavorare di buona volontà, di tenacia, a crearsi un benessere che non era solo per sè stesso...</p>
                  <p>
                     <hi rend="smallcaps">Carlo</hi>  – Ma non disperatevi... i francesi si sono mostrati molto generosi in fondo, e hanno ceduto alle mie preghiere...</p>
                  <p>
                     <hi rend="smallcaps">Roberto </hi>– Va bene... vedete? Adesso preferirei che essi avessero rifiutato ogni dilazione e che la mia rovina mi stesse piombando addosso da un momento all’altro... Cinque minuti... tutto fatto... Adesso per tre mesi attenderò così... senza poter far niente...</p>
                  <p>
                     <hi rend="smallcaps">Carlo</hi>  – Ma questo non è vero... ricomincerete da capo. Con la vostra buona volontà, con la vostra attività...</p>
                  <p>
                     <hi rend="smallcaps">Roberto </hi>– Ma di guerre, caro professore, non se ne faranno più per anni...</p>
                  <p>
                     <hi rend="smallcaps">Carlo</hi>  – Per sempre...</p>
                  <p>
                     <hi rend="smallcaps">Roberto </hi>– Non lo credo. Comunque è certo per molto tempo. E poi non si può rifare così una vita distrutta. Oltrepassato il termine lecito per rifabbricare...</p>
                  <p>
                     <hi rend="smallcaps">Carlo</hi>  – Ma in ogni caso vi resta di che vivere agiatamente... Molto più tranquillamente, anche, credetemi... e molto più amato...</p>
                  <p>
                     <hi rend="smallcaps">Roberto </hi>– E da chi? Dalla gente? Credete che m’importi molto di non essere amato dalla gente? Credete che mi offenda la truce parola pescecane? Proprio niente... Il pescecane è in tutti noi, in tutti. Domani non lo sarò più e... lo sarò ugualmente. Che cosa ho fatto? Ho raccolto molto denaro... Ho rischiato molto denaro... guadagnato e perduto molto denaro! Mi sono creato un piccolo regno... ma tutti cerchiamo un piccolo regno! L’arte, la politica, la scienza, tutti piccoli regni, tutto mare per i pescecani. I nostri nemici maggiori sono i pretendenti al trono. Ecco! Io abdico. Credete che la gente mi amerà di più? Scaglierà il suo odio contro il re che mi succederà, ma non mi amerà, la gente: mi coprirà di scherno e di disprezzo. La gente! E allora da chi? Di quale amore mi andate parlando, professore?...</p>
                  <p>
                     <hi rend="smallcaps">Carlo</hi>  – (<hi rend="italic">incerto</hi>) Ma... non saprei...</p>
                  <p>
                     <hi rend="smallcaps">Roberto </hi>– Ditelo, ditelo, professore... L’amore della moglie, eh?</p>
                  <p>
                     <hi rend="smallcaps">Carlo</hi>  – Sicuro. Di vostra moglie... Molte volte si cerca il benessere la felicità altrove e si ignora, stupidamente, di avere tutto un regno, tutta una felicità molto vicina a noi... Vedete, anch’io... Sì, Roberto, noi due siamo assai più vicini di quello che non sembri...</p>
                  <p>
                     <hi rend="smallcaps">Roberto </hi>– (<hi rend="italic">ironico</hi>) Lo credo bene...</p>
                  <p>
                     <hi rend="smallcaps">Carlo</hi> – Sì, tutti e due, per ragioni diverse, dobbiamo abbandonare, mutare, trasformare la nostra vita... Credete voi che io potrei compiere questo sacrificio il quale se per voi è l’ineluttabile come fatalità, per me è l’ineluttabile come dovere, o almeno come necessità consequenziale, credete voi che io potrei compierlo se non avessi il mio rifugio?</p>
                  <p>
                     <hi rend="smallcaps">Roberto </hi>– Dove avete il rifugio?</p>
                  <p>
                     <hi rend="smallcaps">Carlo</hi> – Mia moglie...</p>
                  <p>
                     <hi rend="smallcaps">Roberto </hi>– Ah! E ne siete ben sicuro? (<hi rend="italic">a un gesto di Carlo</hi>) Per lo meno vi basta?</p>
                  <p>
                     <hi rend="smallcaps">Carlo</hi> – Che cosa intendete di dire?</p>
                  <p>
                     <hi rend="smallcaps">Roberto </hi>– Niente... Io, per esempio, non sono sicuro di mia moglie.</p>
                  <p>
                     <hi rend="smallcaps">Carlo</hi> – Oh, via... nessuno è sicuro...</p>
                  <p>
                     <hi rend="smallcaps">Roberto </hi>– Anzi, sono sicuro che non mi ama... Lo sapete anche voi... lo sanno tutti... lo so perfino io! Da pochissimi giorni, da quando sono ritornato... No, no! Risparmiate qualunque parola su questo argomento... non ho bisogno di conforto. Pensa il nostro Maurizio a confortarmi...</p>
                  <p>
                     <hi rend="smallcaps">Carlo</hi> – Maurizio?!</p>
                  <p>
                     <hi rend="smallcaps">Roberto </hi>– Sì, so io, so io... Mia moglie è una disgraziata... non le ho perdonato... non l’ho ammazzata... ho altro da pensare. Maurizio ha tradito la mia amicizia... non l’ho ammazzato. Ho altro da pensare. Voi che direste? Voi che siete molto più in alto di me? A Maurizio Moldeno che valica la soglia della vostra casa per corrodere il vostro più intimo amore, non direste che una parola: Vattene! Non voglio vederti più! Non mi seccare! Prima risolvo questo importante problema che è la mia ragione d’essere, poi penserò, se mi avanza tempo, che sei un traditore... Ma non ho avuto bisogno di dire nemmeno questo... ho saputo la cosa quando era finita a casa mia... È una cosa che finisce in una casa per ricominciare in un’altra... gli ho domandato di pagare il suo debito. Gli ho detto: va dal professore, convincilo e ruba! Sì... non mi vergogno... gli ho detto questo...</p>
                  <p>
                     <hi rend="smallcaps">Carlo</hi> – Ma è enorme...</p>
                  <p>
                     <hi rend="smallcaps">Roberto </hi>– Perchè?</p>
                  <p>
                     <hi rend="smallcaps">Carlo</hi> – È immorale...</p>
                  <p>
                     <hi rend="smallcaps">Roberto </hi>– Io non so. Fermiamoci ai fatti. Maurizio Moldeno rubando mi ha privato per sempre di una intima gioia alla quale tenevo come alla mia stessa fortuna... No... no... non crediate che io mi stia inclinando al sentimento... Non avrei mai creduto di amare mia moglie... nessuno lo avrebbe creduto. Affari, viaggi, denari... pescecane... già... il resto non importa... e adesso che mia moglie... mio Dio, una cosa molto naturale che, un giorno o l’altro, e sempre a causa di un marito impossibile, capita a tutti gli uomini, anche ai più possibili... La donna... è niente la donna... Diventa una cosa immensa soltanto quando non c’è... e mi accorgo che lavoravo per lei... altro colpo secco... una cosa da niente... in venti giorni il mio meccanismo ha cambiato due volte il movimento... e se mi ostino così con voi, qui a chiacchierare di cose inutili, a darvi degli insegnamenti che potrebbero esservi utili... se mi ostino così è proprio perchè mi piacerebbe vedermela ancora qui ai piedi... Quella è una donna che si prende con l’oro...</p>
                  <p>
                     <hi rend="smallcaps">Carlo</hi> – Eh! Ma via!... Siete cinico.</p>
                  <p>
                     <hi rend="smallcaps">Roberto </hi>– È il suo tallone di Achille... L’hanno tutte... L’oro, l’ambizione, il piacere, la vanità ed altre coserelle... Ma, con tutto il rispetto, credete che anche vostra moglie non abbia le sue debolezze? Saranno innocue... Ma via... Dicevo? Ah, Maurizio, rubando, mi ha privato di un bene a cui tenevo, ecco... Doveva rubare anche a voi quello che non volevate cedere spontaneamente. Quell’uomo moralmente avrebbe continuato a camminare sui suoi binari naturali... No, tutto in una volta quell’uomo cambia etichetta e mi dice... già, le stesse parole che voi avete detto a me poco fa: «Non puoi chiedermi un furto, non puoi chiedermi un omicidio». Io non ho mai pensato a quello che posso chiedere, ma a quello che posso ottenere...</p>
                  <p>
                     <hi rend="smallcaps">Carlo</hi> – Ma tutto questo è privo assolutamente di senso comune. Io non vi conoscevo.</p>
                  <p>
                     <hi rend="smallcaps">Roberto </hi>– Non importa. Il fatto è questo: non ho potuto rispondergli se non prendendo per il collo la sua onestà mascherata. Ma è un vigliacco. Non è riuscito a dirvi che delle parole vuote; quando si tratta di agire seriamente... ecco... scompare. Fino a un certo punto, credete, perchè non deve essere molto lontano da voi... Ma scompare... E va bene. Ma allora, come combattere, professore? Vorrei prendere ora la vostra bontà a schiaffi, ma anche questo sarebbe inutile. A ciascuno l’ora sua.</p>
                  <p>
                     <hi rend="smallcaps">Carlo</hi> – Roberto, voi avete delle strane parole... spiegatevi. Io non capisco. Dove volete arrivare? Mi avete parlato confusamente di voi, di Maurizio, di vostra moglie... di cose recenti e antiche... Dove volete arrivare?</p>
                  <p>
                     <hi rend="smallcaps">Roberto </hi>– (<hi rend="italic">con un sorriso maligno</hi>) Così, continuo a battere l’aria con le mani, alla cieca... Non vedo perchè vi dobbiate agitare così... (<hi rend="italic">pausa</hi>) Io, prima di andare a casa vorrei parlare a quell’individuo... A Maurizio... A quest’ora dovrebbe essere a cena... Se mi permettete gli telefono... Forse è anche nel vostro interesse...</p>
                  <p>
                     <hi rend="smallcaps">Carlo</hi> – Nel mio interesse?</p>
                  <p>
                     <hi rend="smallcaps">Roberto </hi>– Ho un’idea... Permettete? (<hi rend="italic">va al telefono e chiama</hi>) 1435. Pronto? Chi parla? Ah, va bene... il dottor Moldeno è venuto a cena? Come? Sì, no... Forse non viene... Certo (<hi rend="italic">scoppia in una grassa risata</hi>). Avete ragione... le donne fanno perdere l’appetito... Va bene, va bene... Allora ditegli che questa sera ho assolutamente bisogno di vederlo, a qualunque ora venga... (<hi rend="italic">depone il ricevitore</hi>) Sapete che questi camerieri mancano assolutamente di discrezione? Parlano delle avventure dei loro clienti con troppa leggerezza. Fortunatamente sono immunizzato... Ma un marito qualunque avrebbe nei miei panni tutto il diritto di preoccuparsi... di preoccuparsi... Dunque?</p>
                  <p>
                     <hi rend="smallcaps">Carlo</hi> – (<hi rend="italic">con uno sguardo torvo</hi>) Io non ho altro da dirvi... E se voi credete di avermi detto tutto... sì tutto...</p>
                  <p>
                     <hi rend="smallcaps">Roberto </hi>– Sì, tutto... Me ne vado... Soltanto vorrei ossequiare, se si può, la signora...</p>
                  <p>
                     <hi rend="smallcaps">Carlo</hi> – La signora è uscita, tarderà poco.</p>
                  <p>
                     <hi rend="smallcaps">Roberto </hi>– Anche lei? Allora buona notte. (<hi rend="italic">a sè</hi>) Se l’ha capita, l’ha capita, se no... (<hi rend="italic">via</hi>).</p>
               </div>
               <div type="div3" rend="P6">
                  <head>
                     <anchor type="bookmark-start" xml:id="id___RefHeading__3899_1512421648"/>SCENA IV<ptr type="bookmark-end" target="#id___RefHeading__3899_1512421648"/>
                  </head>
                  <p rend="center">
                     <hi rend="smallcaps">Carlo</hi> poi <hi rend="smallcaps">Elena</hi>
                  </p>
                  <p>
                     <hi rend="smallcaps">Carlo</hi> – (<hi rend="italic">solo. Ha un moto di liberazione. Dopo aver pensato un momento, con ansia evidente va per telefonare. Afferra il ricevitore poi </hi>
                     <hi rend="italic">rinuncia. Si abbatte in improvvise ambasce, si risolleva in improvvisi scatti. Guarda l’orologio. Va alla finestra. L’apre. La rinchiude. Prende una risoluzione. Esce un momento dalla porticina dello studio e ne rientra con cappello e bastone. Fa per uscire dalla comune ma vi compare Elena</hi>).</p>
                  <p>
                     <hi rend="smallcaps">Elena</hi> – (<hi rend="italic">con affettata indifferenza</hi>) Uscivi?</p>
                  <p>
                     <hi rend="smallcaps">Carlo</hi> – Uscivo a cercarti.</p>
                  <p>
                     <hi rend="smallcaps">Elena</hi> – Tu uscivi a cercarmi? E dove?</p>
                  <p>
                     <hi rend="smallcaps">Carlo</hi> – Che so? Sono le otto, quasi...</p>
                  <p>
                     <hi rend="smallcaps">Elena</hi> – (<hi rend="italic">togliendosi il cappello e la veletta</hi>) Hai ragione. Ho perduto del tempo dalla zia. Lo sai, poveretta, quando comincia a raccontare le sue disgrazie non finisce più. Stavi in pensiero?</p>
                  <p>
                     <hi rend="smallcaps">Carlo</hi> – Sì</p>
                  <p>
                     <hi rend="smallcaps">Elena</hi> – Mi dispiace. Ora vado a dare gli ordini.</p>
                  <p>
                     <hi rend="smallcaps">Carlo</hi> – No, aspetta. Parliamo.</p>
                  <p>
                     <hi rend="smallcaps">Elena</hi> – (<hi rend="italic">confusa</hi>) Di che?</p>
                  <p>
                     <hi rend="smallcaps">Carlo</hi> – Di noi.</p>
                  <p>
                     <hi rend="smallcaps">Elena</hi> – Di noi due?</p>
                  <p>
                     <hi rend="smallcaps">Carlo</hi> – Sì, di noi due. (<hi rend="italic">pausa</hi>) Di noi due. Sei stata dalla zia?</p>
                  <p>
                     <hi rend="smallcaps">Elena</hi> – Carlo, dubiteresti?</p>
                  <p>
                     <hi rend="smallcaps">Carlo</hi> – No, non ho mai dubitato di te, lo sai. Ho creduto sempre a tutto quello che tu mi hai detto. Doveva essere così per la tua e per la mia fortuna. Ora il tuo amore può diventare il mio tormento.</p>
                  <p>
                     <hi rend="smallcaps">Elena</hi> – Carlo!</p>
                  <p>
                     <hi rend="smallcaps">Carlo</hi> – Lasciamo dire. Da qualche giorno sei mutata. Tre giorni fa anche sotto l’incubo di una improvvisa partenza potevi ancora abbandonare il tuo capo sulla mia spalla e piangere e implorare la gioia della tua vita. Oggi mi stai innanzi fredda... non so... non posso dirti perchè, ma sento in me un mutamento profondo, uno spostamento di gravità, di cui soffro orribilmente...</p>
                  <p>
                     <hi rend="smallcaps">Elena</hi> – Ma che cosa pensi?</p>
                  <p>
                     <hi rend="smallcaps">Carlo</hi> – E tu, che cosa pensi? Pensi forse che io non abbia forza sufficiente per sopportare qualunque sentenza? Credi forse che nel mio cuore non sia abbastanza carità, abbastanza amore per comprendere e perdonare, abbastanza volontà per dimenticare? O pensi che io sia così cieco da non vedere? No, non ti accuso, non ti impongo la vergogna di una scena di gelosia. Non l’ho mai fatto, vero?</p>
                  <p>
                     <hi rend="smallcaps">Elena</hi> – Per questo appunto.</p>
                  <p>
                     <hi rend="smallcaps">Carlo</hi> – Ecco: per questo appunto devi credere alla sincerità delle mie parole. Chi mi potrebbe vietare invece di dirti: non credo alla tua visita alla zia. Mio Dio. Mi sono sempre occupato poco, è vero, di vita galante, ma mi sembra che questa bugia sia troppo semplice. Non meritavo forse qualche cosa di più geniale? No, non ti credo: tu oggi hai veduto Maurizio Moldeno che è il tuo amante... Chi mi potrebbe vietare di dirti così?</p>
                  <p>
                     <hi rend="smallcaps">Elena</hi> – Non è vero!</p>
                  <p>
                     <hi rend="smallcaps">Carlo</hi> – Che cosa non è vero?</p>
                  <p>
                     <hi rend="smallcaps">Elena</hi> – Niente di quello che hai detto. Intanto non è vero che tu mi parli con franchezza. Tu ti sei sempre occupato molto poco di me. Il tuo riposo. Non mi hai mai veduta che sotto questo aspetto di soffice passività, che mi ero rassegnata a sopportare con fedeltà, sai, con tanta fedeltà, perchè sapevo, sentivo che questo ti era necessario. Quello che in tanti anni mi hai sottratto d’amore lo hai restituito generosamente alla mia vanità. Ad un tratto neghi tutto. Io, dimmi, io che cosa divento? Non so, non so: e ti stupisci della mia tristezza, della mia inquietudine, di tutta l’incertezza che è in me, per me, per te, per tutto il mondo? Oh, si vede bene che sei vissuto accanto a me, sempre come un padrone, come un dolce padrone, povero Carlo! Io invece ti conosco profondamente e so che tu non sei capace di stupirti di un mio ritardo, io so che tu non puoi pensare ciò che hai insinuato poco fa, senza che qualcuno ti abbia suggerito l’infamia. Non mi difendo, sai, non mi giustifico e non mi difendo.</p>
                  <p>
                     <hi rend="smallcaps">Carlo</hi> – Ti difendi. Sta bene. E poi che non è possibile guardarci in faccia pietosamente come due fiaccati dalla stessa stanchezza, ma bisogna dunque essere nemici, io ti dico che tu hai mentito.</p>
                  <p>
                     <hi rend="smallcaps">Elena</hi> – Carlo, non ti riconosco più! Che dici?</p>
                  <p>
                     <hi rend="smallcaps">Carlo</hi> – Per la prima volta forse in vita tua, ma hai mentito! Tu oggi hai veduto Maurizio Moldeno.</p>
                  <p>
                     <hi rend="smallcaps">Elena</hi> – Carlo, perchè pensi queste cose? Chi ti ha fatto pensare?...</p>
                  <p>
                     <hi rend="smallcaps">Carlo</hi> – Non negare. Ho nell’anima tanta amarezza, tanta solitudine! Elena, risparmia al compagno della tua vita una bassezza.</p>
                  <p>
                     <hi rend="smallcaps">Elena</hi> – Quale bassezza?</p>
                  <p>
                     <hi rend="smallcaps">Carlo</hi> – Quella di provarti che hai mentito.</p>
                  <p>
                     <hi rend="smallcaps">Elena</hi> – Che fai?</p>
                  <p>
                     <hi rend="smallcaps">Carlo</hi> – Telefono a tua zia!</p>
                  <p>
                     <hi rend="smallcaps">Elena</hi> – (<hi rend="italic">vivacemente</hi>) Non ti risparmio una bassezza se tu non puoi risparmiarmi una vergogna! Chiama la zia! Fallo! Ma pensaci! Dalla risposta della zia dipende una condanna: o la mia o la tua!</p>
                  <p>
                     <hi rend="smallcaps">Carlo</hi> – (<hi rend="italic">lanciandosi contro la donna forsennatamente</hi>) Ma dunque cos’è che ti fa parlare così, senza umiltà contro di me? Dimmi, io posso ascoltare tutto: dimmi: ti amo! Io ti amo disperatamente!</p>
                  <p>
                     <hi rend="smallcaps">Elena</hi> – Carlo mio!</p>
                  <p>
                     <hi rend="smallcaps">Carlo</hi> – Dimmi che non mi hai tradito, dimmi che non m’inganni, dimmi che mi vuoi bene...</p>
                  <p>
                     <hi rend="smallcaps">Elena</hi> – Carlo, non t’inganno...</p>
                  <p>
                     <hi rend="smallcaps">Carlo</hi> – Dimmi che mi vuoi bene...</p>
                  <p>
                     <hi rend="smallcaps">Elena</hi> – Non ti inganno...</p>
                  <p>
                     <hi rend="smallcaps">Carlo</hi> – (<hi rend="italic">subitamente freddo</hi>) Non mi ami?</p>
                  <p>
                     <hi rend="smallcaps">Elena</hi> – Non so, non so...</p>
                  <p>
                     <hi rend="smallcaps">Carlo</hi> – Come non sai? Come non sai? Che cosa è accaduto? È dunque vero che io sono così compiutamente uscito dalla vita di tutti da non sentire più, da non capire più la vostra voce, le vostre parole, come voi non capite le mie parole? È dunque vero che io sono così lontano da me stesso, anche da me stesso, che tu, Elena mia, mio amore, non mi riconosci? E senti l’anima tua tremare nelle sue stesse radici? Dimmi che sono pazzo!</p>
                  <p>
                     <hi rend="smallcaps">Elena</hi> – Ma perchè... perchè?...</p>
                  <p>
                     <hi rend="smallcaps">Carlo</hi> – È vero che parliamo per l’ultima volta insieme?</p>
                  <p>
                     <hi rend="smallcaps">Elena</hi> – Carlo, per carità...</p>
                  <p>
                     <hi rend="smallcaps">Carlo</hi> – Vedi, potrebbe essere l’ultima volta... Che importa? Non piango più, Elena, non so più piangere... Non so più nemmeno soffrire... Io sono percosso dalla febbre della ribellione a questo peso di ghiaccio che mi soffoca...</p>
                  <p>
                     <hi rend="smallcaps">Elena</hi> – Carlo, Carlo, non parliamo più: da due giorni non ho un solo pensiero fermo... non so nemmeno cosa risponderti per venire in tuo soccorso... ho una instabilità tormentosa qui dentro...</p>
                  <p>
                     <hi rend="smallcaps">Carlo</hi> – (<hi rend="italic">accendendosi</hi>) Ecco: lo vedi? Non mi ami più, non mi ami più! Ora, chi mi toglie dal cervello la spaventosa figura di Maurizio Moldeno, che è penetrata qui dentro, nella mia casa, qui dentro nel mio cuore, per corrompere, corrodere, rubare?...</p>
                  <p>
                     <hi rend="smallcaps">Elena</hi> – Carlo, abbi pietà di me...</p>
                  <p>
                     <hi rend="smallcaps">Carlo</hi> – (<hi rend="italic">calmo improvvisamente come per una nuova</hi> 
                     <hi rend="italic">risoluzione presa</hi>) Ecco: io non ho detto nulla... Tu sei la mia Elena... E allora puoi partire con me... Partiamo subito, domani, questa notte stessa... Quando vuoi.</p>
                  <p>
                     <hi rend="smallcaps">Elena</hi> – (<hi rend="italic">fredda</hi>) Quando vuoi!</p>
                  <p>
                     <hi rend="smallcaps">Carlo</hi> – Così! No così! (<hi rend="italic">pausa</hi>) Ma che è? Che hai? Elena... rispondimi... come uscire da questo cerchio di piombo che ci affoga? Andar via! Lo capisci che bisogna fuggire? Come vivremo? Come vivremo? Via, via, lontano, da soli!</p>
                  <p>
                     <hi rend="smallcaps">Elena</hi> – (<hi rend="italic">come un’eco ripete</hi>) Soli...</p>
                  <p>
                     <hi rend="smallcaps">Carlo</hi> – (<hi rend="italic">continuando</hi>) Via, via, per non essere preso da questa follia, per fuggire al cerchio del destino... per non soffrire più questi attimi di paralisi!</p>
                  <p>
                     <hi rend="smallcaps">Elena</hi> – (<hi rend="italic">come continuando il suo intimo discorso</hi>) Soli!</p>
                  <p>
                     <hi rend="smallcaps">Carlo</hi> – Sì soli... Che vuol dire? Vuol dire liberi... liberi... leggeri... sciolti dai vincoli che ci legano ai piedi le costruzioni errate degli uomini... vuol dire fermarsi finalmente e riposarsi al cospetto delle stelle e di Dio... Contro ogni tormento umano... contro questa fatalità che ci pesa nell’anima...</p>
                  <p>
                     <hi rend="smallcaps">Elena</hi> – Ma tu porterai con te dovunque questo peso... Tu sarai solo... Ma sei uomo... Non riposerai... Liberati da questo male...</p>
                  <p>
                     <hi rend="smallcaps">Carlo</hi> – (<hi rend="italic">scosso</hi>) Che male!... Che male!... Oh... se tu mi amassi... se non t’avessi perduto... oh, allora, il tormento stesso della fuga sarebbe infinitamente meno amaro.</p>
                  <p>
                     <hi rend="smallcaps">Elena</hi> – Perduta, dici? Perchè perduta se t’amo? Io non so dire... non so dire... e ho paura che tu non m’intenda... Io t’amo... Ma tu mi fuggi... tu mi fuggi... Il tuo tormento ti porta lontano da me... lontano da noi...</p>
                  <p>
                     <hi rend="smallcaps">Carlo</hi> – Elena... Elena...</p>
                  <p>
                     <hi rend="smallcaps">Elena</hi> – Carlo... Carlo... Dove vuoi andare? Non fuggire... Come amarti, se fuggi?... No... no... come vuoi, come vuoi... io ti seguirò, dove vorrai... se vorrai... per obbedirti.</p>
                  <p>
                     <hi rend="smallcaps">Carlo</hi> – (<hi rend="italic">scattando senza badare più alla donna che è rimasta un attimo sorpresa</hi>) È la legge... è la legge... la nostra condanna implacabile... E avanti dunque... avanti... sui morti... sulle miserie... sulle infelicità... avanti sulle rivoluzioni... sulle guerre... su tutto... avanti... tutto è inutile... È la condanna... È la legge... per... (<hi rend="italic">facendo il gesto con cui si indicano le cose piccole</hi>) per una lacrima... per un bacio... (<hi rend="italic">con la perplessità che impone una cosa grande</hi>)… per l’amore... (<hi rend="italic">ritornando sui suoi passi incontra, mentre dice le ultime parole, la sua donna. L’afferra tra le braccia e la bacia lungamente su la bocca. Elena cade a terra affranta dalla commozione; staccandosi improvvisamente, ha un attimo di perplessità. Guarda in alto e grida dolorosamente:</hi>) Alla catena! (<hi rend="italic">va al telefono. Chiama il numero 38. La moglie si alza in preda alla più viva agitazione. Si vede che essa sta per slanciarsi su di lui</hi>) Trezzi? Roberto... siete voi... sì... precisamente... No, non ho niente... volevo dire... (<hi rend="italic">prende la </hi>
                     <hi rend="italic">donna fra le sue braccia mentre continua a telefonare con la voce rotta dall’ansia</hi>) volevo dire... i francesi... no, non debbono partire... no, no... non fatemi parlare... Vi aspetto qui... non... devono partire... (<hi rend="italic">una pausa</hi>) Sì... (<hi rend="italic">con un grandissimo sforzo</hi>) ho detto sì... (<hi rend="italic">depone il ricevitore, mentre la donna gli si inginocchia davanti in un impeto di tenerezza</hi>).</p>
                  <p>
                     <hi rend="smallcaps">Elena</hi> – Carlo... Carlo, per me!</p>
                  <p>
                     <hi rend="smallcaps">Carlo</hi> – Per vivere... (<hi rend="italic">solleva la donna e la bacia con avidità di possesso sulla bocca, mentre per i singhiozzi il suo petto sussulta</hi>).</p>
                  <p rend="center">FINE</p>
               </div>
            </div>
         </div>
      </body>
   </text>
</TEI>
