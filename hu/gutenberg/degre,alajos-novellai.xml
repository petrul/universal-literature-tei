<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Degré Alajos novellái (1. kötet)</title>
            <author>Alajos Degré</author>
         </titleStmt>
         <editionStmt>
            <edition>
               <date>2022-11-06T15:20:32Z</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2023-01-08T14:07:36.978718724</date>
            </change>
         </listChange>
      </revisionDesc>
   </teiHeader>
   <text>                    
      <body>
         <head>Degré Alajos novellái (1. kötet)</head>
         <author>Alajos Degré</author>
         <p rend="italic">2022-09-30T00:36:09.967194+00:002021-09-28</p>
         <p rend="justify">Megjegyzés:</p>
         <p rend="justify">A tartalomjegyzék a <ref target="#2294436093468579046_66400-h-9.htm.html#Page_196">196</ref>. oldalon található.</p>
         <div type="div1">
            <head>Novellái</head>
            <p rend="justify"> </p>
            <div type="div2">
               <head>Első Kötet</head>
               <p rend="center"> </p>
               <p rend="center"> </p>
               <p rend="center">PEST.</p>
               <p rend="center">MÜLLER GYULA SAJÁTJA.</p>
               <p rend="center">1854.</p>
               <p rend="center">Müller Emil könyvnyomdája. 1854. Pest, Servitatér 1. sz.</p>
               <div type="div3" rend="P14">
                  <head>Az Utolsó Kép</head>
                  <div type="div4">
                     <head>I.</head>
                     <p rend="justify">Tanitsatok feledni! Egykor hosszu emlékezetért imádkozám, most átkozom őket, kik ez ösztönt belém korbácsolák. Napjaim egyszerün, s nyugodtan folytak le, de a véletlen közibe sodort egy napot, szépet, végtelenűl szépet, egy napot boldogsággal és mennyel telvét; egy napot, mely ugy áll eddig leélt napjaim közt, mint óriási sivatagon egy bájoló rózsa. És e szép nap megzavará lelkemet. – Boldogtalan én! kinek olly kevés szép jutott az életben, hogy még azon egyetlen, – azon tündéri nap szépségeire csak kinnal emlékezhetem; de mikor vágyakat ébreszte bennem, szilárdságomból és eszméimből kiforgatott, akaratomat meghajtá… átko… nem, áldott legyen emléke, hisz e nap nélkül alig tudnám elképzelni, minő lehet a valódi boldogság? Óh de azért kelle őt látnom, hogy ismerni tanuljam: mennyire kopár vala eddigi éltem, s minő boldogtalan leendek ezentul? Ily keserű tapasztalásra szükségem nem vala. E napot, ez egyetlent ohajtnám emlékezetemből kitörülni.</p>
                     <p rend="justify">Laura! téged, angyal vonásidat, hóditó szemeidet, arczod ifjusági harmatát, zeneszerű hangodat is felednem kellene? Oh ugy nem akarok feledni semmit, és ha az emlékezet emésztő lángja csikorgó kinok közt minden perczben éltem – egy évét gyilkolandja is meg, feledni nem akarok semmit! Laura! én láttalak és imádlak, Laura én láttalak s ha a lélek halhatlan, örökkön – örökké fog élni emlékezeted.</p>
                     <p rend="justify">Borzasztó volt az elkárhozott angyalok büntetése, ők a mennyet birták – sokáig birták s élvezék; de a kéj, öröm és boldogság közepéből kitaszitattak, – én csak láttam a mennyet, s mióta nem látom, keblemet a pokol lángja emészti. Szegény bukott kegyenczek! mit ti a túlvilágon szenvedtek, én e világon szenvedem.</p>
                     <p rend="justify">Csendesülj szivem; sziv? mi az mit emberi nyelven igy neveznek? Sokszor, mindig hallám, azon érzőtag, melyet öröm, fájdalom, részvét, és szerelem érint, és én hittem mert hallottam. Boldogok! még a fájdalomban is irigylendő boldogok ti, kiknek a szerelem kinai csak egyetlen tagukat gyötri, ti más lények lehettek, mint én; vagy megőrültem? mert nem tudom, hol fáj, nekem mindenem fáj; vagy minden tagom, minden csepp vérem, még lelkem is sziv; mindenem fáj, mióta őt láttam, vagy mióta őt nem látom. És nem éreztem-e egész testben és lélekben üdvet, midőn először Laurát megpillantám? Hol hát a sziv, mely képes örömet és fájdalmat érezni, a nélkül hogy egész lényünket megzavarná.</p>
                     <p rend="justify">Illy tartalmu napló, s egy remek – bevégezetlen női arczkép hevert Jenő előtt midőn Ákos az ifju müvészhez belépett.</p>
                     <p rend="justify">Jenő mellre lankasztott fővel szendergett s arczából bánattenger vala kiolvasható, álmán sok éji nyugtalanság utáni lélekfáradtság inkább, mint nyugalom mutatkozék.</p>
                     <p rend="justify">Ákos végig tekinté barátját, a naplót átfutá, s az arczképet szemlélgeté.</p>
                     <p rend="justify">– Fáradt vagyok – mond Jenő s bágyadtan törölgeté homlokát.</p>
                     <p rend="justify">– Más bajod van, édes barátom – jegyzé meg Ákos.</p>
                     <p rend="justify">– Ah! te itt – riada fel Jenő, s az asztalra kapkodott az elszórt tárgyakat elrejtendő.</p>
                     <p rend="justify">– Gyönyörü, remek arczkép! – kiálta fel Ákos</p>
                     <p rend="justify">– Hitvány mázolás – viszonzá Jenő, s az érdeklett arczképet Ákos kezéből kivette</p>
                     <p rend="justify">– Bolonditni akarsz? – enyelge Ákos</p>
                     <p rend="justify">– Együgyü világ! – kiálta fel Jenő – elhiteted velem, s magaddal, hogy müvész vagyok? hahaha! Oh barátom! ha ismernéd az eredetit – igaz: e szem, száj, orr, homlok és minden hasonlit hozzá; de még is nem tudom: az öszhangzásban hiányzik a kifejezés, a lélek, s ez engem kétségbe ejt, megöl</p>
                     <p rend="justify">– Szerelmes vagy – mond Ákos kétkedve.</p>
                     <p rend="justify">– Szerelmes? minő köznapi kifejezés! Szerelem? mit neveztek ti igy? ha az ifju időtöltésből udvarol egy csinos hölgynek, s a hölgy hogy ne unatkozzék, vagy hogy hiuságát kielégitse, szivesen hallgatja az ifju sujtásos hizelgésit; örvendnek ha egymást látják, mert egymást látják, feledik egymást ha mást látnak; a társaságot nem kerülik, vigságban szórakozást találnak; ez önbolonditás; vagy ha szerelem, mi hát az, ha a lélek tengerré válik? viharos és hullámzó tengerré, mely csak akkor csendesül, ha villám, dörgés, s a sötétség felé indulatosan tornyosuló hullámok küzdései után az elemek kifáradván, pillanatnyi lankadtságban az eget tisztulni, s azon egy csillagot ragyogni álmodjuk: s mihelyt szemünk zárja felpattan, a tengeri vész ismét előáll. Az érzelem benne buvár, mely életveszély közt fenékre törekszik kincset keresendő, s e kincs az imádott rokonérzelme. Mi hát az midőn fájdalom és szenvedély a lelket indulatosan megrohanván, nem törünk ki kétségbeesett szitkokkal, hanem önkénytelenül vonul el ajkinkon egy édes-keserü mosoly, s azt ki e kint okozá, még lázrohamunkban sem átkozzuk. Mondjátok hát nevét e lelki állapotnak.</p>
                     <p rend="justify">– Betegség – mond komolyan Ákos – melynek orvosa az idő</p>
                     <p rend="justify">– Igen betegség melynek orvosa a halál</p>
                     <p rend="justify">– Tapasztaltam rajtad e változást, de nem akartalak faggatni; ámde most kérlek, szólj</p>
                     <p rend="justify">– Legyen.</p>
                     <p rend="justify">Ákos szivarra gyujtván, egy kényelmes karszékbe veté magát. Jenő keresztbe veté karjait, s kinos emlékezettel látszék küzdeni.</p>
                  </div>
                  <div type="div4">
                     <head>II.</head>
                     <p rend="justify">Olaszországi utazásomból tértem meg; e földi éden minden szépségeivel és gyönyöreivel még élénken állt emlékezetemben; előttem feküdt még – az obcsináról tekintve – az ifju óriás, Trieszt, meglepő kikötőjével, ezer nagyszerü hajóival, melyek árboczai, mint télen az erdő fái kopaszon meredeztek ég felé; előttem terült el a végtelen tenger. – Velencze ezen világ remeke, millio remekével, hajdani nagysága – és jelen hanyatlásában a mult fényében, tömérdek müvészei, roppant kincse, rettentő hatalma fényfokán és jelen sülyedésében; a nagy Milano ragyogása, a villák, zene, és közélet, mind, de mindannyira eltölté lelkemet, hogy visszatértemkor elhatárzám uj utat teendő, a természet másik remekét a csodaszép Helvetiát megtekinteni.</p>
                     <p rend="justify">Gyönyörü hajnal volt; a derült ég boltozatját egyetlen felhőcske sem szeplősité, s tiszta kékjét a csendes Balatonnal látszék megosztani, keblem nyugodt volt mint a Balaton síma tükre, midőn a „Kisfaludy“ czimü – fénypazarral kiállitott – gőzösre léptem. – Nem érdekelt senki és semmi, lelkem hol a multtal foglalkozék, Olaszország báj vidékeit varázsolván elémbe, majd a jövőbe kaczérkodott Schweicz regényes földét képzelvén el.</p>
                     <p rend="justify">Az óra ütött, s a gőzös kerekei a Balaton síma tükrét megtördelék.</p>
                     <p rend="justify">Én látcsövet vévén kezembe felléptem a kapitányi állásra, s a vidéket nézdelém. A nap tiszta fényben ragyogott fel; ez gyönyörü látvány volt! A szép Füred, szerényen a hegyek s erdők közé vonulva, ugy mosolygott a Balaton partján, mint szerény ibolya tavaszkor a rét füvei közt; az ős Tihany, mint sziklavár merészen tekinte alá aristocraticus állásáról, s a hegyeken elszórt épületek, mint félénk jobbágyok remegni látszottak a kényur hatalma előtt; a nagyszerü Balaton, a somogyi szép partok, a szállongó vitorlás hajók és gőzös, a felkelő nap – mind ez, még egy uzsorás lelkébe is költőiséget áraszthatandott, és hidegen maradhattam volna-e én? én, kinek ingerlékeny vérét egy szép festvény is felmelegiti? Többé nem voltam az, ki a hajóra léptem.</p>
                     <p rend="justify">Tihanynál egy kanyarulatot tettünk, s Füred eltünt szemeink elől.</p>
                     <p rend="justify">Én a hajóra pillanték, válogatott társaság volt a fedezeten Keszthelyre kirándulást teendő. Oh! csak én ne lettem volna ott! A társasághoz léptem, s a látcsőt kinálgatám. Mit láttam?! egy hölgyet, kihez hasonlót legmerészebb képzetem sem vala teremteni képes; hölgyet, minőt nem láttam még soha; egy alakot, kiben a leggenialisabb müvész phantasiája megtestesült, kinek egyetlen vonala ugy ragyogott az eddig látottak közt, mint e pillanatban a nap az egész természet fölött. Ő a látcső után nyult, én remegve adám át; keze kezemet érinté, s csak az erőtlenség őrze meg, hogy fel nem kiálték. Ő nézte a szép természetet, s én őt a természet legremekebbét.</p>
                     <p rend="justify">E pillanatban feledém müvészetemet, nem tudtam: festő vagyok-e vagy költő? Rajzón után nyultam e kedves alak vonalait magamnak feljegyzendő, és verselésen eszméltem; ugy akartam őt nézni mint müvész, és a nézésben elkábultam; uti albumomba akarám őt lefesteni, de alakja szivembe lopódzék. A legildomosb főn egyszerün simitvák a hollófürtök, s a gyönyörün kiálló homlok kis részét két oldalon negédesen takargatták, mely sötétség a bőr liliomfehérségével elragadó szép ellentétben volt; a sokat mondó s üdvsugárt tüzelő kék szempár felett szabályos ivet képeze a sürü szemöld, s átlátszó finom bőrén bal szeme alatt egy kék erecske futott szét, mely arczának gyönge pirjában veszett el; orrmetszése nem romai, nem görög, hanem épen ollyan minő e kedves arczhoz legjobban illett; ajka a bimbajából feslő rózsához hasonlitott, mely alatt minden fog egy-egy gyémánt; arczán az ártatlanság zománcza ugy ömlött el, mint tavaszi virányon a hajnal harmatja. Felséges termetén egy barna battist utiköntös bájolón hullámzott alá. E hölgy Laura volt.</p>
                     <p rend="justify">Nem láttam többé senkit és semmit; a vidék érdektelen, s az utazók unalmas társaság lőn előttem. Hiába kiáltozák: „ott van Badacson, im látszik Csobáncz, nem messze van Szigliget!“ én végtelenül csak Laurát ohajtám látni, s minél tovább néztem, szemeim annál több bájt fedeztek fel benne. El akartam magammal hitetni, hogy csak müvészi elragadtatás, s meglehet hogy még akkor csak az volt, – hogy egy más szép alak, vagy remek kép hasonló hatást gyakorolt volna rám, hogy egy szép szobort is igy tudtam volna csodálni, erőt vettem magamon, s elforditám róla szemeimet; de önkénytelen ismét rá tapadtak. Többé nem voltam ura akaratomnak.</p>
                     <p rend="justify">Csipős éjszaki szél csapott felénk, s fokonként erősbülni érzém.</p>
                     <p rend="justify">– Nagysád! – kezdém Laurához.</p>
                     <p rend="justify">Ő rám tekintett – e tekintet! e szemek!! mellyik isten angyala kölcsönözheté e szemeknek varázsbájait? Ajkaim remegtek, s alig birám kidadogni.</p>
                     <p rend="justify">– Az idő hüsül, óvja magát.</p>
                     <p rend="justify">Ő tündérmellén kendőcskéjét összevoná, s mosolygva inte köszönetet.</p>
                     <p rend="justify">A hajó mindig jobban és jobban kezde inogni, én ismét a kapitányi állásra léptem, s merőn szegzém tekintetemet a perczenként növekedő hullámokra. Két óra előtt és most?! istenem: minő különbség! Akkor is itt álltam, nyugodt kebellel, eltelve a vidék szépségeivel, és a hajnal kellemeivel; most keblemben veszett orkánként zajlott egy leirhatlan neme az érzelemnek; akkor boldog, most szánandó valék. A mindig erősbülő hullámok kiméletlenül pofozgaták a hajót, s az utazók egyes kiáltása hangzott a kürtölyön átfütyülő szél közé. A dolog több kezdett lenni tréfánál, a hajó négy-öt lánczádát vágott az elébe tornyosuló hullámokon át egymás után, ugy hogy némely pillanatban azt lehete képzelni, mintha a hajó orra egyenesen a fenékre törekednék, majd ismét ég felé emelkedett, s akkor oldalról ugy vágta egy-egy hullám, hogy kereke, a légben pergett. Az emberek eszmélet nélkül potyogtak össze, s a férfi szitkok közé női sirás vegyült. Tökéletes tengeri betegség állott be. Engem, kit a tengeri vész már megedzett, a Balaton játéka nem zavart, és hasonlitgatni kezdém a sors kegyenczei s üldözöttjei közti türhetési erőt a Balaton és a tenger viharához; azon apró baj, melyet az üldözött észre sem vesz, a kegyenczet lesujtja.</p>
                     <p rend="justify">Laurát halványulni láttam; villámgyorsasággal teremtem mellé, balkezemmel kezét fogám meg, s jobbommal karcsu derekát gyöngén átölelém. Istenem! mit éreztem e pillanatban… Oh! csak az ne történt volna soha, vagy bár azon kéjperczben, melyhez hasonlót ez életben nem érezhetendek, meghaltam volna. Én őt a hajószobába vezetém, s feje alá vánkost illesztvén, mint orvos őrködtem felette. Czitronyost késziték számára, s kezem reszketett, mint méregkeverőé. Valahányszor az italból megkináltam, gyermeki engedelemmel elfogadá, s ha illyenkor rám veté szemeit, érzém, hogy tekintete éget, mint midőn forró nyári időben a nap perczekre a fellegek közül előbukkan. Ekkor láttam, hogy végem van, én szerettem miként nem szerettem soha, szerettem végtelen lángjával azon kebelnek, mely hasonló érzelemre még egy szikrát sem fecsérelt.</p>
                     <p rend="justify">A dühöngő vihar nőttön nőtt, az utazó társaság kisebb-nagyobb mértékben szenvedett, a legbetegebb még is én valék, nekem lelkem szédült el, s esésemben véresre sebzém szivemet.</p>
                     <p rend="justify">Tizenegy után Keszthelynél kikötöttünk, s a szárazon a felépült társaság egymást kaczagá, egyedül én valék, ki nem kaczagtam.</p>
                     <p rend="justify">Laura te nekem egy élettel tartozol, lelkem szebb részét, a jó kedvet elsodortad, s ezt csak veled nyerhetem vissza, vagy örökre veszve marad.</p>
                     <p rend="justify">Podgyászomat a legközelebbi fogadóba vitetém, s ismét a hajóhoz siettem, Laurát még egyszer látni, miután a társaság az nap Füredre volt visszatérendő. Déltájt a Balaton megcsendesült, s jó kedvel indultak vissza; én magamat a hajón feledém, min legkevésbé sem boszankodám.</p>
                     <p rend="justify">Sokat – felette sokat akartam Laurának mondani, s midőn elébe léptem mindent feledék.</p>
                     <p rend="justify">A hajón többi közt egy ifju is volt, kit jövetelemkor észre sem vevék, ennek látása kellemetlen hatást tett reám. Magas volt, mint egy statarium, s hosszu lőcslábai ugy fityegtek idomtalan testén, mint zsibvásárra kirakott ruharongy; kordovánszín arczán látszék, hogy nem nap-barnitotta, hanem legfeljebb is saját származási typusának színzete. Iszonyu bulldog-pofa volt! ökölnyi nagyságu gömbölyü szemeiből megtestesült ostobaság rítt ki, szélesre lapult ajkiról sületlenségek hangzának le; szakálla deszka-keménységü vatermörderek közé volt átkozva. És ez embercse egész tartásában valami követelő szemtelenség tünt ki. Mi legjobban boszantott, gúnyos lenéző tekintete szünetlen rajtam függött; ha Laurához közeledém, ő a hajó túl oldaláról egyet lépett, s köztünk terme. Ördög vigyen el, ha nem volt kedvem őt megusztatni.</p>
                     <p rend="justify">– Ön, festő ur! – kezdé brutalis hangon leirt egyénem, midőn Laurával társalgám</p>
                     <p rend="justify">– Nevem Imrey Jenő – vágék szavába, nem legnyájasb hangon.</p>
                     <p rend="justify">– Az enyém pedig Üszöky Zakariás – viszonzá ő.</p>
                     <p rend="justify">Tuskóból válik az üszök, gondolám – e nevet méltán hordja.</p>
                     <p rend="justify">– Tehát ön Imrey ur – folytatá Üszöky – tovább szándékozott utazni.</p>
                     <p rend="justify">– És azt teendem holnap.</p>
                     <p rend="justify">Laura rám nézett.</p>
                     <p rend="justify">– Nem restel visszahajókázni.</p>
                     <p rend="justify">– Akár gyalog tenném ez utat, csakhogy őt lássam.</p>
                     <p rend="justify">Laura megértett, mert rólam elkapván szemeit, maga elé süté.</p>
                     <p rend="justify">– És ki ő? – faggata Üszöky keserün harapván ajkába.</p>
                     <p rend="justify">– Az még előtte is titkom, ha csak rokonszenvből meg nem érté. </p>
                     <p rend="justify">Laura ismét rám emelé bájoló szemeit, mit boldogságomra értelmezék.</p>
                     <p rend="justify">– Pedig kár idejét vesztegetni – jegyzé meg a fekete arszlán.</p>
                     <p rend="justify">– Független vagyok, uram – viszonzám türelmetlenül – időmmel tetszésem szerint rendelkezhetem.</p>
                     <p rend="justify">Ez, azt hittem, elég hogy elhallgasson, de ő folytatni akará, azonban válasz nélkül hagyám állni.</p>
                     <p rend="justify">Asztalhoz szólitának, ő mintegy eltaszitva engem, Laurának nyujtá karát. Én némán követém.</p>
                     <p rend="justify">Ebéd közben a hajó négy-öt lökést kapott olly erőset, hogy a lepottyant edények cserepeit alig győzték a szolgák szedegetni.</p>
                     <p rend="justify">Üszöki Laurát a női szobába vezetendő karánál, s derekán átfogta.</p>
                     <p rend="justify">Szemeim kápráztak.</p>
                     <p rend="justify">Ismét egy hatalmas lökés, s az arszlán egyensulyt vesztve lerogyott, magával rántva védenczét is.</p>
                     <p rend="justify">– Ügyetlen! – kiáltám s Laurát felkaroltam.</p>
                     <p rend="justify">Egy kifejezhetlen tekintettel válaszolt, szavakat látszott keresni engem megtámadandó, mit azonban nem volt időm bevárni.</p>
                     <p rend="justify">Fonyódnál a hajót legjobban megszokta hányni a Balaton, s épen ott ért a legnagyobb vihar, igy a véletlen meggátolá arszlánomat velem összezörrenhetni, mert midőn visszatértem az ebédhez, őt egy matróz ápolása alatt lelém. Füredig orvosi szerepet vittem. A gőzös kikötött, én Laurát karöltve szállására vezetém, s kezére egy hévcsókot nyomván, a sétányra sieték.</p>
                     <p rend="justify">Este a felső teremben táncz volt, én egy francziával Bouzy-t és Chateau Laffitte-t üritgeték, mert Lauráék nem voltak jelen. Midőn a társaság szétoszlott, a zenészeket imádottam ablaka alá állitám, s válogatott darabokkal ohajtám őt szép álomba ringatni. Bús komolyan hagyám el ablakát, keblem lángolt, velőm égett. Vállamat érinté valaki, én visszatekinték – Üszöki volt. Sejteni kezdtem valamit.</p>
                     <p rend="justify">– Uram! – mond ő – én t… szolgabiró vagyok.</p>
                     <p rend="justify">– Az uram nem az én hibám – viszonzám.</p>
                     <p rend="justify">– Kettőnk közt nagy a külömbség.</p>
                     <p rend="justify">– Csak hogy ön is átlátja.</p>
                     <p rend="justify">– E szerint barátok nem vagyunk, s nem lehetünk.</p>
                     <p rend="justify">– Épen ez az én véleményem is.</p>
                     <p rend="justify">– Pedig – folytatá ő magasra emelt hangnyomattal – ön ollyat mondott a gőzösön, mit ha barátom mond: tréfa; ha más sértés.</p>
                     <p rend="justify">Épen jókor gondolám – ebből párbaj lesz. Egykedvüen viszonzám:</p>
                     <p rend="justify">– A mint tetszik.</p>
                     <p rend="justify">– Na hát fejezé be gőgösen – imádkozzék istenének, hogy járásomba ne vezesse. – Ezzel elrohant.</p>
                     <p rend="justify">E neme az elégtételnek annyira meglepett, hogy feledém őt összezúzni. Elébb boszankodám, később egyet kaczagtam és feledém az egész embert.</p>
                     <p rend="justify">A Balaton partjára mentem; a fák közt gyenge szél suhogott, s az ágak olly gyöngén hajlottak össze, mintha egymással titkot, vagy csókot váltanának; a hold kaczér játékot üzött a viz felett elvonuló, s perczenként más-más alakot öltő fellegekkel, s ezüstsugárai a Balaton óriási tükrén ragyogó fényben törtek meg. Ébren, vagy is ábrándok közt töltém az éjt.</p>
                     <p rend="justify">Reggeli öt órakor ismét a boldog emlékezetü gőzösön valék – midőn Keszthelynél megállapodánk, lefutottam s megtekintém a helyet, hol Laura feküdt. Mit éreztem? Emlékszem gyermekéveimben, midőn az anyai háztól először iskolába vittek, hasonló érzemények közt váltam el, csak hogy akkor zokogtam, s most keblembe öltem a fájdalmat.</p>
                     <p rend="justify">Azóta bejártam Stayert, Tirolt és Helvécziát, de szórakozást nem találtam, a bánat és Laura emléke mindenütt velem volt. Rohicsot tömérdek vendégei daczára üresnek, Graeczet unalmasnak, Ischlit érdektelennek, Salzburgot élénktelennek, és Insbruckot holtnak találtam; az isteni Genfet, Chamonuixl és Monte Blancot csak ugy tekintém, mint egy a dunapartra kiállitott panorámát.</p>
                     <p rend="justify">Szélgyorsasággal futottam át mindent. Gondolatom, imám és álmam Laura volt, látni vágytam őt.</p>
                     <p rend="justify">Tegnap megérkezém s láttam őt. Oh nem tudom mit kivánjak: el innen tengereken túl? vagy ismét látni őt? – – Láttam őt de láttam oldalánál Üszökyt is, kit más szemmel kezdék tekinteni, mint az előtt. Gyaniték valamit, s ez őrültséggel fenyegetett.</p>
                     <p rend="justify">Laurát lelkem mélyéből üdvözlém, ő kétséges fejbillentéssel fogadá, azután kérdőleg tekinte körül, ha őt illeti-e üdvözletem? Üszöky pedig felkaczagott.</p>
                     <p rend="justify">Harag és szégyenpir futott el s minden csepp vér fejembe rohant. Alig eszméltem, már hallám, hogy Üszöky százezret örökölt egy marhakereskedő bátyja után, s Laura arája.</p>
                     <p rend="justify">Illyen embereknek osztogat a sors százezreket, kik parányiságukban nem ismernek sem istent sem embert a gőg miatt. Sors! te igazság pasquilje vagy, téged a természet részegségében alkotott, s most Noe fiaiként szemtelenül kicsufolod azt.</p>
                     <p rend="justify">Laura Üszöky arája! hát a menny összebékülhet a pokollal.</p>
                     <p rend="justify">A hölgyek szerelemre alkotvák, a természet rájok pazarlá minden szépségeit, s ők abból vásárt ütnek; ez nem volt igy a teremtés óta; XIX-ik század! ez a te müved.</p>
                     <p rend="justify">Laurám angyalom! bocsáss meg, fájdalom csikarta ki belőlem ama keserü itéletet, te nem lehetsz ollyan, s ha a világ minden hölgyeire rá illenék is, te kivétel vagy, a te léted nem köznapi; annyi fenség, annyi szellem mutatkozik arczodon, hogy mosollyal magát a kétségbeesést elölhetnéd, ily arcz nem hazudhat, vagy ha igen, azzal a menny őrangyalait is megcsalhatni.</p>
                     <p rend="justify">Szólnom kell veled, Laura, s ha érzelmimet megveted, ártatlan itéltetém pokolra. Igen, igen! én merni fogok, én merek mindent, én, ki nem ártottam még soha senkinek, ma ártani fogok. Üszöky őt nem szeretheti ugy, mint én; hisz igy szeretni kiégett kebel, s durva lélek nem képes.</p>
                     <p rend="justify">Laura a vigalomba ma, igen: ma!</p>
                     <p rend="justify">Ezzel a sétányra sietett.</p>
                  </div>
                  <div type="div4">
                     <head>III.</head>
                     <p rend="justify">Füreden Anna nap körül roppant élénkség uralg; vidor ifjuság, szép, szebb és legszebb hölgyek; kedv, zaj, öröm, pezsgő élet, fénypazar, zene, játék, szerelem, elmés társalgás és táncz olly bőségben található, hogy a bánatnak az ember itt tökéletesen sirját véli találni; oh! de csak az tudja, kinek valódi bánata van, mennyire nem élvezheti mindazt, s az örömek látása élvezhetés nélkül kettős gyötrelem. Igy volt Jenő, látott vidor arczokat, boldog szerelmeseket, tarkaságot; de mind ez nem érdeklé, s ugy járt fel s alá, mint egy börzehős ki kétes pillanatban remegve várja a tudósítást, ha milliomos lőn-e, vagy koldus.</p>
                     <p rend="justify">A vigság órája ütött, s a tánczterembe fényes közönség gyülekezett.</p>
                     <p rend="justify">Jenő beléptekor körültekinte, s egyetlen ragyogó öltözeten vagy feltünő szépségen sem akadt meg szeme. A zene csábhangjai is hatástalan maradtak rá nézve. Jenő az ajtóban állt, hogy minden belépőre figyelhessen. Egyik csapatocska a másikat érte, és Jenő mindig várt, már reménye hanyatlott, midőn egyszerre Lauráék beléptek.</p>
                     <p rend="justify">Jenő üdvözlé.</p>
                     <p rend="justify">Laura édesen fogadá, s füzérkéjéből egy rózsát elejte. Jenő felragadá s frakkjára tüzte. Laura mintegy helybenhagyólag mosolygott.</p>
                     <p rend="justify">Üszöky e jelenetet látva, tetőtől talpig mérte Jenőt tekintetével s boszusan harapott színe-hagyott ajkiba. „Tönkre teszlek“ susogá magában s a tömegbe vegyült.</p>
                     <p rend="justify">Most vagy soha! gondolá Jenő, s Laurához közeledék.</p>
                     <p rend="justify">– Nagysád! – alig ejté ki e szót, s Üszöky mellette termett – mindenütt ez ember!</p>
                     <p rend="justify">Üszöky Laurát tánczra kérte.</p>
                     <p rend="justify">– Ha még nincs mindenre elfoglalva, esedezném – mond Jenő. </p>
                     <p rend="justify">Laura az elajánlott tánczok jegyzékét tartalmazó könyvecskét nyujtá Jenőnek e szókkal:</p>
                     <p rend="justify">– Jegyezzen – s azzal Üszöky tánczba ragadá.</p>
                     <p rend="justify">Jenő hirtelen ezt irá bele: „Kegyedet imádom. Tagadó válasza egy tour-keringő, igen-je a füzértáncz“ Remegve nyujtá vissza Laurának a könyvecskét.</p>
                     <p rend="justify">Laura beletekintvén elpirult.</p>
                     <p rend="justify">Jenő halálsápadt lőn.</p>
                     <p rend="justify">Istenem, minő pillanat! ugyanazon szenvedély mennyire különböző oldalról ostromolt két kebelt… Csak egyetlen szó, mitől az egyik rettegett, s a miért imádkozék; – csak egyetlen szó, mit a másik kimondani szeretett volna, s még is félt…</p>
                     <p rend="justify">Laura még egyszer tekinté könyvecskéjét, s remegő halk hangon mondá:</p>
                     <p rend="justify">– A füzértánczra.</p>
                     <p rend="justify">– Igen – i-gen – lihegé Jenő, s a fuladásig összeszorult mellét hirtelen ugy megtágulni érzé, hogy ijedtében oda kapott, s eddig annyira megkinzott szive most örömdobogásra lázadt. Szólni nem tudott, s ugy érzé, mintha a menny minden üdve keblébe szállt volna; szeme Lauráéval találkozék, s e forró pillanat összeölelkezésében egy szentnek dicsköre fénylett.</p>
                     <p rend="justify">Jenő lélekéberségét, s férfi erejét a vészek közepett sem érzé hanyatlani, de most ájulás környezé. A szabadba rohant, s ott összekulcsolt kezekkel hálálkodék teremtőjének. Az eddig hidegséggel vádolt holdat most nyájasnak, s a csillagokat ragyogóbbaknak találta. </p>
                     <p rend="justify">A várva várt füzértáncz végre megkezdetett. Jenő karját Laurának nyujtván, a körbe álltak.</p>
                     <p rend="justify">– Nagysád – kezdé Jenő – megértett?</p>
                     <p rend="justify">– Már nehány hét előtt.</p>
                     <p rend="justify">– S bejegyzett kérésemre.</p>
                     <p rend="justify">– Szivből válaszolék.</p>
                     <p rend="justify">Jenő tán térdre esett volna, ha e pillanatban Üszöky nem lép hozzájok.</p>
                     <p rend="justify">– Laura kisasszony! – mond Üszöky – egy tourra kérem. Laura Jenőre mutatott.</p>
                     <p rend="justify">Üszöky ez intést fel sem véve, Laurát átkarolta, s vele tova lejtett.</p>
                     <p rend="justify">Ez még is szemtelenség! gondolá Jenő, s Üszökyt rendre inteni készült; Üszöky azonban Laurával egész más irányban állt meg. Jenőben a vér epévé fort.</p>
                     <p rend="justify">– Uram! – mond Jenő, Üszökyhez közeledvén – ha ön irányomban gyöngédtelen is, viseltessék lovagiassággal tánczosnőm iránt. – Ezzel karját Laurának nyujtá!</p>
                     <p rend="justify">– Jöttment kalandor! hitvány mázoló! te leczkézel.</p>
                     <p rend="justify">– Ezért elégtételt várok – mond Jenő méltósággal.</p>
                     <p rend="justify">– Elégtételt? adok – gunyolódék Üszöky, s Jenő melléről a rózsát lekapván, szeme közé dobta.</p>
                     <p rend="justify">Laura egy sikoltással elfutott.</p>
                     <p rend="justify">Az ifjuság zugott, Üszöky czimborái kaczagtak.</p>
                     <p rend="justify">– Egyikünk meghal – mond Jenő síri hangon.</p>
                     <p rend="justify">– Keresd a törvény utján – viszonzá a gyáva gaz.</p>
                     <p rend="justify">– Törvény utján! – hol az a törvény? – fuldoklá Jenő, s körültekintett valamit Üszöky fejéhez sujtandót találni. – Korcsmahős! e szót nyögve erejét veszté.</p>
                     <p rend="justify">Átalános zavar lőn, a táncz félbe szakadt, Jenőt eszmélet nélkül vitték szállására. Üszökyt az előbbkelő ifjuság közül öten hivták párbajra, a nyomoru gyáva egyet sem fogadott el.</p>
                     <p rend="justify">– Én – mond ő – nem vivhatok; elvem ellen van.</p>
                     <p rend="justify">Jenő ájulásából kétségbeesésre ébredt.</p>
                     <p rend="justify">„Ki mossa le rólam e gyalázatot!? igy megbecstelenitve! és előtte kit imádok! előtte, épen üdvöm küszöbénél! ez rettenetes! veszve minden, futnom kell… őt többé nem látni soha, soha! mivé lettem?“</p>
                     <p rend="justify">Vigasztalásra nem hallgatván környezőit eltávolitá s tollat ragadott következőt irandó:</p>
                     <p rend="justify">„Kedves Ákosom! Ily esemény után itt többé nem élhetek. Laurát kérd bocsásson meg, az életben csak kevés perczekig voltam boldog, azt is neki köszönhetem – naponként imádkozandom boldogságáért, de ő feledjen, mert neki s a világnak meghaltam. Isten veletek. – Jenő.</p>
                     <p rend="justify">Ő eltünt, hiába volt minden keresés.</p>
                     <p rend="justify">Üszöky csakugyan megkérte Laurát, de a bál utáni napon kosarat kapott, indokoltatván egyszerüen az elkövetett botrány által. Ő találván magához illő pajtásokat, Cliquot-val fájdalom nélkül vigasztalá magát. </p>
                  </div>
                  <div type="div4">
                     <head>IV.</head>
                     <p rend="justify">***i műkiállitásban roppant figyelmet gerjesztett egy kép, Ákos is sietett azt csodálhatni. Midőn a műcsarnokba lépett, egy kijövő családdal találkozék, köztök volt Laura is haloványan, s gyönyörü szemeiben köny ragyogott. Minő érzés, mennyi emlékezet kapta meg e pillanatban Ákos lelkét?</p>
                     <p rend="justify">Ákos érdek nélkül futa át három termet; a negyedikbe sietett, hol a remekmű volt látható.</p>
                     <p rend="justify">Minő meglepetés! a remek mű egyik alakjában rögtön ráismert a Jenő előtt talált arczképre, maga Jenő is megszólamlásig hűn volt találva, a harmadik alak egy bull-dog pofa volt, görcsösen ökölre szoritott kezekkel, bosszú és irigység minden szinezetével árnyékolva.</p>
                     <p rend="justify">A kép azon pillanatot ábrázolá, midőn a könyvecske átadásakor Jenő feszült kebellel a választ várja.</p>
                     <p rend="justify">Valóban remek kép volt!</p>
                     <p rend="justify">Szerzője nem volt megnevezve, de Ákos azonnal ráismert. Jenő tehát él, csak az a kérdés: hol? utánna járt, s megtudá, hogy az érdeklett mű az „Imperatrice“ hajó kapitánya által küldetett be Milanóból.</p>
                     <p rend="justify">Ákos utnak indult.</p>
                  </div>
                  <div type="div4">
                     <head>V.</head>
                     <p rend="justify">Szép őszi nap volt, a trieszti kikötőnél hemzsegett a kereskedői világ. Az ‚Imperatricet‘ hajó épen utra készült, Ákos a hajóra lépett, a kapitányt keresendő. Az első tengerészt megszólítá a hajón, az a hangra feltekintett, és szó nélkül rohantak egymás kebelére. A tengerész Jenő volt.</p>
                     <p rend="justify">Ákos elmondá mi történt, hogy Üszöky kosarat kapott, hogy müve zajt csinált, hogy imádottját hol látta könyezni, – és kérte, rimánkodott, hogy Jenő térjen vissza.</p>
                     <p rend="justify">Jenő tagadólag rázta fejét.</p>
                     <p rend="justify">– Imádottad? – mond Ákos.</p>
                     <p rend="justify">– Megesküvém őt többé nem látni – viszonzá Jenő.</p>
                     <p rend="justify">Művészeted? Bevégzém azon képpel; – igen, az volt az utolsó. Lásd kezeim hogy megdurvultak a kötélforgatásban rövid idő alatt.</p>
                     <p rend="justify">– És hazád, édes hazád?</p>
                     <p rend="justify">– Hazám, édes hazám! – itt szeméből könyet törle ki. – Hazám e hajó, mert szeretem, mint szeretém hazámat; de ez hűbb, mint amaz, ennek nincsenek korcs fiai. Polgártársaim egytől egyig mind bátor vitézek, jó s rosz sorsban egyaránt osztályosak; itt nincs önzés, rangvágy, nincs áruló; ha e hazánkat vész fenyegeti: kivétel nélkül éltünket áldozzuk szabaditásáért. Igen, igen! mi jó polgárok, hű hazafiak vagyunk. Illyen hazát álmodtam én valaha. És végre mit csinálnék fájdalmamban az egyhangu szárazon? Itt a legkétségbeesettebb életnek is érdeke van, midőn az élet egy pillanaton függ; küzdeni nem gyáva pimaszokkal, hanem küzdeni az elemekkel. Nem tudjátok ti mi az, midőn a lét és nem-lét közt csak egy biczczenés van.</p>
                     <p rend="justify">Menj, menj, és mond meg, kiknek a szárazon halálra sebzék lelköket, jőjjenek társamul szegődni, itt még megélhetnek.</p>
                     <p rend="justify">Igen, barátom, éltem legérdekesebb pillanatát hiven festém, s az volt az <hi rend="italic">utolsó kép</hi>; ha többé nem leszek árát jó czélra forditsátok.</p>
                     <p rend="justify">Egy lövés.</p>
                     <p rend="justify">– Válnunk kell – folytatá Jenő fájdalmasan – e lövés nekünk szólt.</p>
                     <p rend="justify">Ákos a kapitánnyal nehány szót váltott, ki megigérte, hogy Jenő sorsáról időnként értesitendi.</p>
                     <p rend="justify">Jenő és Ákos keserű könyek közt váltak el.</p>
                     <p rend="justify">A hajó megindult, Jenő a partra kiáltott Ákoshoz „Laura!“ és arczát elfedé.</p>
                     <p rend="justify">A két barát sokáig integetett egymásnak. Ákos azután felment a ‚Principe Metternich‘ fogadóba, s látcsővel kisérte a hajót, mig csak az est homályában el nem tünt.</p>
                  </div>
                  <div type="div4">
                     <head>VI.</head>
                     <p rend="justify">Egy halvány ifju beszélé nekem e történetet az érdeklett kép előtt.</p>
                     <p rend="justify">– S honnan tudja ön ezt? – kérdém.</p>
                     <p rend="justify">– Én Ákos Jenő barátja valék.</p>
                     <p rend="justify">– Többé nem az?</p>
                     <p rend="justify">– Fájdalom ő meghalt, tegnap kaptam tudósitást a kapitánytól. Jenő csaknem önként keresve halált, egy vihar alkalmával merényének áldozata lőn.</p>
                     <p rend="justify">– És Laura? – kérdém.</p>
                     <p rend="justify">– Hihetőleg feledni fogja.</p>
                     <p rend="justify">– Oh a hölgyek hamar felednek!</p>
                  </div>
               </div>
               <div type="div3">
                  <head>Nászajándok</head>
                  <p rend="justify">Armin! alig ismerlek ma – mond Elek – éljen a gondüző!</p>
                  <p rend="justify">Armin szó nélkül koczinta társával.</p>
                  <p rend="justify">Mindketten fenékig üriték Medoc-kal telt poharaikat.</p>
                  <p rend="justify">– Nem értelek – kezdé ismét Elek – évek óta a legbensőbb baráti viszony fűz egymáshoz, ismerem lelked minden gondolatát, szűd legparányibb vágyait; aggodalmidban résztvevék, fájdalmidban osztozám, hányszor elhazudtolám kinaimat, csak hogy élted egyetlen perczét se keseritsem.</p>
                  <p rend="justify">Armin forrón szoritá meg a beszélő kezét; búskomoly arcza egy pillanatra kiderült, de mihelyt ajkiról a lekötelező mosoly elvonult, ismét az iménti gondolkozó kifejezést ölté fel.</p>
                  <p rend="justify">Elek kétesen rázta fejét, keserűn ejtvén:</p>
                  <p rend="justify">– Titkolódzó kezdesz lenni, nem szeretem.</p>
                  <p rend="justify">Armin a tele poharakra inte, némán emelék azokat ajkaikhoz, s midőn üresen az asztalra tevék, fejbillentéssel üdvözlék egymást.</p>
                  <p rend="justify">A fogadó étterme vendégekkel volt telve; a főváros kedvelt zenészei, a remek Patikárus testvérek a legnyugodtabb kedélyeket is fölizgaták.</p>
                  <p rend="justify">Ah! ezek megrészegitik a szivet!</p>
                  <p rend="justify">Nem tudom más ember hogy van velök, de nekem tömérdek fájdalmat okozának már. Szeretném egyszer boldog állapotomban hallani őket, vajjon az örömet is képesek bennem annyira potencirozni mint a szenvedést? vagy csak dult kebel olly fogékony, hogy a müvész testvérek elragadó játékukkal abban vihart idézhetnek elő. Nekem müvészetök nem élv, ha sirni tudnék, tán könyzáport csalnának ki szemeimből; ha szerelmes volnék, s kedvesem jelenlétében játékuk mostani lélekállapotomban találna, tán megőrülnék; és, a mitől olly messze vagyok, ha boldog volnék, vajjon olly arányban növesztenék boldogságomat mint most az ellenkezőt? ha igen, ugy sok vagyont óhajtanék mellé, hogy felét nekik adhatnám… de illy kedéllyel, illy helyzetemben a tulságos feszültség után hazatértemkor a lefeszültség beteggé tesz. Csak kerülni tudnám őket!</p>
                  <p rend="justify">Hogy mások idegeit sem kimélik az izgatástól, bizonyitja az étterem jelen vendégeinek viselete: itt zajongás, örömkitörések hallhatók, ott csendesen méláznak, másutt érzelegnek; egyik fejét tenyerére fektetve merőn szegzi maga elébe szemeit, másik fürtei közé markolva egy sziszegő hanggal elszánt pillanatot vet a bohózatra, a harmadik, kezében telt pohárral áll a zenészek előtt, derült vonásain elégültség látszik. Szóval: a tömérdek arczokon minden kedélyállapot látható, de közönyösség nem.</p>
                  <p rend="justify">Két ifju a legszélső sarokasztalnál elvonultan merenge. Az egyik körülbelül 28 éves halvány s érdekes kinézésü volt. Fényes fekete haja rendetlen árasztá el szabályos fejét, néhány fürt magas homlokán gyűrűzött alá, mi különben szép, de dult arczával annyira összehangzék, hogy szenvedélyt szikrázó nagy szemeit odavéve, az egész alak festőinek mondható. Öltözete divatszerinti, a szinek választása izletes, s mozdulatai fesztelenek valának. Külsejéről itélve ez ember sok világot láta és tapasztalt. Ez, kit társa Arminnak szólita.</p>
                  <p rend="justify">A másik hasonkoru, kedélyes kinézésü szőke egyéniség. Haja szépen fürtözött, öltözéke keresettebb, a rajta levő színek kiáltóbbak, s mozdulatai feszesbek valának. Neve Gyula.</p>
                  <p rend="justify">Huzamos hallgatás után Armin órájára tekinte, egy pillanat alatt a széket maga alól kirugta, kalapját fejébe nyomá s barátjának kezet nyujtott.</p>
                  <p rend="justify">– Távozol? – kérdé Elek.</p>
                  <p rend="justify">Armin fejével igent inte.</p>
                  <p rend="justify">– Látom valamiben töröd fejedet – mond az imént szóló – ohajtom jól üssön ki, viseleted bizonyitja, hogy a kaland mellyre készülsz, nem köznapi.</p>
                  <p rend="justify">– Igaz – viszonzá Armin – kalandra megyek, de soha aggódóbb lélekkel és nyugtalanabb szivvel mint ma. Előérzetem valami roszat sejtet.</p>
                  <p rend="justify">– Hát ne menj.</p>
                  <p rend="justify">– Gyáva legyek?</p>
                  <p rend="justify">– Az még nem következés.</p>
                  <p rend="justify">– Mivel mentsem elmaradásomat?</p>
                  <p rend="justify">– Majd kigondolunk valami okosat.</p>
                  <p rend="justify">– Hazudjak?</p>
                  <p rend="justify">– Azt épen nem, de… de…</p>
                  <p rend="justify">– De még is csak ollyasmit.</p>
                  <p rend="justify">– Ha rosz sejtelmid vannak, tanácslom, maradj. </p>
                  <p rend="justify">– És egy nőt várni hagyjak? ez lovagiatlanság. Történjék a mi akar, én megyek.</p>
                  <p rend="justify">– Tehát isten veled.</p>
                  <p rend="justify">Kezet szoritva elváltak.</p>
                  <p rend="justify">Armin az utczára érkezvén, egy lámpa alatt levélkét olvasa el. Darabig határzatlan tekinte a lapra, azután összehajtva azt zsebébe rejté s gyors léptekkel távozott.</p>
                  <p rend="justify">– A tigris szálloda 20-ik számu ajtajánál kissé megállapodék, körültekinte, s habozás nélkül benyitott.</p>
                  <p rend="justify">Egy nő lépett elébe.</p>
                  <p rend="justify">– Az egekre nagysád! – álmélkodék Armin, kalapját kezéből kiejtve.</p>
                  <p rend="justify">– Nem engem vélt itt találni ugy-é? – mond epedő szelid hangon a nő.</p>
                  <p rend="justify">– Inkább halálomat. De mi véletlennek köszönjem e szerencsét?</p>
                  <p rend="justify">– Ön valóban szerencsének, s szivből nevezi igy?</p>
                  <p rend="justify">Armin elpirult.</p>
                  <p rend="justify">– Lelke mélyébe látok.</p>
                  <p rend="justify">– Nagysád igaztalan.</p>
                  <p rend="justify">– Nem szándokom önt faggatni – mond a nő, s széket jelöle, maga pedig a pamlagon foglalt helyt.</p>
                  <p rend="justify">A nő érdekes volt: huszonkét, huszonhárom évre mutatott kinézése, azonban arczán egy neme az elvihatlan fájdalomnak olvasható. Hátra fésült szőke hajára pongyolán volt egy sötét csipkekendő vetve, melly fehér arczbőrén végig futva, álla alatt hanyagul köttetett össze; szemei érzelgő kékek, s ajkai rózsapirosak valának; hamuszín öltönyét derékig érő, s ugyanazon szövetből készült gömbölyü gallér fedé. Kecsteljes mozdulatai, élénk taglejtése és mérsékelt magassága gyönyörű termetet árulának el.</p>
                  <p rend="justify">– Ön azt kérdi, mi hozott ide? ön kérdi Armin? hát nem ismeri szivemet?</p>
                  <p rend="justify">– Mert alig merék hinni szemeimnek – kezdé Armin az első meglepetés zavaraiból kibontakozva – azt sem tudom mit szóltam, hisz e váratlan öröm… e nem remélt találkozás az első perczben kiforgatott önmagamból, de most látom, hogy nem álom e drága jelenet; kezem kezét érinti, érzem lehelletének melegét, hallom szavának csengését, és – boldog vagyok.</p>
                  <p rend="justify">Igy, igy! e hang részegité meg lelkemet. Armin! én önt hallva, a világ minden egyéb örömeit feledem.</p>
                  <p rend="justify">– Mert szavaim szivből fakadnak, mert lelkem kegyed szerelme után sovárg, s mert körében a mennyet élvezem. Örökre tied!</p>
                  <p rend="justify">– Örökre, örökre!? – ismétlé a hölgy – e vallomás édenbe ragadna, ha – –</p>
                  <p rend="justify">– Ha?</p>
                  <p rend="justify">– Ha köztünk s érzelmink közt választó fal nem emelkednék.</p>
                  <p rend="justify">– A melly – mond egy harmadik – e perczben leomlott.</p>
                  <p rend="justify">– Férjem! – kiált a nő, s tenyerével arczát elfedé.</p>
                  <p rend="justify">– Ön itt? – kérdé Armin gépileg felegyenesedve.</p>
                  <p rend="justify">– Elég illetlen tőlem – viszonzá eléggé jól szinlelt nyugodtsággal a férj – átlátom, de mit tehetek róla, hogy sejtelmem merészen teljesült, hogy előérzetem megcsalni nem tudott. Nőm viseletében rég tapasztalám a változást, de okát e perczig eltalálni nem tudtam. Darab idő óta lépteire figyeltem, s utjaiban árnyékként követém, igy juték a furcsa jelenethez.</p>
                  <p rend="justify">– Semmisitsen meg uram! – zokogá a nő.</p>
                  <p rend="justify">– Sőt ellenkezőleg, boldogitandom.</p>
                  <p rend="justify">– Hagyjon fel a szinleléssel – türelmetlenkedék Armin – s teljesitse szándokát, mert hisz ok nélkül csak nem aljasult kémmé.</p>
                  <p rend="justify">– Ej, ej! végre hármunk közt még én vagyok a jellemtelen?</p>
                  <p rend="justify">Armin ajkiba harapott.</p>
                  <p rend="justify">A nő könyekben kerese menedéket.</p>
                  <p rend="justify">– Tudja-é ön – kérdé a férj erősen ragadva meg Armin kezét – mi teendője van?</p>
                  <p rend="justify">– Igen uram, önnel a város végére sétálni.</p>
                  <p rend="justify">– Átkozottul téved.</p>
                  <p rend="justify">– Tehát gyáva?</p>
                  <p rend="justify">– Nem, hisz ön egészen hatalmamban van, ha vérrel akarnék boszulni, összetörhetném itt.</p>
                  <p rend="justify">– Ugy hát távozom.</p>
                  <p rend="justify">– Elég lovagiatlan volna vétkes társát, egy nőt a férj első boszujának védtelen kitenni? pfui!</p>
                  <p rend="justify">– Uram! türelmem fogyni kezd.</p>
                  <p rend="justify">– Lassan, lassan, e hang engem illetne.</p>
                  <p rend="justify">– Szóljon hát, mit kiván tőlem?</p>
                  <p rend="justify">– Csekélységet, e lap aláirását.</p>
                  <p rend="justify">– Mit tartalmaz?</p>
                  <p rend="justify">– Elvíhatlan valót.</p>
                  <p rend="justify">– S az? </p>
                  <p rend="justify">– Elismerése annak, hogy önt ezen nap illy órában itt nőmmel egyedül találám.</p>
                  <p rend="justify">– Nem fogom aláirni.</p>
                  <p rend="justify">– Ugy tanukat kell összehivnom – s az ajtó felé indult.</p>
                  <p rend="justify">Armin utját állotta e szókkal:</p>
                  <p rend="justify">– Botrányt akar ön elkövetni?</p>
                  <p rend="justify">– Ki, én? ez mulattató, olly órában, mellyben a föld kerekén csak nekem volna jogom nőm szobájába lépni, idegent találok ott, s nyugodt viseletem mellett a botrányt mégis én követem el. Minő fogalma van önnek a botrányról?… irja alá.</p>
                  <p rend="justify">– Nem, soha.</p>
                  <p rend="justify">A férj utjából félre taszitá Armint, s az ajtót megnyitá.</p>
                  <p rend="justify">A nő kétségbeesetten esenge Arminnak, hogy ne vonakodjék a férj kivánatát teljesítni.</p>
                  <p rend="justify">Armin engedett, s az okirat alá lőn irva.</p>
                  <p rend="justify">– Most még egyet – mond a férj – a válópert azonnal megkezdendem, adja ön becsületszavát, hogy annak lefolyta után e hölgyet nőül veendi.</p>
                  <p rend="justify">– Becsületszavamra, igen.</p>
                  <p rend="justify">– Elég, isten önnel. Asszonyom! még ön nevemet viseli, fogadja el karomat.</p>
                  <p rend="justify">A nő ingadozó léptekkel közeledék, remegve ölté karját férjeébe és zokogott.</p>
                  <p rend="justify">– Uram! – kezdé komoly hangon Armin – kivánatit teljesitém, engedje hogy én is kérjek öntől valamit.</p>
                  <p rend="justify">– S az?</p>
                  <p rend="justify">– Igérje, hogy mig hatalmában áll, e nőn boszuját nem töltendi, ez eseményt vele éreztetni nem fogja, s kellemetlenségeket neki nem okozand.</p>
                  <p rend="justify">– Becsületemre, nem.</p>
                  <p rend="justify">Armin meghajtá magát, a férj nejével távozott.</p>
                  <p rend="justify">Alig hagyák el a szobát, s Arminnal minden keringeni kezdett. Szédelgő fejét könyökére fekteté és hosszasan merengett. – ‚Megtörtént!‘ – kiáltá helyéről felpattanva – ‚nincs szabadulás‘ – s villámgyorsan siete vissza a fogadóba, hol barátját elhagyá.</p>
                  <p rend="justify">– Egészen kikeltél arczodból – mond Elek az érkező Arminnak – s tekinteted zavart.</p>
                  <p rend="justify">– Jó – viszonzá a megszólitott – hogy még hasonlítok magamhoz, mert többé nem vagyok az, ki valék.</p>
                  <p rend="justify">– Nos?</p>
                  <p rend="justify">– Vőlegény vagyok.</p>
                  <p rend="justify">– Micsoda?</p>
                  <p rend="justify">– E perczben lettem azzá.</p>
                  <p rend="justify">– Nem értem.</p>
                  <p rend="justify">– Azt meghiszem, magam is alig értem.</p>
                  <p rend="justify">– Beszélj hát.</p>
                  <p rend="justify">– Dehogy beszélek, dehogy beszélek, hanem iszom. Ferkó lelkem! reggelig szivszaggató nótákat, s pinczér! jégbe hűtött pezsgőt! ti ketten kábitsatok el, s ha lehet, fosszátok meg eszemtől.</p>
                  <p rend="justify">Ferkó nem kéreté magát, a pinczér sem várt uj parancsot, egy percz alatt minden ugy lőn, mint Armin ohajtá.</p>
                  <p rend="justify">A zene meglágyitá szivét, a bor megoldá nyelvét, s ő barátjának mindent elbeszélt; midőn a nőt megnevezé, Elek székéről felpattant.</p>
                  <p rend="justify">– Mi lelt? – kérdé Armin. </p>
                  <p rend="justify">– Semmi,… a bor nem elég hűs. Pinczér! jobban meg kell a jégben forgatni az üvegeket. Károly! ide mellém, hadd sírjon az a hegedű.</p>
                  <p rend="justify">E percztől a két pajtás elnémult, s csak a Patikárus testvérek hangszerei beszélgettek, de oly hangon, minőn az angyalok is megértik egymást.</p>
                  <p rend="justify">Az éj viharos küzdelmek közt folyt le.</p>
                  <p rend="justify">Hajnalban egy szivmetsző sohajjal vőn bucsút Armin a zenészektől, üvegekkel halmozott asztaltól s mint maga is hivé, a legényi élettől.</p>
                  <p rend="justify">– Mikor látlak – kérdé Elek hosszu kézszoritással.</p>
                  <p rend="justify">– Nem tudom.</p>
                  <p rend="justify">– El fogsz utazni?</p>
                  <p rend="justify">– Nem tudom.</p>
                  <p rend="justify">– Mik hát terveid?</p>
                  <p rend="justify">– Nem tudom. Kérlek ne ostromolj kérdésiddel, hisz láthatod, hogy öntudatom elvesztém.</p>
                  <p rend="justify">– Élj boldogul.</p>
                  <p rend="justify">– Isten veled.</p>
                  <p rend="justify">E percztől kezdve Armin elzárkozott és mélázó lőn.</p>
                  <p rend="justify">A válóper lefolyt, s Armin násza küszöbén állott, a nélkül hogy mint boldog vőlegénynek e perczet siettetni, vagy óhajtani eszébe jutott volna.</p>
                  <p rend="justify">Ő egészen megváltozék, eleinte kétségbeesett, később vigasztalni kezdé magát, majd a véletlen viszony teljes befolyásának tulajdonitá esetét, végre… végre mint minden kellemetlent megszokunk, az eszmével, nősülni, nemcsak kibékült, de pillanatonként elég merész volt jövő életében fénypontokat fedezni fel.</p>
                  <p rend="justify">Az elhatározó nap bekövetkezék, Armin oltárhoz vezeté aráját.</p>
                  <p rend="justify">A nő tündérien szép volt. Armin halvány arczán komoly elhatározottság ült.</p>
                  <p rend="justify">Az ünnepély vendégei még együtt valának, midőn Arminhoz levéllel kezében szolga lépett.</p>
                  <p rend="justify">Armin a levélre tekinte – ismeretlen vonások – dörmögé redőzött homlokkal, s a mellékterembe vonult. A pecsét ujjai közt elpattant, a levélben egy parányi aranykulcs volt következő sorok kiséretében:</p>
                  <p rend="justify">„Tisztelt ur! Senkinek sincs több joga szerencsét kivánni, mint nekem. Fogadja e kulcsot nászajándokul. Neje hálószobájában egy ébenszekrényt találand ön, ez megnyitja zárját, ha tökéletes boldogságot ohajt, ne késedelmezzék hozzájutni.“</p>
                  <p rend="justify">– Nyomorult! – kiálta fel Armin, s a levelet görcsösen gyűrte össze – nem olvasom tovább – néhány lépést tőn a terem felé, s ismét megállt, a lapot kiegyengeté s reszkető kék ajakkal folytatá:</p>
                  <p rend="justify">„Ön felette szerencsés, irigylendő neje önt véghetlen boldoggá teendi; mást elhagyott érttem, engem megcsalt ön miatt, s önhez, mielőtt nejévé lett volna, hűtlen.“</p>
                  <p rend="justify">– Hazug ördög! a féltés kigyóját akarod keblembe taszitni? tévedsz.</p>
                  <p rend="justify">Szünet után tovább olvasá:</p>
                  <p rend="justify">„Megölhettem volna önt midőn nőmnél találtam; e boszút keveslettem; éljen, de megcsalatva, szerencsétlenül mint én. Vigasztalja magát azzal, hogy nem egyedül van</p>
                  <p rend="justify">sorsosa. <hi rend="italic">Lormi</hi>.</p>
                  <p rend="justify">Armin erőtlen roskadt a pamlagra, s homlokát tenyerére fektetve keserű kaczaj közt szemlélte a levelet. Huzamosb idő után lelki erejét összeszedé, s a társaságba vegyült.</p>
                  <p rend="justify">Ki rá figyelt észreveheté, hogy valami rendkivüli érte. A társalgásokban részt nem vőn, a hozzá intézett kérdésekre szórakozottan felelt, arcza a szokottnál dultabb, tekintete zavartabb volt; helyét egy perczig sem találá. Tévedezései közt egy mellékterembe nyitott, Elekkel sugdosó nejét pillantá itt meg. A volt férj levele, jóslatai és átka egyszerre átczikázák lelkét, észrevétlen vonult vissza, s őrültként rohant a nő hálóteremébe.</p>
                  <p rend="justify">Az ajtót maga után zárá, s rövid kutatás után az ében szekrényre talált; fölnyitá, halmozva volt levelekkel. Armin reszkető kezekkel nyult bele, egy köteget kivőn, végig tekinté, mind Elektől irvák; szerelem, hűség, sors és eskü fő jelleme még csak a tegnapelőtt irottaké is.</p>
                  <p rend="justify">Kétségbeesett mozdulatot tőn, mely elárulá, hogy kettejök közől bármelyiket találandá maga mellett, felindulásának áldozata lett volna. Sírt és kaczagott, fejétől szivéhez kapkoda, mig végre iszonyu lázát leküzdve erőt érze alakoskodni, ekkor a társasághoz visszatért, a talált leveleket zsebébe rejtvén.</p>
                  <p rend="justify">Jó kedve mindenkit meglepett, darab idő óta át lőn alakulva; ötletei nevettetők, elmésségei csipősek, s itéletei talpraesettek valának. Mindenkinek mondott lekötelezőt, barátaival szives, s nejével enyelgő volt. Irigylendő boldognak hivék őt, pedig keblében borzasztó vihar dult. Kedélyével felvillanyozá a már lankadó társaságot, sokoldalu beszéde uj derültség magvát hinté el a zajongók közt, és viseletével átalános élénkséget idéze elő.</p>
                  <p rend="justify">Csak rövid idő még, s a vendégek ezer szerencsekivánat közt oszlani kezdének.</p>
                  <p rend="justify">Azon arányban, mint a vendégek ritkultak, Armin is mindig komolyabb lőn, s az utolsó kézszoritás után egészen elnémult.</p>
                  <p rend="justify">Darabig heves léptekkel járt fel s le a kiürült teremben, neje lángoló tekintettel kiséré lépteit. Huzamos hallgatás után Armin komornyikjára csengetett. Az belépett.</p>
                  <p rend="justify">– Ferencz! – mond Armin – tegyen készületeket utazásra, két óra mulva indulunk.</p>
                  <p rend="justify">– Hova?</p>
                  <p rend="justify">– Külföldre.</p>
                  <p rend="justify">Nő és szolga kérdő tekintetet vetének a szólóra.</p>
                  <p rend="justify">– Én is készüljek? – kérdé a nő.</p>
                  <p rend="justify">– Nem.</p>
                  <p rend="justify">– De uram…? – kétkedék a komornyik.</p>
                  <p rend="justify">– Évekig fogunk elmaradni – esék szavába Armin – szaporán dologhoz.</p>
                  <p rend="justify">A komornyik távozott.</p>
                  <p rend="justify">– Armin! – kezdé a nő – mit jelentsen ez?</p>
                  <p rend="justify">– Hallá, hogy utazni fogok.</p>
                  <p rend="justify">– Nélkülem?</p>
                  <p rend="justify">– Nagyon természetes, miután öntől ohajtok menekülni.</p>
                  <p rend="justify">– Megőrült ön?</p>
                  <p rend="justify">– Akkor midőn szavamat adám, hogy önt nőül veendem.</p>
                  <p rend="justify">– Ez kiállhatlan! ön engem megcsalt, ah szörnyeteg, megölöm magamat.</p>
                  <p rend="justify">– Ugy legalább biztos leendek, hogy nevem a botránytól megmentetik.</p>
                  <p rend="justify">– Ez sok! igy bánni velem, törvényes nejével a nász éjelén. Nem, nem uram! ön tréfál.</p>
                  <p rend="justify">– Életemben komolyabb nem valék.</p>
                  <p rend="justify">– Oh én szerencsétlen! miként fog velem bánni jövőre?</p>
                  <p rend="justify">– Ne essék kétségbe, mi nem látandjuk egymást többé soha.</p>
                  <p rend="justify">– Armin, az egekért!</p>
                  <p rend="justify">– Két óra mulva válni fogunk. Örök emlékül fogadja el kegyed tőlem ezt – s a leveleket zsebéből elővonva átadá.</p>
                  <p rend="justify">A nő elhalványult, merész szemei könybe lábadtak, ajka elnémult, s egész lényében megsemmisülve esett térdre férje előtt.</p>
                  <p rend="justify">– Adja isten – mond Armin – én legyek az utolsó kit megcsalt. Éljen boldogul – és elrohant.</p>
                  <p rend="justify">A nő felemelkedék, két lépést tőn a távozó után s erőtlen rogyott össze.</p>
                  <p rend="justify">Midőn hajnalban az utazószekér a kapun kirobogott, egy férfi kalapemelve kiálta: szerencsés utat!</p>
                  <p rend="justify">Armin kihajolván köszönni: megrázkodék s ajkiba harapva daczosan veté magát a kocsi párnái közé. Az üdvözlőben Lormira ismert.</p>
               </div>
               <div type="div3">
                  <head>Két ‚Robin De Bois.‘</head>
                  <p rend="justify">Szerettem, ez kevés. – óh! mi nyomorult a világ minden nyelve, hogy azon égi érzeményt, hol ész, szív, akarat, látás, hallás, tapintat, és izlés egy magasztos lángba összerokonul, s az emberi romlékony kebel megszentesül, egy szegény „szeretek“-kel fejezi ki, szeretjük az életet, szeretünk egy jó állatot, szeretni lehet egy magunk ápolta fűszálat, de azon szenvedély kifejezésére, mi több a szeretetnél, több az imádásnál, még e földön nem született szó, s ha születendik valaha, jóltevőnek kell lennie, hogy hallatára a természet kitavaszodjék; szentnek, hogy tőle a bűnös irtózzék, érzékenynek, hogy hallatára a vadállat megszelidüljön: ha ezt emberi tudomány kitalálandja, csak akkor mondhatja meg hibátlanul, minő érzeményt öröklött Istenétől.</p>
                  <p rend="justify">Adél! oh mi szép név! engedjétek ismételnem: Adél! midőn e nevet kimondom, ereimben a vér felmelegül Adélnek hivták őt. Mennyi vonzó báj, és kellem rejlik csak nevében is; vagy nem tesz-e ez sokat? – – – igen, de felette sokat; egy szép hangzatú név fél bájt kölcsönöz a hölgynek, csak nevessetek, én fogadni mernék, ha két minden tekintetben egyenlően szép hölgy haladna az utczán ellenkező irányban, s valaki e két nevet mondaná „Adél,“ és „Zsuzsi“ tiz férfi közül kilencz bizonyosan Adél után rohanna, tehát az első benyomásra a név is bir befolyással, pedig az első benyomás gyakran életkérdéseket dönt. És imádottam Adél volt; neve e szerény négy betü egy egész füzet válogatott költészetet zár magába; szemeiben a menny kéklett; – ő szép volt, mint Petrarchának eszménye, és ifju mint marcziusi reggelen az ibolya, és én szerettem üdvével a menynek, kinjával a kétségbeesésnek, és végtelen lángjával a mindenségnek; és tudjátok kire pazaroltam ennyi szenvedélyt? <hi rend="italic">egy nőre</hi>, egy nőre, ki hajszálnyival sem volt jobb más nőnél, ki szavaimnak hitt, ki viszonszeretett, ki értem tudott volna meghalni, kinek kivülem nem volt más világa, esküvék, és megtartá hiven – – míg jött más férfi, ki őt nőül vevé. Adél férjhez ment, és fájdalmában még meg sem halt – – – óh! mondom nektek, ő is csak nő volt!“</p>
                  <p rend="justify">E szavakat Győző barátom torka szakadtából susogván el, félig leégett szivarát olly lelkesedéssel kapta szájába, mint éhes oroszlán az oda vetett konczot, de a szerencsétlenség karöltve jár többed magával – a szivar a hosszu beszéd alatt kialudt, Győző kettőt – hármat szippantott, de eredménytelen, ismét kikapta szájából, egy búcsúpillanatot vetett rá, s ugy vágta a falhoz, hogy az oda tapadt dohánydarabkák búsabban fittyegtek, mint vidéki színpadokon a díszitmények. Én pipát töltöttem számára, ő szótlan fogadá el, s miután meggyujtá, nem tudom abbeli fáradságában-e? vagy berohanásakor elsorolt fájdalmai súlya alatt – ollyat sohajtott, mintha lelke akart volna kiszakadni.</p>
                  <p rend="justify">– Férjhez ment? – mondám én.</p>
                  <p rend="justify">– Ah a hűtlen! – fuldoklá Győző, s erőtlen rogyott egy karszékbe.</p>
                  <p rend="justify">Más helyzetemben – ég tudja – minő gyógyszerek használatát kapta volna elő; én ismervén Győző alföldi jó természetét, egy – két ital bort tétettem elébe. Ő rám nézett, ismét sohajtott, és ivott, és – – ismét nagyokat ivott. Áldott jó természet!!!</p>
                  <p rend="justify">Még mindég azt tapasztaltam, hogy bor a legcsendesb emberek nyelvét is megoldja, de Győző minden pohárnál hallgatabb lőn, lassankint fohászai is gyérültek, mig végre keserű fájdalmainak magát átengedvén bús merengésbe sülyedt.</p>
                  <p rend="justify">Ámbár szobámban a légmérséklet egyenlően állt a külsővel, lévén pedig az idő december elején este, minden nagyobbszerü csillagászati tudomány nélkül ráfoghatják, hogy az a fagyponton alul tévedezett a fakereskedők kifejezhetlen örömére; és vendégeim még is elolvadtak, de nem csoda, mert magam is – ámbár igen szerettem Győzőt, de még inkább szerettem volna gánforrá válni, hogy nyomom se maradjon, mint lélekrenditő állapotjában elébb végig nézni, s azután velőhasogató előadását végig hallgatni, mert egy megcsalatott szerelmes társaságában „keresztények sírjatok!“ vagy szellemi országtok bukik meg.</p>
                  <p rend="justify">Kell-e gyönyörű mulatság? na hisz megcsipted, hogy még ötödnapra is emleget, csak egy érzelgőnek ízetlen keserveit végig hallgasd.</p>
                  <p rend="justify">Szerelmes ugyan nem vagyok – higye a ki akarja – elég hogy én állitom, legalább e pillanatban nem; erre sokan felkaczagnak, csak rajta! mások – különösen egy félgyászos – olyan szemeket csinálnak, mintha orruk alá piritott vöröshagymát csavarnék; nem tehetek róla, azonban azoknak, s különösen neki sem hazudtam, mert szeretem, mint minden szép nőt mindenkor, minden viszonyok, és körülmények közt, mint más minden szépet a világon határtalan szeretek, s hogy e szeretetet sem ők, sem ő szerelemmé éleszteni nem tudták, vagy nem akarták, nem az én hibám, min hihetőleg sem ő – sem ők kétségbe nem esendnek, s aggodalmuk megszüntetésére én is nyilvánitom, hogy se miatta – se miattok magamat mig élek főbe nem lövöm. Igen édes szépeim! így állnak most szívügyeim, de hogy leend holnap arról kegyeteket nem biztosíthatom, mert még ma egy sétát teszek, ott valamit láthatok, s ha történetesen egy Adél lesz, akkor – – – akkor – – –? na megigérem, akkor magamról, s az én Adélemről, vagy hogy is hivandják – nem bánom, ha mindjárt Betti lesz is – egy uj beszélyt irandok; abban lesz ám még kín és epe, mert én nagyon, kimondhatatlan nagyon tudok szeretni – lesz benne kétségbeesés – – és – – – más semmi; a tőrt, és méregkeverést a lehetőségig kerülni fogom. Kopogás, szabad! egy inas, rózsaszín levél… reszketve nyulok utána, hah! szinte bele izzadtam, de nem az, nem szerelmes levél, hanem egy szerencsétlen árjegyzék, s e szerint nem sültem hazudságba. Jobb is lesz hát a dologra térnem, mig valami véletlen igénytelen egyéniségemről beleszőtt néhány szerény soraimat velem ki nem törölteti; – mint mondám: fájdalom! szerelmes e pillanatban nem vagyok, de ha az volnék, ha mindjárt olly mértékben, mint voltam valaha – – na hisz az volt ám egyszer a szerelem, mihent üdőm lesz, elbeszélem kegyeteknek, olly költői szerelemről még maga Schiller sem irt, s tudják-e mi lett belőle? Bertám férjhez ment, s én a lakodalmán tánczoltam, ugy van Győző barátom, ő is csak nő volt! mondom, ha mindjárt olly szerelmes volnék is, képes volnék imádottammali két órai magányos társalgásról inkább lemondani, csakhogy kárpótlásul Győzőnek e magány társalgásától valamikép szabadulhattam volna. Nagy áldozat, – ugy-e?</p>
                  <p rend="justify">– Tehát férjhez ment?! – kezdém midőn magunkra valánk hagyva.</p>
                  <p rend="justify">– A hűtlen! viszonzá Győző, s e gyönyörü duette néhányszor ismételtetett. – Több percznyi szünet után kezemet tüzesen megragadván, ekkép kezdé:</p>
                  <p rend="justify">„Tanuló éveimet végzém, legszebb kor! a szabad polgári életbe léptünk át, s lángoló érzelmekkel a legmerészebb eszméket egybekötjük, még a kebel romlatlan, a szándék tiszta, s távol minden önzés, az emberekben kivétel nélkül hiszünk, oh drága aranykor! – jól emlékszem, a város kellő közepén megállapodám, s az istenadta nap tikkasztó hévvel sütött árva fejemre, agyamban gondolatözön hemzsegett, ezer tervet ezer színben léptetvén fel, végre kedvem pattant keblem áradó hullámait pezsgő hullámival lefojtani, és erszényemre sujtva felsirt lelkemben a tudat, hogy egy fillérnek sem vagyok birtokosa – keserű ébredés! kedvem lett volna, ha összevissza csépelt vágyaim egy kis töredéke kedvnek nevezhető, Hamlettből egy szívrázó magánbeszédet a legnépesb utczában elszavalni, tudom, hogy a „Lenni vagy nem lenni“ helyett egy kis magamra alkalmazással így ütött volna ki: „Inni, vagy nem inni“ és elkeseredtem, miért hogy ennyi dúsan jövedelmező ház közül nekem egy sem jutott? Oh! akkori fájdalmam a mostaninak csak parodiája volt! – Bús hangolatomból kocsirobaj, s nevem hangzása riasztott föl; visszatekinték, bátyám, fél év óta nem látott Adolf bátyám volt, épen illyen ember kellett nékem, szerettem volna nyakába ugrani, ha most tanácsosbnak nem találom egy – kettő – három! a kényelmes hintóba drága Adolfom mellé pattanni. Többé semmi baj és még kevésb gond. – – – Másnap reggeli hat órakor „Pest“ gőzösön Bécsbe utazánk, hol bátyámnak dolgai valának, én elkisérém. Szerencsétlen bécsi ut, neked örökre el kell vala maradnod! – Itt kezdődik mostani szenvedésim catastrophája.“</p>
                  <p rend="justify">Jámbor keresztények! és szilaj nem keresztények! hallátok-e? még csak most kezdődik, s mit eddig elmonda, csak előzmény volt; ez valódi birkatürelem „Miért kínzasz hát minket?“ kérdhetné valaki. – Miért? meg akarom osztani a keserü poharat; de különben is Győzőnek igéretet tevék, hogy „Erbia“ szomoruságu történetét elpanaszlom a nagy világnak; és önnek pedig édes kis világ, kezdve a betüszedőtől fel egész a nyomdai javitnokig, kik Győzőm tragicai eseményét olvasandják, ellenben azt igérem, hogy a lehetőségig legrövidebb leszek, s előadásának annyira kivonatát közlendem, hogy még a hatásra számitott „ah! oh! és éh!“-eket tizedelni, sőt huszadolni el nem mulasztom.</p>
                  <p rend="justify">„Az egész utazó társaság a hajó fedezetén volt – folytatá Győző – bátyám egy megyénkbeli tekintélyes (?!) táblabiróval beszélgetvén, a repczéről rögtön leányára tért át, kit a pesti angolnők nevelő intézetéből csak tegnap hozott ki, s jelenleg magával Bécsbe utaztát. Bátyám engem is mint végzett jogászt az érdemdús tbiró ur kegyébe ajánlott, ki azonnal nyakon kapott, s oly kegyesen méltóztatott megcsókolni, mintha már nyilatkoztam volna, hogy rendíthetlenül a <hi rend="italic">pecsovics</hi> párt legalázatosb szolgája leendek.</p>
                  <p rend="justify">– Derék fiu! – mond a tbiró – aljegyzőt csinálunk belőle. – Én mélyen meghajolva pinczért kiálték, hogy reggelimhez egy pohár madeirát hozzon, s leültem egykedvüleg a sokaság élénk zaját, a viszonlátás, és az ismerkedés örömeit hallgatandó.</p>
                  <p rend="justify">– Adélem! – kiáltá ismeretes táblabiránk.</p>
                  <p rend="justify">Én oda tekinték, szemeim elkápráztak, az ajkimhoz vitt pohár madeira tartalmastól kiesett kezemből, s bámulásom nagyobb volt, mint az ezeregy éjszakai kóborlóé, ki részegen elaludván, ébredtekor magát királyi székben találá. – Voltál-e viharos éj után hegytetőn a felkelő napot ellesendő? láttad-e egész fenségében az ég mocsoktalan kékjén feltünni? élvezted-e a megtisztult légen átragyogó sugárainak jótevő hatását? tapasztaltad-e, hogy feltüntekor első csókjára mint éledt fel az éj zivatara által megrongált fű, és virág? hallottad-e mint üdvözlé a természet királyát szép dalával a madár? ily hatással volt rám Adél megjelenése, s mint felmelegült az egész természet a fénylő nap felkeltekor, ugy melegült át keblem, midőn Adélt megpillantám. Oly szép, és oly ifju volt ő! – Felemelkedvén ülésemből magam se tudom hogy, s lábaim jobban inogtak mint vakhitűé ha szentséghez nyul hamisesküt teendő. Oh! mit éreztem, midőn Adélhez közeledém? ily érzéshez nincs szó, ily érzés az életben csak egyszer rohanhatja meg a lelket! Midőn kölcsönösen bemutattatánk, Adél égkék szemeit a duna hullámzó habjaira vetve félénken rebegé: „örvendek“, – én néma fejbillentéssel bókoltam. Többé nem láttam kivüle senkit, és semmit, és magam sem tudom miként, de bár merre járt, s bár hová vonult is, azon eszméltem, hogy nyomában vagyok, szemeim ösztönszerüleg tapadtak rá, gondolatim, vágyaim, Isten tudja hol szárnyaltak: én szerettem, éltemben először, és igen-igen szerettem. Ötvenszer akartam megszólitani, és ötvenszer halt el ajkimon a hang. – Ő a sorompóra könyökölve gondolkozott, én őt csodálám és nem gondolkoztam, kezéről egy karperecz pattant le, én felvettem, szemeink találkoztak, a felvett ékszert oda nyujtván reszkető kezem kezét érinté; ő elpirult, és én meggyuladtam; ő fáradságomat udvariasan megköszöné, én – – – én valami rémitő ostobát mondhattam! mert környezőink nevettek – ezt iszonyuan restelve a lépcsőkön lerohantam a hajószobában hol egyedül találtam magamat édeskeserü fájdalmammal.</p>
                  <p rend="justify">Az ebéd ismét összehozott vele, s ügyességemnek sikerült mellette helyt foglalni, mi – ugy látszék nem vala terhére. Most meginditám a társalgást, s a kis zárdanevendék kitünő figyelemmel kiséré beszédemet, néha elpirult nem szolgai bókjaimra, hanem szívemsúgalta, s drága személyére vonatkozó őszinte megjegyzésimre. Az ebédnek vége lőn, a nélkül, hogy egyetlen étket izleltem volna, lehet, mivel feledém, vagy mivel becsesbnek tartám e rövid időt, mintsem evésre használjam; ajkimmal még csak poharat sem érinték, mégis ittas valék, ittas! hogy szinte szédültem bele.</p>
                  <p rend="justify">A délután oly sebesen tünt le, mintha boldogságomat irigyelve egy szélvész a hullámok közé sodorta volna, s midőn az éj beköszöntvén, mindenki nyugalomra tért, akkor vevém észre hogy sokat – igen sokat beszéltem vele, csak arról nem, miről leginkább akartam. A hajón csend lőn, csak a katlan egyhangu zúgása; s a habok közé merülő hajókerekek moraja keblem zajával öszhangozva alakitának egy kínos tercette-t, mindenki aludt, csak én álmodtam ébren. A mennyire rövidnek találtam napomat, ép oly végtelen volt az éj, pedig ő előttem állt mindig, a föld felett elterülő éji félhomályban gazdag hajfürteit tekintém, s minden csillagban szemeit képzeltem ragyogni; jaj! de a menny angyalainak énekét nem hallhatám, s igy ha szemeimet megcsalhatám is, csengő hangját képtelen valék fülembe hazudni.</p>
                  <p rend="justify">Rám viradt, oly gyönyörüen a napot fellegfátyolai közül kibontakozni még soha sem láttam. Hosszas várakozás után a többi utazónők között Adél is a hajótetőre lépett, én melegen üdvözlém, ő nyájasan fogadá, és boldog valék. Egész napom egy kiszakitott percz volt a mennyország üdvéből.</p>
                  <p rend="justify">Dévényen tul valánk, köröttünk osztrák föld nyult el, s mi hazafiui érzelmekről értekezénk, barátom! Adél több volt mint magyar hölgy, Adél hazáját forrón szereté, s azon ritkák közé tartozott, kik e magasztos érzelmet sem divatnak, sem csipős gúnynak fel nem áldozzák. Mi volt még hátra, hogy őt imádandónak találjam.</p>
                  <p rend="justify">– Bécs! Bécs! – hangzott mindenfelől, én Adélnek nyujtám karomat, ő elfogadá, s mintha más emberek felett lebegtünk volna, oly könnyedén vezettem a sokaságon át a hajó orráig. Zöld vidék terült el mindenfelől, s itt-ott falvak házai fehérlettek; a távolban sz. István tornya méltóságosan emelkedett a fellegek közé. Ő karomban feledé karját, s mielőtt ohajtám, mielőtt észrevettük, a gőzös kikötött – Bécs alatt valánk.</p>
                  <p rend="justify">Adélt bérkocsira emelém, atyja mellé ült, s én merően tekinték a haladók után. Midőn bátyám menésre inte, ugy érzém magam, mint ki szép álombul rideg valóra ébred. Mi is bérkocsira ültünk.</p>
                  <p rend="justify">– Ejnye – kezdé bátyám – feledém kérdeni a tbirót, hol szállásol?</p>
                  <p rend="justify">Én válasz helyett kocsisunknak meghagyám, hogy a 98-as bérkocsit kövesse. Ez lovai közé csapkodott, s még a Praterben elértük őket. A Károly herczeg fogadóban ismét én segitém le kocsijáról Adélt, mi – mint tapasztalám – nem vala kellemetlen meglepetés. Jól éreztem magamat vele egy fedél alatt.</p>
                  <p rend="justify">Másnap együtt jártuk be Bécs nevezetességeit, s a viedeni szinházba mentünk, hol Devrient Emil vendég szerepelt. Adéllel egy páholyban valék. Ő éltében először vala szinházban. Az „Ördög naplója“ adatott. </p>
                  <p rend="justify">Ismered Devrient Emilt? képzeld magadnak a legszabályosabb férfi termetet, s mindenki által szépnek elismert alakot, hangja? édesen csengve a kebel zárjait megnyitja, s az érzelmek mélyéig hat; egy-egy szivéből ejtett szava oly érzelemdúsan hangzik, hogy lelkedet lehelnéd utána, csakhogy elfoghasd. Ő adá Robin de Bois-t; kedélyes játékában annyi gyöngédség folyt össze férfias erővel, s merészség határozott szándokkal, hogy a különben is igen érdekes műnek rendkivüli hatása a nagyszámu közönséget elragadá. Édesen emlékszem azon élvdús estére! – A második felvonásban Devrient a csinos ördögi álarcz alatt minő könnyüséggel lejtett, midőn a bálban mulatók tömege őt körülhemzsegé; látni kellett a derék müvészt, midőn a drága rokonoknak dolgokat monda, melyek hallatára a szívtelenek fejeiben mulatsági vágy helyett még a velő is megkövesült; – ügyes hajlékonysága, Marievali enyelgő társalgása mindenkit elbájolt.</p>
                  <p rend="justify">– Ha Marie volnék! – sohajtá Adél.</p>
                  <p rend="justify">– És Robin? – sugám oly közel hajolva Adélhez, hogy lehelletem fürteit megingatá.</p>
                  <p rend="justify">– Robin? – viszonzá gyöngén elpirulva, s egy pillanatot vetett rám, mely eléggé igazolá, hogy Robin én – és senki más.</p>
                  <p rend="justify">Midőn a harmadik felvonással az előadás végződött, s az életrevaló derék Robin de Bois az igénytelen kedves Mariet nőül nyeré, karomat Adélnek nyujtva mondám:</p>
                  <p rend="justify">– Ha Robin de Bois volnék?</p>
                  <p rend="justify">Ő nem válaszolt.</p>
                  <p rend="justify">– Lenne-e ön – kérdém szünet után Marie? </p>
                  <p rend="justify">Ő földre szegzé szemeit, s bátortalanul igenlé. Hallottad-e? igenlé.</p>
                  <p rend="justify">Az est szép volt, s mi gyalog tértünk a várba, a tbiró ur bátyámmal, és én Adéllel karöltve. Mig a Glacis-t végig sétálók elég bátorságot vettem Adélnek szerelmem megvallani.</p>
                  <p rend="justify">Hat napig szakadatlan együtt valánk, és nem egyszer csókolám le ajkinak harmatát, ő viszontszeretett. Az öröm, a boldogság majd őrülté tőn, oh! bár inkább az tett volna azzá, s nem pedig most a kínos fájdalom.</p>
                  <p rend="justify">Midőn elváltunk, én fohászkodám, ő könyezett; én esedeztem, hogy irandó leveleimre válaszoljon: ő kért, hogy minél gyakrabban irjak. – Két év alatt 37 levelet kaptam tőle, s egytől egyig telvék a legmélyebb szerelemmel; minden sorbul a hűség olvasható, mindenik esküvel van lezárva. És e nő megcsalt.</p>
                  <p rend="justify">Utolsó öt levelem válasz nélkül maradt.</p>
                  <p rend="justify">Ma hallám, hogy hét hó előtt férjhez ment, e tudósitás megtörte szivemet. Oh! én szerettem, mint nem szeretheté senki más, szeretem most is, hogy hűtlensége őrüléssel fenyeget, és szeretni fogom még sírom szélén is! És ő megcsalt!“</p>
                  <p rend="justify">Hogy jó szívü vagyok azt még a „Magyarkák“ czimü röpirat is elmondá rólam, szükségtelen tehát okokkal támogatnom, mennyire hatott kedélyemre barátom levert helyzete; vigasztalni nem mertem, rajta segítni nem birtam, mi volt hát egyéb hátra, mint vele versenyt búsulni? és azt tevém is oly érzékenyen, mintha csak Adél szerelmében compagnisták lévén, most együtt buktunk volna meg. Na de meg is látszott rajtunk, és én féltem egy bekövetkezendő nagyobb vésztől; képzeletemben már láttam Győzőt, minden szerelemhősök csúfjára, s minden hűtlen hölgy rettentő példájára mint egy kiéhezett lazarónit kétségbeesni, és meghalni.</p>
                  <p rend="justify">Szórakozást ohajtott lelkem, szórakozást ajánlott az ész, és én nem szegültem ellen, s magammal sodortam Győzőt is; minden szép hölgyre figyelmeztetém őt, hogy szerencsétlen szerelmét valami uj szerencsés szerelemmel kicserélhetném, – hasztalan szavaim visszapattantak róla, mint aczél pánczélról a nyilvessző. „Gyógyítson hát az idő!“ gondolám, és! ki hinné? gondolatom már – már valósult, mert Győző gyakrabban feledé róla szólani, néha mosolygott, sőt emlékszem egyszer, kitörően nevetett is; már vigalomról álmodoztam, midőn egy véletlen nyakát szegte eddigi fáradságimnak, tiz napi kínos munkámat kigunyolá, és reményimet felhőkbe röpíté: a nemzeti színházban az Ördög Naplóját adák. Csak ez volt még hátra.</p>
                  <p rend="justify">Volt megint keserü napom! Győző az egész bécsi utat, a boldog estét, és mindent ujra végig beszélt és nekem magam se tudom hányadszor türelemmel, sőt részvéttel kelle hallgatnom. Reggeltől estig nem tágitott mellőlem.</p>
                  <p rend="justify">Robin de Boist Lendvay játszá; – remekelt.</p>
                  <p rend="justify">Én egész lélekkel az előadáson csüggtem.</p>
                  <p rend="justify">Győző görcsösen ragadá meg karomat, s a második sor zártszékben egy igen érdekes nőt mutatott.</p>
                  <p rend="justify">– Hogy tetszik? – kérdé, s hallám, hogy szinte fogai vaczognak bele.</p>
                  <p rend="justify">Én kapva a jó alkalmon, hogy annyi küzdés után Győző szivét szép női szemek ismét áthatották, a tüzet jobban élesztendő egész elragadtatással mondám:</p>
                  <p rend="justify">– Szép! angyal szép!</p>
                  <p rend="justify">– Ő az! – viszonzá Győző.</p>
                  <p rend="justify">– Kicsoda? – kérdém remegve a választól.</p>
                  <p rend="justify">– Ki más – mond keserű fájdalommal Győző mint a hűtlen Adél.</p>
                  <p rend="justify">– Szegény barátom! – sohajtám, s akár hiszik, akár nem, én nagyon szántam őt, pedig szánandóbb valék magam: Győző hozzám jött fekünni: vagy többet is mondjak, önöket az alvás lehetlenségéről meggyőzendő? – – Volt végtelen kifakadás, s én merő barátságból egész éjen át oly hosszukat ásitoztam, mint egy jámbor öreg Nagypénteken.</p>
                  <p rend="justify">E váratlan csapás Győzőt tökéletesen beteggé, engem pedig gondolkozóvá tőn. Na hiszen nem is gyült baja még annak sem ki előre felteszi magában, hogy fél év mulva bukást hirdet, mint meggyült uri személyemé. Két ember sorsáért emészteni magát a 19-ik században? még is csak hallatlan! – – – de nem fogom magamat dicsérni, nem akarom elmondani, hogy minő tervek fordultak meg fejemben és miért buktak meg azok saját gondolkozásom itélőszéke előtt – – elég az hozzá, hogy végre – azaz háromheti tervezés után – belebotlottam a módba, miként szólhatna Győző ismeretlenül Adéllel, ez tán külömben is megeshetett volna de egy uttal barátom kigyógyulásának módját hittem feltaláltnak; – és örvendettem mint hét heti bőjt után első ünnepnek a vakhitű. – – Rohantam, és cselekedtem.</p>
                  <p rend="justify">Nehogy keserü sorsomban más is osztozzék, s a gondolkozás sulya alatt annyit izzadjon mint én, megsugom, miért találtam Győző számára oly kedvező találkozást Adéllel; mert – – – mert szerencsére a farsang nyakunkon nyargalt, és akkor természetes, hogy minden bohóskodásnak nyilt mezeje van. Futottam tehát a szabóhoz és két egyenlő Robin de Bois ördögi álarcz-öltönyt készitteték, Győző tudta, és akarata nélkül.</p>
                  <p rend="justify">Már bérkocsiban ültünk A...ra utazandók, midőn tervemet közlém. Barátom örvendett, csókolt, és fele jutalmam nyerve volt.</p>
                  <p rend="justify">A...n nagyszerü álarczos tánczvigalom tartatott a német szinészek felsegélésére, ez nem csoda, hisz A... magyar város, és ámbár a magasb osztály két harmada Schillert, vagy Göthét nem érti; a német szinház mindig megtölt, hálátlanság lett volna a lelkes közönségtől meg nem jutalmazni a ponyvamüvészeket, kik a genialis Nestroy salon-műveivel oly jó izlést szórtak e művelt város műértő közönsége közé, – még ellenben a nem rég ott fáradozott magyar szinészek előadásai közönség hiánya miatt többször elmaradván, felsegélés nélkül kinlódtak ki a város hosszu utczáján. Ez csak mellékesen megjegyzendő a bál kedveért, hova Győzővel oly igen készültünk.</p>
                  <p rend="justify">Termetre hasonlitánk egymáshoz, ez Győzőnek nem nagy dicséretére válik, de hadd legyen barátomról fogalmuk azoknak, kik engem ismernek, s kik őt ismerik, tudjanak engem is képzelni, hát biz én csak kimondtam az igazat, nyakra főre készültünk, s midőn az ördögi diszöltöny rajtunk volt, s az álarczot feltevők hozzá, alig birtuk magunkat egymástól megkülömböztetni. Az óra ütött, mi nagy csatára készek a tánczterembe indultunk. A folyosón ácsorgó nép rémülve futott tőlünk, mi egymásnak utasitásokat adtunk, s különösen engem néhány egyén titkaival bizott meg Győző, miután e városban egész ismeretlen valék.</p>
                  <p rend="justify">A terem ajtaja felnyilt előttünk, s Győző érdeklett uraimat és hölgyeimet megmutatva alattomban tőlem elvált, s a minket körülzajongó tömeg közé vegyült.</p>
                  <p rend="justify">Nagyobb libavásárt életemben nem láttam! a bámulókat egy keringő szelleme szélvészkint sodorta el mellőlem, s most magam is körülnézheték:</p>
                  <p rend="justify">Egy tetszelgő koros nő, utasitásomban áll.</p>
                  <p rend="justify">– Lásd, lásd, hogy változnak az idők – szólitám meg őt. – Tizenöt év előtt, és most.</p>
                  <p rend="justify">– Igazad lehet csúf ördög.</p>
                  <p rend="justify">– Nálad is letünt a szépség időszaka, emlékszem, midőn udvarlók, hódolók és imádók vettenek körül; most elhagyatva vagy, mint gazdátlan kert.</p>
                  <p rend="justify">– Vakmerő!</p>
                  <p rend="justify">– Na, na, hisz az ördög csak tudhatja, lásd te a magadnál szebb, és ifjabb hölgyeket rágalom és koholt hazudsággal törekszel alacsonyitani, ez még a pokolnak is sok, azért vigyázz, mert mi ördögök a jól vegyitett festék alatt is látjuk az arczokat elhalaványulni.</p>
                  <p rend="justify">A nő egy kopott arszlán karjai közé veté magát, honnan czáfolólag tekinte rám, és rohant a keringőben vén fejét jobban megszéditni.</p>
                  <p rend="justify">– Jó éjt mult szépség!</p>
                  <p rend="justify">Kevés percz mulva egy uracs vállamra ütvén megtámada: </p>
                  <p rend="justify">– Ördög, panasz van ellened.</p>
                  <p rend="justify">Rá tekinték, emberem volt, szinte Győző által kijelölt.</p>
                  <p rend="justify">Vidd közgyülés elé – viszonzám.</p>
                  <p rend="justify">Egy urhölgyel udvariatlankodál.</p>
                  <p rend="justify">– Csekélység! azt hittem bitang pénzek miatt, bizonyos szolgabirói eljárás.</p>
                  <p rend="justify">Ő egyet mormogott, mint Pál fordulásakor odujában a medve, tetőtül talpig megmért, és elsompolygott.</p>
                  <p rend="justify">Én rá kiálték.</p>
                  <p rend="justify">– Barátom lisztes vagy!</p>
                  <p rend="justify">Győzőt is láttam ide s tova ugrálni, egyiktől másikhoz rohanni s a honnan csak távozott, mérges tekintet villámlott utána. Mi egymással mindig ellenkező irányban működtünk. Fél óra mulva az egész bál az ördögrül beszélt, engem az ő, őt az én csipőségeimért vontak feleletre nem egyszer.</p>
                  <p rend="justify">De hogy első meglepetésemre visszatérjek, ujra feljajdulok; soha életemben nagyobb libavásárt! nézzünk szét.</p>
                  <p rend="justify">Négy hölgy karöltve; fejeiken egy egész erdő csinált-virág, mely minden fejmozdulatra ugy zörög, mint őszi szélben a száraz falevél.</p>
                  <p rend="justify">– Hallatlan boszuság! – mond az egyik – mindent utánunk majmolnak, utójára nem is öltözködhetünk.</p>
                  <p rend="justify">– Már az igaz – válaszolák egyhangulag mind hárman.</p>
                  <p rend="justify">– Láttátok – folytatá az imént szóló – az X–i tisztartó leányát, egészen úgy öltözött, mint a mult vigalomban én valék. </p>
                  <p rend="justify">– Minő merészség!</p>
                  <p rend="justify">– Pedig még sem tünik fel egész estén át, még egy katona sem tánczolt vele.</p>
                  <p rend="justify">– Nincs is nevelése lelkem adta – jegyzé meg a második – mindig magyarul beszél. – És magok is ugy morzsolták azt a német nyelvet, mint második iskolás a diákot.</p>
                  <p rend="justify">– És szépsége is – tevé hozzá a harmadik – olyan parasztos.</p>
                  <p rend="justify">Ezekkel jó laktam; lássunk másokat is.</p>
                  <p rend="justify">Im egy csinos hölgy oldalánál jobbra egy katona feszeleg, balra egy simára nyalt ifju sompolyog.</p>
                  <p rend="justify">– Ah! – sohajtá a hölgy – minő különbség egy katonatiszttel (élénk tekintet) és egy (megvető pillantás) czivilistával társalgani. Mon Dieu!</p>
                  <p rend="justify">A tiszt öntetszőleg egyengeté magát. A jámbor ifju – ki mint később hallám fülig szerelmes volt a hölgybe – ugy forgatá szemeit a hallottakra, mintha incognito Hugo Victor lévén, magát istenitetni hallotta volna.</p>
                  <p rend="justify">– Az a gyöngéd bánásmód – folytatá a hölgy – terjedt olvasottság, uri izlés, világ és emberismeret kizárólag csak katonában található fel.<ref target="#2294436093468579046_66400-h-9.htm.html#Footnote_1">1)</ref>
                  </p>
                  <p rend="justify">Bennem a vér epévé forrt, s egy ügyes ugrással előttök termettem e szókkal:</p>
                  <p rend="justify">– Az ördög nem alszik asszonyom!</p>
                  <p rend="justify">Fidonc! ki ez?</p>
                  <p rend="justify">– Mondám már, hogy ördög vagyok! és te – folytatám a tiszthez fordulva – kérdem rojtodra, és katonai becsületedre, hiszed-e, s beleegyezel-e mindazokba, mit e szép hölgy monda?</p>
                  <p rend="justify">– Nem – válaszolá a tiszt kis szünet után – s a müvelt polgári rend rovására dicsértetni nem is akarok soha – a tiszttel békülő kezet fogtam.</p>
                  <p rend="justify">– Nos asszonyom – kérdém – megtanultál pirulni? – az imádó ifjunak pedig odavetőleg mondám – Gyáva fegyverhordozó mulatságot! –</p>
                  <p rend="justify">És ő mély alázattal megrázta fejét.</p>
                  <p rend="justify">Én tovább álltam.</p>
                  <p rend="justify">Ismét négy hölgy együtt, szorosan összebujva egyikről másikról itélgettek, pedig a naiv teremtéskéknek csak tűkörbe kell vala nézniök, s egymás beszédét mérlegelni, tehát magukról annyi szólandót találhattak; hogy másra még sor sem került volna. Nyomunkban három ifju libapásztorkodott. Azt hallottam, hogy imádójok, de ezt pasquilnek hiszem.</p>
                  <p rend="justify">Egy állványon a magasrendüek, u. m. egy kimaradt alispán neje, a főbiró két leánya, és egy városi tiszt életüdve leszemüvegezték az arra sétálókat és a sok üdvözletet hideg fejbillentéssel alig győzték viszonozni. – Oda is felléptem.</p>
                  <p rend="justify">– Nos ördög! – kérdé az alispánné – mit akarsz itt?</p>
                  <p rend="justify">– Fáradt vagyok, s haza jöttem pihenni.</p>
                  <p rend="justify">– Az ördög nem fáradhat el – kezdé a városi tiszt neje, – kin a tömérdek illatár daczára is keresztül tört a timár-bűz. Ő is valami okosat akart mondani.</p>
                  <p rend="justify">– Nagy vállalatba fogtam – felelém – egy a....i röpiratot irok, „Zeitgeist“ czim alatt, s a kiadó vállalkozókat majd hozzád küldöm, mint e város szelleméhez, ki azt oly angyalilag kormányozza. – Kedvem lett e felfuvalkodott népet kissé megcsipkedni, de Győzőt e pillanatban Adélhoz láttam közeledni, egy szögletbe vonultam, honnan a beállandó párbeszédet kihallgathatom.</p>
                  <p rend="justify">Győző Adéllel szemközt állt, karjait keresztbe veté, s fejét mélyen mellére sülyesztve szigoruan tekinté Adélt.</p>
                  <p rend="justify">– Te – kezdé Adél – engem igen édes estére emlékeztetsz.</p>
                  <p rend="justify">– Annál keserűbbre magamat – viszonzá Győző.</p>
                  <p rend="justify">– Hát ez öltöny előtted is bir némü varázszsal.</p>
                  <p rend="justify">– Igen Adél!</p>
                  <p rend="justify">– Hát ismersz?</p>
                  <p rend="justify">– Én, az ördög? hahaha!</p>
                  <p rend="justify">– Reméllem, nem tartozom kijelöltjeid közé.</p>
                  <p rend="justify">– Választottaim között az első vagy.</p>
                  <p rend="justify">– Köszönöm a bókot.</p>
                  <p rend="justify">– Adél! emlékszel-e a bécsi Robin de Bois-ra?</p>
                  <p rend="justify">– Mindig édesen.</p>
                  <p rend="justify">– És a pestire?</p>
                  <p rend="justify">– Szinte.</p>
                  <p rend="justify">– Minő lélekkel nézted az elsőt, tudom, minő lélekkel a másodikat azt magadtól szeretném hallani?</p>
                  <p rend="justify">– Nevezd meg elébb magad, és elmondom.</p>
                  <p rend="justify">– Robin de Bois.</p>
                  <p rend="justify">– Mernéd is te, mint ő az álarczot letenni.</p>
                  <p rend="justify">– Azt nem, de letépem a tiedet.</p>
                  <p rend="justify">– Menj, menj – mond Adél – te nem vagy udvarias mint ő.</p>
                  <p rend="justify">– Pedig tőle tanulám szerepemet, s miután te már Marie nem lehetsz, a marquisnő szerepét néhány perczre nem lennél szives elvállalni.</p>
                  <p rend="justify">– Lehetlen – viszonzá Adél könnyelmü zavarral – e tánczra el vagyok igérkezve.</p>
                  <p rend="justify">– Na, na! hát a marquisnő nem volt a parancsnokkal eligérkezve, hisz jól tudom, a szép nőknél az ördög győzni szokott.</p>
                  <p rend="justify">– De igen vastagon űzöd tréfádat.</p>
                  <p rend="justify">– Tréfa? oh nem! én egykori szerelmedről akarok szólni.</p>
                  <p rend="justify">– Hiába fárasztod magadat.</p>
                  <p rend="justify">– És ha bécsi utadat, bizonyos szerelmes leveleidet hoznám föl.</p>
                  <p rend="justify">– Honnan birod mindazt?</p>
                  <p rend="justify">– Honnan? egy ördög, egy szegény ördög Holdváry Győző naplójából.</p>
                  <p rend="justify">– Ő elárult volna?</p>
                  <p rend="justify">– És te megcsaltad. Mi van ebben?</p>
                  <p rend="justify">A bál hőse, egy ifju eskütt enyelgő könnyüséggel sietett Adél felé őt tánczba viendő.</p>
                  <p rend="justify">– Nem fog tánczolni – mond határozottan Győző.</p>
                  <p rend="justify">– Ki vagy te, ki itt…?</p>
                  <p rend="justify">– Ki vagyok – vága szavába Győző – kérd meg az alispánnét, birótársadat, e szép nőt, kérd meg az egész társaságot, ki vagyok? hát ördög vagyok!</p>
                  <p rend="justify">– Szemtelen vagy!</p>
                  <p rend="justify">– Tán utitársamul akarsz szegődni a pokolba, vigyázz, mert előre küldelek.</p>
                  <p rend="justify">– Ah! – dühönge az eskütt – az egész világ panaszkodik e nyomorultnak botrányos viselete ellen… le kell tépni álarczát. He! – kiáltá a társasághoz fordulva.</p>
                  <p rend="justify">Adél esdőleg ragaszkodott karjába.</p>
                  <p rend="justify">Győzőről a figyelem egy pillanat alatt a hősieskedő esküttre esett; én használva a perczeket, Győző mellé surrantam, s őt visszataszítván, helyébe én álltam.</p>
                  <p rend="justify">– Uraim! uraim! csak közelebb – harsogá az eskütt.</p>
                  <p rend="justify">Adél elhalványult.</p>
                  <p rend="justify">A közönség körülvett, s a zene elnémult, s e dicsőséges zavarban, miután Győzővel sikerült magunkat kicserélni, jobban érzém magamat, midőn láttam, hogy ő az ajtón kiillan.</p>
                  <p rend="justify">– Halljuk! lássuk! mi az? – zugá annyi torok.</p>
                  <p rend="justify">– Egy szemtelen álarczos – mond az eskütt – engem öltönyön ragadva.</p>
                  <p rend="justify">– Le az álarczczal, le az álarczczal! – kiáltá az egész gyülekezet, kiváncsiak lévén, ki az, ki titkaikat ismerve oly kiméletlen szórta az igazat.</p>
                  <p rend="justify">Eskütt barátom álarczám felé emelé kezét, a közönség előre nyomult.</p>
                  <p rend="justify">Én övemből két pisztolyt ragadtam ki, a felém tolakodókra szegzém, és sikoltva, jajgatva nyomultak vissza, én egyedül álltam.</p>
                  <p rend="justify">– Im most megmutatom ki vagyok! mondám a megrémült közönséghez, s az álarczot letettem, közbámulás, közzugás, és közmeglepetés, egy lélek sem ismert.</p>
                  <p rend="justify">Én a czukrász készitette egyik pisztolyom csövét leharaptam, s a másikat több darabba törvén belőle a hölgyeket kinálgatám. Ezt kitörő nevetés követte. </p>
                  <p rend="justify">Roppant érdekkel kérdezősködtek kilétem iránt, s kiváncsiságukat főfokra csigázá, hogy senkitől sem tudhatták meg. Engem ezer kérdéssel ostromoltak, s én az ördög naplóját tökéletesen kizsákmányoltam a lehetőségig onnan halászva el a legügyesb válaszokat. A nők körülenyelegtek, a férfiak deli ördögnek neveztek, és valami ördöngös fogalmuk volt is felőlem, – szivesen, és mégis tartózkodólag társalogtak velem.</p>
                  <p rend="justify">Alig nyilt egy pillanatnyi rés s Adélhez vonultam.</p>
                  <p rend="justify">– És ön mindent tud? – kérdé tőlem.</p>
                  <p rend="justify">– Szórul szóra – viszonzám.</p>
                  <p rend="justify">– És a levelek? – –</p>
                  <p rend="justify">– Mind a 37 kezeim közt.</p>
                  <p rend="justify">– Higye el ábránd, gyermekjáték az egész, én tapasztalatlan ifju valék, Győzőt soha sem szerettem.</p>
                  <p rend="justify">E nyilatkozatra minden csepp vér fejembe szökött.</p>
                  <p rend="justify">Holnap reggeli kilencz órakor egyedül várandom önt. A leveleket ne feledje elhozni. – Ezzel eltünt.</p>
                  <p rend="justify">– Majd – gondolám magamban – megfoglak lepni.</p>
                  <p rend="justify">A vigalom kitünőbbjei lakomára hivtak meg, pezsgő közt akarták kicsikarni nevemet – nem sikerült.</p>
                  <p rend="justify">Egy zarándok öltönyü álarczos érinté vállamat, s titkon tudakozódék a kaland kimenetéről.</p>
                  <p rend="justify">Győző volt, kit helyzetem iránti aggodalom üzött vissza. Ő ismét elment, én reggelig vigadtam. Midőn a társaságtól elbucsúztam, „éljen!“ zaj hangzott utánam. </p>
                  <div type="div4">
                     <head>III.</head>
                     <p rend="justify">Nyolcz órakor Győzőt pipereasztalhoz állitám, s kilenczig tetőtől talpig ki volt csinositva.</p>
                     <p rend="justify">– Menj – mondám neki – Adélhez, most tanu nélkül szólhatsz vele. Rám vár.</p>
                     <p rend="justify">Győző ingadozott.</p>
                     <p rend="justify">– Tehát én megyek.</p>
                     <p rend="justify">– Nem, nem! – kiáltá Győző – tükröt kell elébe tartanom – és elrohant.</p>
                     <p rend="justify">Képzelem Adél meglepetését, midőn engem hideg szavakkal ostromlandó várt, azonban felpattan az ajtó, Győző belép, és mondja: „én voltam Robin de Bois.“ Mit gondolnak édes szépeim! megzavarodik-e ilyenkor a hűtlen?</p>
                     <p rend="justify">Én utazási készületekkel foglalkozám, kocsisunk befogott, és Győzőt vártam. Kissé késett, de mégis eljött.</p>
                     <p rend="justify">Midőn a városból kiértünk, Győző kétértelműleg rázta fejét, és mosolygott.</p>
                     <p rend="justify">Szünet.</p>
                     <p rend="justify">Később szivarra gyujtva ismét mosolygott. Végre kitört belőle a szó, egész örömmel mondván:</p>
                     <p rend="justify">– Barátom! terved isteni volt, győztél, én meggyógyultam!</p>
                     <p rend="justify">– És a kis zárdanövendék? – kérdém neki bátorodva.</p>
                     <p rend="justify">– Kaczér nő lett. Mint férje járt, ugy járhattam volna én is. Szegény férje!</p>
                     <p rend="justify">Valóban? </p>
                     <p rend="justify">– Tudod – kérdé szünet után Győző – hányat ütött az óra?</p>
                     <p rend="justify">– Gyanitom.</p>
                     <p rend="justify">– Tizenegyet – viszonzá kitörő kaczajjal óráját tekintve. És e nevetés nem volt a kétségbeesés hangja.</p>
                     <p rend="justify">Mi többé e tárgy felett nem búsultunk.</p>
                  </div>
               </div>
               <div type="div3">
                  <head>Gazdag És Szegény</head>
                  <p rend="justify">Dusan butorozott teremben két ifju ült, egyaránt bus és szenvedő arczkifejezéssel. Egyik meglepően deli, érdekes külsővel birt, másika ellenben a természet ez ajándokát nélkülözé.</p>
                  <p rend="justify">A deli ifju épen beszédét látszék végezni, midőn a másik karszékéből fölemelkedve éles fájdalommal mondá:</p>
                  <p rend="justify">– Mit ér nekem az élet, ha csak látnom kell, mint élvezi más annak gyönyöreit? – barátom én gyülölöm a napot, mert másokat az élet kellemeivel áraszt el, mig engem uj fájdalmakra ébreszt; utálom az éjt, mert mig mást kedves merengések közt, édes álmakban ringat, elém rémképeket varázsol, hogy még akkor se feledjem nyomoruságomat.</p>
                  <p rend="justify">– Arthur! – viszonzá az első – hisz te gazdag vagy.</p>
                  <p rend="justify">– O Béla! – folytatá Arthur keserü mosollyal – hiszed-e, hogy még is boldogabb nálamnál a napszámos, ki órákig ácsorog a nap széditő melege alatt, hogy nehány fillérért homlokizzasztó munkát kapjon, mert ép teste és nyugodt lelke van; boldogabb a világtalan, ki házról házra vezettetve koldulja falat kenyerét, hisz ő nem látja mi a szép, s nem tudja, mennyit tagadott meg tőle sorsa: pedig én öröklöttem nevet, mely előtt a haza minden termeinek ajtai tisztelettel nyilnak meg; öröklöttem kincset annyit, hogy gyöngeségeim mindenikét, százezrekkel tölthetném be; – és mit használ nekem e nyomoru érczhalom, ha a természet oly mostohán gondoskodott rólam?!</p>
                  <p rend="justify">– De szived – vága közbe Béla – oly nemes – minővel legsimább arcz, legdelibb termet sem dicsekedhetik.</p>
                  <p rend="justify">– Szivem?! – jajdula fel Arthur – ne emlitsd, bár volna kemény mint ércz, vagy téphetném ki keblemből, hogy ne dobogjon, ne érezzen – oh az szeret forrón és lángolón, de a viszonszeretetnek csak reményét is ápolnom megtagadá a természet átka. A hölgy szép, mint kit isten angyalnak akara teremteni, ugy látszik, a természet, hogy reá mindent gazdagon pazaroljon, tőlem mindent irigyen megtagada, ő oly kecses, hogy elvétetvén tőle mi nálam pártolandó, ő még is ezerszer szebb maradna nálam. És én szeretem, mint vakhitü lelke üdvességét, én általa s benne csodálom a természet remekét, a tavasz minden kellemeit, általa imádom magát az istent! érte lehellek, érte forr minden csepp vérem, és nem merem ezt neki fölfedezni, mert szánakozó mosolyától pirulnék, gúnyja megölne.</p>
                  <p rend="justify">– Én is szeretek, de a hölgy vagyon és születésben annyira fölöttem áll, hogy nekem szegény – névtelennek legmerészebb reményeim sem igényelhetik birását. És én is átkozzam a sorsot? – Arthurom! kedves Arthurom! keress megnyugvást abban, hogy sok más kebelt is dul hasonló szenvedés.</p>
                  <p rend="justify">– S a hölgy? – kérdé Arthur. </p>
                  <p rend="justify">– Légy kimélettel, kebled ezen szentsége után én nem ohajtok nyulni; nem akarom szived titkát kifürkészni, cselekedd te is azt, mert eskütörés nélkül nem vallhatnám a nő nevét. Én hallgatást fogadtam neki. Hallgatást, mert hiszen ily ajkak mint enyéim, csak megfertőztetnék a dicső nevet!</p>
                  <p rend="justify">Arthur melegen szoritá meg Béla kezét, merően szemébe tekinte s magasztos hangon mondá: munka és szorgalom, vagy bármely vakeset téged gazdaggá tehet, s akkor mindened van; de – folytatá elszomorodva – ki fog nekem ép testet adni.</p>
                  <p rend="justify">A teremben csend lőn. Ezer indulat egymást, váltva vivott mindenik keblében, ajkaikon koronként, egy-egy keserü mosoly lebegett.</p>
                  <p rend="justify">Az óra esti tizet ütött. Arthur hirtelen felugrott e szavakkal már 10 óra, Béla! készüljünk gr. Lipkeyékhez.</p>
                  <p rend="justify">Béla némán emelkedett föl üléséből s egyszerü kék, Arthur pedig fekete dominot ölte magára.</p>
                  <p rend="justify">* * *</p>
                  <p rend="justify">Fényesen világitott s legjobb izléssel rendezett tánczterembe léptek ők. A teremben álarczosok tarka vegyülete zajlott.</p>
                  <p rend="justify">– Ez csalhatlanul Klementina – mond a fekete domino társához, egy mellettök ellebegő csinos álarczosnőt pillantván meg – én követem. Társa mélyen sohajtott.</p>
                  <p rend="justify">– Légy üdvöz szép álzott! – szólita meg egy elegans fehér dominot, a harmadik szobában jutván vele szóhoz. Ez bájoló fejével fogadást inte. </p>
                  <p rend="justify">– Nem tévedhetek, neked kell lenned az ünnep királynéjának. – A nő tagadólag rázta fejét.</p>
                  <p rend="justify">– Te vagy Klementina, ne tagadd, hisz más nem lehetne oly szép, én fogadok – százat egyre, hogy te Klementina vagy.</p>
                  <p rend="justify">– Elveszted.</p>
                  <p rend="justify">– E csengő hang, melyet még álmomban is zengeni hallok, nem csalhat. E perczben egy drágaságokkal terhelt ékes keleti öltönyü álorczás érkezett.</p>
                  <p rend="justify">– Ej, ej! – szólitá meg a fekete dominot – gr. Szirtey oly öltönyt gondolhatna ki, mely rőt haját is eltakarván, alatta ismeretlenné válnék.</p>
                  <p rend="justify">– És gr. Frigotti – viszonzá kezét a beszélő vállára sülyesztve az oda érkezett kék domino – beszédmódját kissé változtathatná, nehogy mindig gorombaságáról kellene ráismerni.</p>
                  <p rend="justify">– A vétket, mellyel mást vádolsz – felelé a keleti – magad követed el.</p>
                  <p rend="justify">– Féltem hogy különben meg nem értesz.</p>
                  <p rend="justify">A keleti haraggal vevé ki óráját; most tizenegy, fél óra mulva meg tudom ki vagy, s akkor gr. Frigottinak fogsz felelni szavaidért.</p>
                  <p rend="justify">– És nekem – mond a fekete domino – ki fog számot adni a sértésért?</p>
                  <p rend="justify">– A sors – viszonzá a gazdag öltönyü s gőgösen távozék. A fekete domino követé.</p>
                  <p rend="justify">– Klementina! – sohajtá a kék domino, – egyedül vagyunk. A hölgy levevé álarczát; a domino szinte s Bélá állott a kellemdus hölgy közelében.</p>
                  <p rend="justify">– Szigety! – mond a hölgy – ma tán utolszor szólhatok önnel ez életben. E gondolat ezer tőrt nyilal szivembe. Nem akarom hinni önmagamnak sem, s fájdalom! még is ugy van, nekünk örökre válnunk kell.</p>
                  <p rend="justify">– Klementina! kegyedtől kell hallanom e rettentő határozatot?</p>
                  <p rend="justify">– Anyám akarata s én alá vagyok rendelve.</p>
                  <p rend="justify">– Igaz, kába, dőre valék vágyaimat oly magasra emelni. Vétkeztem, hogy kegyedet szeretni bátorkodám. Nagysád! bocsánat, én vétkeztem, de esküszöm az istenre, nem születésért, nem köznapi érdekekért szeretem kegyedet, mert sokszor küzdöttem e gondolattal, miért nem szegény kegyed, miért nem hasonsorsu velem, sokszor káromoltam a végzést, hogy miért emel köztünk születés, és vagyon, választófalat. Oh Klementina! én szeretem önt, mert szép és kecses, müvelt és jó. Én szeretem mert csak látnom kelle, s bájai megfosztának akaratomtól. Tudtam hogy ez nem szabad, tudtam hogy e szenvedély sírba visz, s én még is szeretem önt; szeretem most, midőn magától eltilt, s szeretni fogom még akkor is, ha utálattal néz le rám. De nem – folytatá elragadtatva – én nem vétkezem, hogy kegyedet szeretem, mert a szent szüzet is szabad imádni, és ha szerelmem csakugyan vétkes, ugy kegyed az oka, miért adott nekem bátorságot, fölfedezéséhez, miért ragadott ki a porból, hisz én tudtam volna hallgatni és szenvedni.</p>
                  <p rend="justify">– Béla! ön fölötte igazságtalan. Én szeretem önt, miként ön tán engem nem, én szeretni fogom önt, midőn e szerelem már tilos lesz, mert tudja meg, kogy két nap mulva nőül kell mennem Frigotti grófhoz.</p>
                  <p rend="justify">– Béla felugorván indulatosan kapott lángoló fejéhez, azután lassan erejét vesztve pamlagra roskadt.</p>
                  <p rend="justify">Több álarczosok érkezének, s Klementina álarczát fölaggatva távozott.</p>
                  <p rend="justify">Béla föleszmélt szólni akart, de Klementina nem volt ott. El innen gondolá, s e perczben az ajtóhoz támaszkodva a keletit pillantá meg egy rablónak öltözött álzottal.</p>
                  <p rend="justify">– És van pénze? – kérdé a keleti.</p>
                  <p rend="justify">– Tárczája tömve bankjegyekkel, ezereket tesz egy blatra, és igen járatlan a játékban – tevé utánna a rabló.</p>
                  <p rend="justify">– Jó – fejezé be az imént szóló – várj alant bérkocsival, egy negyed óra mulva mehetünk, – kezet szoritának, a rabló elment, a keleti pedig a néptömeg közé vegyült.</p>
                  <p rend="justify">Szigeti a távozónak végszavát hallván őt figyelemmel kiséré.</p>
                  <p rend="justify">Az álarczok letétettek, de Frigotti és Szigety nem voltak ott, min leginkább Szirthey Arthur és Klementina látszottak megütközni, Szirtey boszankodott, hogy a sértő minden figyelme daczára is oly ügyesen megszökött. Klementina keblét pedig félelmes sejtés tölté be: arczán rettegés ömlék el, kedélye, szóval minden nyughatatlanságot árula el. Szirteytől kérdezösködék és bizonyost nem hallhata.</p>
                  <p rend="justify">* * *</p>
                  <p rend="justify">Két bérkocsi sebesen robogott a kövezeten, s a Lipót külváros egyik kávéháza előtt megállt. Az első kocsiból Frigotti társával, másikból pedig Szigety lépe ki. Az előterem piszkos éji kalandorokkal volt tele, kik részint tekéztek, részint kártyáztak, legtöbben pedig szegletbe vonulva éhség – s álmatlansággal küzdtek; Frigotti sebesen haladt végig, de Szigetit egy leirhatlan érzet ragadta meg e nyomorult nép látására, szánakozék és borzadt, midőn e sok sápadt arczból a beesett szemeket feléje látta villogni, félt és undorodott ez aljas csoporttól. Végre neki bátorodva keresztül haladt a koldus-tanyán, három üres szobán át csak tekeőrökkel találkozván, benyitott a negyedikbe is; itt kevés de gazdagon öltözött fiatal emberekre talált, kiknek szemeikből álmatlanság és szenvedély néze ki. Az asztalon négy gyertya égett, s midőn Béla látatlanul belépett, már Frigotti a kártyát forgatá. A játszók átalános figyelmét egy középkoru férfi voná magára, ki tetemes öszveget rakott időnkint. A szoba – padlaton félig leégett kártya és szivardarabok hevertek. A szobát füstfelleg és csend tölté be, mit csak a pénzcsörgése s egy-egy hirtelen elejtett szitok zavara; Béla egy szegletbe rejtőzve figyelt mindenkire.</p>
                  <p rend="justify">Egy órai heves játék után az idegen, ki utolsó tételét veszté el, hirtelen felugrott e szókkal:</p>
                  <p rend="justify">– Hallatlan szerencse! ön e kártyalapokat ismeri.</p>
                  <p rend="justify">– Ez rágalom! viszonzá Frigotti, a pénzt kalapjába seperve, nem éhezem nyomorult filléredre.</p>
                  <p rend="justify">– Most tudom minő zsiványbarlangba jutottam. E gazember itt – Frigotti társára mutatva – barátság szine alatt magát hozzám behizelegte, hogy kiváltságotok legyen engemet kifosztani. </p>
                  <p rend="justify">– E sértést tovább nem türhetem, uram! ön nekem elégtételt fog adni.</p>
                  <p rend="justify">– Mihelyt bebizonyitja, hogy nem hamis játékos, hogy becsületes ember.</p>
                  <p rend="justify">– Holnap.</p>
                  <p rend="justify">– Jó.</p>
                  <p rend="justify">– Nevét uram?</p>
                  <p rend="justify">– Önnek czimborája fogja tudni.</p>
                  <p rend="justify">– Lakását.</p>
                  <p rend="justify">– Angol királynő 20-ik szám.</p>
                  <p rend="justify">– Ön elégtételt fog adni – kiálta a távozó után.</p>
                  <p rend="justify">– Mínden becsületes embernek, – mond az idegen erősen csapva be maga után az ajtót.</p>
                  <p rend="justify">– Hahaha! kaczaga Frigotti – tetszik nekem az ily járatlan ficzkó kitörése, ha pénzét elveszté. No de ez vig szüret volt, kinyertem a jegyajándék árát.</p>
                  <p rend="justify">– Alkunk szerint – mond Frigotti czinkosa – most minket is részesits a zsákmányból.</p>
                  <p rend="justify">– Mennyi a nyereség kérdé egy második.</p>
                  <p rend="justify">– Hétezer pengő; válaszolá Frigotti.</p>
                  <p rend="justify">– Több! kiálták mindnyájan.</p>
                  <p rend="justify">– Ugyan ki fogna garasokat számolni? Háromezer forint tietek.</p>
                  <p rend="justify">– Fele mienk s fele tied; viszonzá az első.</p>
                  <p rend="justify">– Én pénzem veszélyeztetém, tehát többet érdemlek s fáradtam is mellette.</p>
                  <p rend="justify">– No ugyan – jegyzé meg egy második czinkos – könnyü volt ott veszélyeztetni hol csak nyerhetél.</p>
                  <p rend="justify">– Egy szó mint száz itt van 3000 frt, még egy pár pezsgőt üritünk barátságunkért. Nekem ugy is több kell, házasodom. Akarjátok? </p>
                  <p rend="justify">– Legyen – egyezének mindnyájan, s mig a pezsgőt meghozák, az igért pénzt Frigotti asztalra olvasá. A palaczkok egymás után pattogtak.</p>
                  <p rend="justify">– Barátságunkért – mond Frigotti poharat emelve, s valamennyien fenékig üriték.</p>
                  <p rend="justify">– Arád egészségeért – dadoga az első ittasan.</p>
                  <p rend="justify">– Inkább erszényeért – jegyzé meg Frigotti s fajtalan röhögés tölté el a szobát.</p>
                  <p rend="justify">– Megengeded-e, kérdé a másik, hogy majd nődnek udvaroljak?</p>
                  <p rend="justify">– Szives örömest, csak aztán aranyaira ne kaczérkodjál.</p>
                  <p rend="justify">– Isten őrizz, hisz ha szükségem leend, fogsz te rajtam segiteni.</p>
                  <p rend="justify">– Jó barátok maradunk.</p>
                  <p rend="justify">– Hanem, szólamla a harmadik czimbora, mit csinálsz majd Emmivel?</p>
                  <p rend="justify">– Világos örökösödés utján rád marad.</p>
                  <p rend="justify">– Nem bánom, csak a gyerekekről illően gondoskodjál.</p>
                  <p rend="justify">– Grófiasan, hisz holnapután vagyonával együtt birtokomban van a dus Klementina.</p>
                  <p rend="justify">– Ne többé e szent nevet ily bünfészekben, riada egy hang a szegletből, s Szigety Béla villogó szemekkel lépe elő.</p>
                  <p rend="justify">A leázott czimborák ijedve vánszorogtak föl üléseikből.</p>
                  <p rend="justify">– Miért nem – kérdé Frigotti – hisz Klementina…</p>
                  <p rend="justify">– Ismétlem – vága közbe Béla – ne mond ki e nevet mert undok szádban beszennyeződik.</p>
                  <p rend="justify">Frigotti széket ragadva gunyosan mondá. </p>
                  <p rend="justify">– Uracskám! ismerkedni szeretne.</p>
                  <p rend="justify">– Kezedbe való a szék, mert ily aljas emberekhez csak korcsmai verekedés illő.</p>
                  <p rend="justify">– Ez sok – kiálták mindnyájan, s ki székkel ki gyertyatartóval rohanta meg Bélát.</p>
                  <p rend="justify">– Vissza alacsony gazemberek! – dörgé Béla izmosan ragadva meg egy asztalt, – különben velőtlen koponyátokat zuzom össze.</p>
                  <p rend="justify">Az öt szerencse lovag – mert ennyien valának – rémülve nézett egymásra, s midőn bámulásokból felocsudtak, Béla már elhagyá a szobát. Az éji kalandorok fejcsóválva ismét poharakhoz ültek kivéve Frigottit, ki közülök eltünék.</p>
                  <p rend="justify">Az éj dermesztő hideg vala, s a tiszta hold rezgő sugarait a folytonosan szállongó hó ezüstlő fényben lövelé vissza.</p>
                  <p rend="justify">Az utczák gyászcsendét csak egyes haladók lábai alatt recsegő hó zavará, ugy látszott, mintha minden kihalt volna s a hólepel alá temetett természet elhunytát a bús hold néma fájdalommal kesergé.</p>
                  <p rend="justify">A Bélautcza szegletén hirtelen fordult be egy ifju, könnyü tánczöltözetben, csak vállán lebegett rövid palást. Az ifjn sebesen haladt, s a fagyasztó hideg daczára kalapját kezében tartván, kendőjével homlokát törlé.</p>
                  <p rend="justify">– Megállj! riada utánna egy nyers hang.</p>
                  <p rend="justify">Béla határozatlan állott meg, s el nem gondolhatá, hogy futásban keressen-e menedéket, vagy bevárja e gyanus embert? midőn egy álorczás előtte terme, s tőrt vonva haraggal suttogá:</p>
                  <p rend="justify">– Silány féreg! meggyaláztál én tanu nélkül állok boszut. </p>
                  <p rend="justify">– Fegyveres kézzel éji időben valakit megtámadni! ez haramiaság – mond Béla egy lépést hátrálva – ez orgyilkosság!</p>
                  <p rend="justify">– Nevezd tetszésed szerint, csakhogy engem czélhoz vezet.</p>
                  <p rend="justify">– És mi az?</p>
                  <p rend="justify">– Téged elnémitani – viszonzá az álzott s indulatosan rohant Bélára. Egy sikoltás, s a hó tiszta fehérét a lecsorgó vér veres foltokkal szinezé. A két ferfiu izmosan ragadá meg egymást, rövid küzdés után földön hevert a megtámadó, s Béla mellére térdelve csavará ki annak kezéből a tőrt.</p>
                  <p rend="justify">– Mindenekelőtt szemtelen pofádat akarom látni – mond Béla a hóban fetrengőnek álarczát letépve. – Tudtam, hogy ily alacsonyságra más nem vetemülhet – folytatá, Frigottira ismervén. – Hah bukott olasz gróf! gyalázatosan elüzendő hadnagyocskám, hamis játékos, haramia czimbora és orgyilkos, kezemben van életed!</p>
                  <p rend="justify">Frigotti rémülve tekintett föl, mert Béla magasra emelé a vértől pirosló tőrt.</p>
                  <p rend="justify">– Kegyelem! hörgé Frigotti – vagy siessen gyilkos szándékát – teljesiteni.</p>
                  <p rend="justify">– Nem Frigotti – én nem ölök, csak ismerd el, hogy életed kezemben van.</p>
                  <p rend="justify">– Elismerem.</p>
                  <p rend="justify">– S most hogy szemtelen pofádat oly körökbe ne told többé, egy örök bélyeget ütök rá.</p>
                  <p rend="justify">– Oh irgalom!</p>
                  <p rend="justify">– Gyilkosnak?</p>
                  <p rend="justify">– Legyen ön nagylelkü.</p>
                  <p rend="justify">– Gyáva semmirekellő! menj czinkosaid közé dőzsölni, de emlékezzél! még halálod órájában is emlékezzél ezen éjre! – Frigotti elvánszorgott, s Béla kendőjét vérző sebére nyomva, lakába melytől csak nehány lépésnyire volt, tért.</p>
                  <p rend="justify">* * *</p>
                  <p rend="justify">Lámpája gyönge világánál ült Arthur. Eszméi különös tárgyon édeleghettek, mert ajkán gyakran lebegett egy-egy édes mosoly; majd ismét komoly lőn, szemei elsötétültek s homloka összeredősödött; minden neszre felriadt s szemeit erősen ajtóra szegzé, mintha rég várna valakit.</p>
                  <p rend="justify">A ajtó nagyot csattant, Béla jött be s fáradtan veté magát egy karszékbe.</p>
                  <p rend="justify">– Hol késtél? kérdé Arthur.</p>
                  <p rend="justify">– Engedj kissé pihennem mert erő kell – viszonzá Béla.</p>
                  <p rend="justify">– Mit látok te vérzesz.</p>
                  <p rend="justify">– Csak karom van megsebesitve.</p>
                  <p rend="justify">– Az egekért! te veszélyben valál szólj, hol? mikor?</p>
                  <p rend="justify">– Arthur! – kezdé Béla üléséből fölemelkedve s válláról palástját ledobva – Arthur! – folytatá Béla a legérzőbb hangnyomattal – ismered Frigotti grófot.</p>
                  <p rend="justify">– Igen.</p>
                  <p rend="justify">– Csalatkozol.</p>
                  <p rend="justify">– Nem értelek.</p>
                  <p rend="justify">– Elhiszem. Oh barátom nincs név elég aljas ezen embert nevezni, nincs szín elég fekete őt lerajzolni. Frigotti uram egy hamis játékos egy orgyilkos. </p>
                  <p rend="justify">Arthur őrülten szökött fel pamlagáról, s Béla kezét erősen megragadva kinosan mondá: lehetlen, te hibázol.</p>
                  <p rend="justify">– Tehát a gazdag keleti öltönyü csakugyan?</p>
                  <p rend="justify">– Frigotti volt – vága közbe Béla.</p>
                  <p rend="justify">– Ő engem érzékenyen megsérte – mond Arthur villogó szemekkel – menj, hivd őt ki élet-halálra. A holnapután csak egyikünkre derülhet föl.</p>
                  <p rend="justify">– Mit? te oly bélyegzett gazzal, oly silány féreggel vivnál? Nem az meg nem történhetik. Különben sem fogadná el a gyáva, ezt a sértés után ejtett kétes szavai is gyanitatják.</p>
                  <p rend="justify">– Igazad van.</p>
                  <p rend="justify">Arthur egy szenvedő sohajjal roskadt vissza pamlagára. Klementina az ő neje! – s a szó elhalt ajkain; Béla merően nézett barátjára, s nagy megilletődésének okát rettegve taglalá. Egy gondolat borzasztó és szivrepesztő villámként nyilalta át agyát, megrázkodott a gondolattól, s keblét ezer rémes sejtés tölté el, ő le vala sujtva. Arcza elhalványult, ajkai remegtek, feje égett, midőn Arthurhoz közelitve annak kezét gyöngéden érinté.</p>
                  <p rend="justify">– Arthur – mond síri tompa hangon – te szereted Klementinát.</p>
                  <p rend="justify">– Igen – lőn a halálos válasz.</p>
                  <p rend="justify">Béla az asztalhoz fogódzott hogy erejét vesztve porba ne omoljék. Lelkét erősen rázta meg Arthurnak egyetlen szava, szivébe gyilkot nyilalt, s az ajk, melyről csak mennyeit hallott, melyről a barátság üdvét oly édesen csokolá, most megnyilt hogy halált mondjon. Béla lassan székére ereszkedett, fejét karjára lankasztá, s keblének hullámzó kintengerével küzde. Halálcsend és két szenvedő lélek vala a teremben. A két bajtárs eszméje egy határnál állapodott meg, a két kebelt azon egy veszteség marczangolá, s a két kebelt ugyanazon fájdalom dulta, ők mindketten Klementinát szereték.</p>
                  <p rend="justify">Két ifju egyaránt szellemdús, látta maga előtt a vélt mennyet elzárni, ábrándképeit eltünni s szerelmét letiporni, – oh ez rettenetes! Mindkettő szeplőtlen jellemű, müvelt és értelmes. Egyike gazdag, s kincshalmai közt szenvedő, mert mi neki hiányzott azt a világ minden kincse pótolni képtelen volt.</p>
                  <p rend="justify">Sok irigy szem tekint a gazdagok csillogó termei felé, azon hiedelemben, hogy ott boldogság, gyönyör és kéj egymást váltva minden szenvedést kizárnak, hogy a fényhez, mely onnan leragyog, nem fér bánat, hogy ott minden bir a fény, vigalom és megelégedés özönébe merül; pedig tekintsük figyelemmel házi életök rejtekeit, s fogunk találni boldogtalant, aránylag tán többet, mint a szegényebb sorsuaknál. Meg van nekik is saját fájdalmuk, s ők azt hiszík, hogy más kebel nem érezheti oly mélyen a sors súlyos csapásait, és szinte csalatkoznak. Két dolog van, melyet születésével mindenki örököl a szenvedés és halál.</p>
                  <p rend="justify">Másika ellenben szegény vala, – de e perczben egy keleti fejedelem minden értékeit rakhatták volna lábaihoz, s ő megvetendné, mert vágyai nem vagyon után sovárognak, boldogságát nem egyedül kincs föltételezé, hisz ha ő Klementinának Frigottivali összekelését meggátolhatná is, barátja áll előtte, kinek szivét megvérzeni minden vétkek vétkének képzelé. </p>
                  <p rend="justify">Arthur nem gyanitá, hogy Béla Klementinát szereti, s igy fájdalma sokkal szelidebb volt, mint kesergő barátjáé.</p>
                  <p rend="justify">Szótlan s epedve viraszták keresztül a kinos éjt, gondolataik gyakran találkozának, mert mindkét kebelt egy tüz emészté, mindkét szivnek egy tüz ásta sirját, de a gondolatot nem követé szó, különben is ez méregként csak halált osztott volna.</p>
                  <p rend="justify">Arthur levelet kapott, s az üdvözlő nap, közelfekvő jószágaira vezető uton, társát pedig ágyban találta. Béla testi és lelki beteg volt. Lázrohamában rémesen látta feltünni Klementinát Frigotti karjain, majd Arthur kétségbeeséseit nézte, mint zagyva beszédéből érteni lehetett, az egész napi folytonos küzdés után végre erőt vőn rajta az álom.</p>
                  <p rend="justify">Arthur eltávozott, részint a sürgetős levél folytában, részint azért, hogy látni ne kénytessék, mikép vezeti halálos ellene oltárhoz azt, kinek egyetlen mosolyáért vagyonát, csókjaért életét, szerelmeért lelki üdvösségét is elhagyta volna, nehogy látni kénytessék, miként emel egy gaz, boldogságot, szive romjain. Ő az egybekelést gátolni akarta, de félt az emberek éles gúnyától, rettegett, hogy szive szentségét, szerelmét a mérges nyelvek nevetség tárgyaul használandják, s még ezt is eltüri vala másoktól, de ha Klementinát e lépésért guny, vagy őt az imádott hölgy haragja éri, ugy őrült szenvedése a legborzasztóbb sirt nyitotta volna meg előtte. Czélszerűbbnek találta hát elhagyni a helyet hol szivvirágait durva lábakkal letiporják, nem látni a kezet, mely élte rózsáját leszakitja, s nem nézni a kéjt, mely vérén vásároltatik. Minden módhoz ragaszkodott, sorsával kibékülendő, minden utat megkisértett bánata lecsillapitására, de szive sokkal melegebben szeretett, hogysem rövid perczek alatt keblében a lángoló tüzet elnyomhatná. Elméjét ezer tárgyakra árasztá, s még is e gondolatnál akadt meg: vajjon Klementina boldog leend-e? – ha könyvet vőn, a lapokat értelem nélkül forgatá el, mert szivét, agyát csak Klementina foglalá el.</p>
                  <p rend="justify">Fusson bár hova a szenvedő szerelmes, átokként kiséri szerencsétlen szenvedélye, s mínél tovább van a kedves alaktól, annál mélyebben eszi magát marczangoló fájdalma a kebelbe. Ily esetben nincs maradása, mert ha az ember nem szerettetik, az imádottnak tekintete éget, szava öl, vidorsága lankaszt, bánata kétségbe ejt, mosolya búsit, enyelgése megzavar, – s futni vágy a szerető; ha távol van, elméje kifárad a sok gondtól, álma inkább gyilkoló, mint erősitő, keblét öntüze emészti s vére lázadva tódul szive felé, ugy rémlik neki, mintha a kedves közelében a fájdalom édes lenne, mert csak látásából is kéjt remél szihatni, – és vissza vágy a szerető.</p>
                  <p rend="justify">Egy hetet tölte Arthur jószágán, éltében a leghosszabbat. Itt uj csapás érte; a levél agg atyja veszélyes betegségét tárgyazta. Nem viraszhatott a kedves beteg ágyánál, mert alig ért ki elég korán arra, hogy atyai áldást nyerjen. Arthur ismét uton vala a város felé, semmivel sem nyugodtabb kedéllyel, mint elmentekor, mert atyját elveszté; s mert ez vala a nap, melyen Klementinának Frigottival örökké egyesülni kellett.</p>
                  <p rend="justify">* * *</p>
                  <p rend="justify">– Hány óra? – kérdé Béla lázas álmából felriadva.</p>
                  <p rend="justify">– Tiz – válaszolá szolgája.</p>
                  <p rend="justify">– Tiz!? – egek! még egy óra s Klementina keblén azon alávaló gaz háboritlan élvezendi a menny kéjeit! még egy óra s a szabaditásnak még csak reménye is sírba hanyatlik. Isten adj erőt! mert mindenkép gátlanom kell az egybekelést. Arthur nincs hon, irnom kell – – – nem, nem! én reszketek, fejem ég, de inkább összezuznám, mint e gondolat gyilkolja, hogy Klementina szerencsétlenségét én akadályozhatám vala, s nem tevém. Klementina! te mentve léssz! – Egy szolga fölsegité az ágyból s roppant gyorsasággal öltözködött, kalapját vevé s lankadtan rogyott vissza. Arthur! sohajtá, tenyerét erősen nyomva homlokához – Arthur! – ismétlé oly hangon mely szerelmet és félelmet gyanittat.</p>
                  <p rend="justify">Hosszu szünet után könyt törüle szeméből, fölugrott s magasztosan mondá: Legyen! birja ő, én nyugodtan türöm veszteségemet, s mint élethalálra küzdő elszántan rohant ki.</p>
                  <p rend="justify">*</p>
                  <p rend="justify">Gr. Lipkeyéknél diszöltönyü vendégsereg zajlott a csarnokban, gróf Frigottit szerencse kivánások örömével környezék a férfiak, Klementina pedig, a szép hölgykoszorú legszebb virága, zokogva csüggött anyja nyakán. Az óra megkondult s gr. Lipkeyné ihletett lélekkel adá egyetlen gyermekére áldását; – a kocsik előrobogtak.</p>
                  <p rend="justify">Az ajtó megnyilt s Béla halálsápadtan jött be. Frigottin tekintete rövid ideig fönakadt, azután Klementina anyjához közeledve remegő hangon mondá:</p>
                  <p rend="justify">– Nagysád! kegyeddel szólani szeretnék.</p>
                  <p rend="justify">– Egy óra mulva, ha sürgetős, viszonzá gőgösen a grófné.</p>
                  <p rend="justify">– Késő lesz; jegyzé meg Béla egész bizonyossággal.</p>
                  <p rend="justify">– Nem hallá ön, egy óra mulva – rivallá közbe Frigotti.</p>
                  <p rend="justify">– Igen, no tehát szólok. Nagysád! ha kegyed leánya boldogságát, háza becsületét érdekében tartja, ugy e frigytől visszalépend.</p>
                  <p rend="justify">A jelenvoltak kérdezőleg tekintének egymásra.</p>
                  <p rend="justify">– Őrült ön? mond Frigotti, vagy mi köze e frigyhez?</p>
                  <p rend="justify">– S ön kérdi azt? hahaha! hisz ha képzelhettem volna, hogy ön grófocskám csakugyan képes ily szemtelenségre, most az igért bélyeget homlokán viselné.</p>
                  <p rend="justify">Gr. Lipkeyné eltávolitá Klementinát.</p>
                  <p rend="justify">– Igen uram! – folytatá Béla előbb kezdett beszédét, én kimélni szoktam mindenkit, mig hallgatásom bünné nem fajul; azért mondjon le igényeiről s távozzék, különben itt tépem le álarczáját, nem pedig az utczai kövezeten.</p>
                  <p rend="justify">– Uracskám! kezdé fölindulva Frigotti – előbb őrültnek hivém, de most azt kell tartanom hogy semmirekellő.</p>
                  <p rend="justify">– Hidje azt, ha e hite boldogítja. Most azonban utoljára kérdem: el fog-e távozni, mielőtt itt bemutatnám.</p>
                  <p rend="justify">– Azt tartom, itt engem mindenki ismer. </p>
                  <p rend="justify">– Csak én nem ugy-e? – veté hozzá Béla éles hangon – no tehát ismerkedjünk. Kié e tőr?</p>
                  <p rend="justify">– Ez – állitá Frigotti – a multkori álarczos bál éjjelén lopatott el tőlem, mint emlitém is már. Föltalálta a tolvajt?</p>
                  <p rend="justify">– Szemtelen! kiálta Béla, hát karomon nem önnek orzkeze ejtett e tőrrel sebet, ugyanazon álarczos bál éjjelén?</p>
                  <p rend="justify">– Minő silány rágalom! no lássa uracskám, ha ön megrontásomat csakugyan czéljaul tüzé ki, valószinűbb hazudságokkal kell vala előállania, nem pedig nevetségesekkel.</p>
                  <p rend="justify">– Hazudság? – o gyáva Frigotti! tehát tudják meg, hogy ezen Frigotti egy fosztogató társulat tagja, gazczimborák főnöke, hamis játékos.</p>
                  <p rend="justify">– A vád – mond elkomorodva a házinő – súlyos, én sajnálnám, ha…</p>
                  <p rend="justify">– Igen – vága szavaiba Frigotti – ki fogja mindezeket bebizonyithatni?</p>
                  <p rend="justify">– Én – hangzott egy belépő férfi ajkiról.</p>
                  <p rend="justify">Frigotti elnémult, s kékült ajkait fogai közé szoritá, az érkezettben a bál éjjelén kifosztottat ismervén meg.</p>
                  <p rend="justify">– Öcsém Gyula! te nálam…? – csodálkozék gr. Lipkeyné.</p>
                  <p rend="justify">– Bár fogadásom volt, kegyed házába többé nem lépni, azt meg kelle szegnem, mert szinte érdekemben fekszik Klementina sorsa. Őt jöttem megmenteni. – Gróf ur! ismer-e engem.</p>
                  <p rend="justify">– Soh se láttam.</p>
                  <p rend="justify">– Ugy hát a velem jött egyéneket sem ismerendi – s egy nőt két gyermekkel vezetett be a megnyitott ajtón.</p>
                  <p rend="justify">Frigotti megdöbbenve szemeit földre süté.</p>
                  <p rend="justify">– Tekintsen ide gróf ur, e gyermekek öntül kenyeret fognak kérni.</p>
                  <p rend="justify">Frigotti szemeit elfödé s kevés ideig habozott, azután körültekinte s a jelenlevők szemeiben könyüt látván rezegni, érzékenyülve kiálta fel:</p>
                  <p rend="justify">– Igen, én e gyermekek atyja vagyok! – s szivéhez ragadá a kisdedeket. Huzamos csend, zavar, követé e jelenetet. Némelyek arczán nemes részvét, másokén káröröm mutatkozott.</p>
                  <p rend="justify">– De – mond Frigotti – ki adott önnek uram jogot, gyermekeimet szégyenszemlére kiállitani, e nőt meggyalázni.</p>
                  <p rend="justify">– Saját viselete.</p>
                  <p rend="justify">– Istenemre! ez többé nem fog megtörténhetni. Emilia kövess oltárhoz e perczben.</p>
                  <p rend="justify">– Megálljon – mond az idegen – legyen ön jó atya, munkás polgár, de előbb eddigi büneiért lakolnia kell. Önt mint hamis játékost, mint csalót a haditörvenyszék elé állitom.</p>
                  <p rend="justify">– Engem? – ön? – haha! kicsoda ön.</p>
                  <p rend="justify">– Én uram? én gr. Várdai ezredes vagyok, ön pedig foglyom. Mig ön fenyiték alatt büneiből ki fog tisztulni, e gyermekek atyja én leszek.</p>
                  <p rend="justify">– A törvénynek engedelmeskednem kell – fejezé be Frigotti a beszédet s némán követé az ezredest.</p>
                  <p rend="justify">Klementina tapsolt e nem várt szerencsés fordulaton.</p>
                  <p rend="justify">* * *</p>
                  <p rend="justify">Ez alatt Arthur haza érkezvén, szolgáit eltávolitá szobájából, s egyedül maradt keserü bánatával. Azt hitte hogy az elhatározó óra már ütött, s Klementina elválhatlanul Frigottié. Miért e bánat – gondolá – s megnyugvást keresett abban, hogy Klementina, Frigotti kebelén, még boldog lehet, hisz engem – sohajta utánna – soh se szerethetett volna. De hát ha boldogtalan leend, hátha mégis szivét megnyerhettem volna, ugy legyen világom a pokol, hogy nem iparkodtam gátolni. Ekkor egy levél ötlött szemébe, önkénytelenül nyult a lap után s olvasá. A levél Klementinának Bélához irt levele volt. Mint villámtól sujtott megrázkodék, ujra átfutá tartalmát, és szoborrá merevült. A lapot görcsösen szoritá markába arczszine elváltozott, s a meglepetéstől kábultan tántorga a közel falhoz, szeme harmadszor is a lapra esett, kékült ajka megnyilt s e szókat rebegé: „Béla! te hallgattál, te nem vagy őszinte barát. Istenem! sohajta utánna – két lénynek boldogsága függött egyetlen szavamtól, s őrült szenvedélyem annyira elkábita, hogy a szenvedőnek nem értém panaszát. – E perczben Béla toppant be az ajtón, szemeiben öröm s ajkán mosoly ült.</p>
                  <p rend="justify">– Klementina? kérdé Arthur hirtelen barátja elé sietve. – Szabad, viszonzá Béla oly hangon, mely éleszt és sujt.</p>
                  <p rend="justify">– Szabad! oh hát oknélküliek valának kifakadásaim. Bélám! e nem várt hir egekbe emel.</p>
                  <p rend="justify">Bélának főgyönyöre volt mindenkor barátja örömein örvendeni, s most ez zavará meg őt, ez ejté kétségbe. Roppant küzdések közt veté magát Béla Arthur karjai közé, barátját keblére ölelé s szenvedőn sohajtott.</p>
                  <p rend="justify">– Béla! – kezdé Arthur – te valamit titkolsz s ez téged emészt?</p>
                  <p rend="justify">Béla hallgatott.</p>
                  <p rend="justify">– Tehát egy szavad sincs barátod számára.</p>
                  <p rend="justify">– Oh Arthur! kiálta Béla erős kitöréssel – Arthur! nekem futnom kell. Most utoljára dobogott szivem sziveden, utoljára szoritom baráti kezedet. Oh ez rettenetes! ha álmodtam volna, hogy valaki kebledről le akar szakitani, elátkoznám az éjt, mely e borzasztó képet varázslá elém, ha félreértés, irigység s rágalom szakadást eszközlött volna köztünk, az Istent leimádtam volna az égből, hadd boszulja a vétket, vagy földultam volna a poklot, hogy a sátán segitségével kiirthattam volna faját az ármány koholóinak; ha harag taszitott volna el valaha egymástól, kezeimet öngyilkossággal fertőztettem volna meg, mert te igaz, te istenadta barát vagy. Távol tőled éltem kopár, kedélyem bús, szivem megszaggatott leend, és mégis mennem kell. Arthur! holnap mulhatatlanul elutazom, tán sokára, tán örökre. Okát ne kérdd.</p>
                  <p rend="justify">Arthur egy meleg könycseppet törle ki szeméből, s Béla kivánatában megegyezett.</p>
                  <p rend="justify">Az utazási előkészületek megtétetvén, Arthur kérte Bélát, hogy gr. Lipkeyekhez kisérné el. Béla szivét erős fájdalom ragadta meg, szólni akart, magát kimentendő, de azt nem tehette a nélkül, hogy szive titkát el ne árulná. Barátjára tekinte, ki angyalszeliden s nyugodtan mosolyga. Béla nem állhatott ellent s hullámzó kebellel követé induló barátját. </p>
                  <p rend="justify">*</p>
                  <p rend="justify">A napi események után a grófné rosz hangulatban volt, ezt választásábani keserü csalódása okozhatá. Rettegett azonban attól is, hogy látogatói elég gyöngédtelenek lesznek volt kegyenczét Frigottit emliteni, s zavarodása fokonként növekedett. Klementina ellenben vidor és enyelgő volt.</p>
                  <p rend="justify">Oh ifju kebel! irigylendő boldogságod, mig nem tudod a bút eltitkolni, s az örömet divat s illedelem korlátai közé szoritani; romlatlan szived Istenhez dobog, mert ismeretlen előtted az emberek álnoksága, szavad mennyei zengzetü, mert érzelmeid hű tolmácsa. Ó százszor boldog kebel! melyhez nem fér még a tettetés kigyója.</p>
                  <p rend="justify">Beszélgetésük darab ideig közönyös dolgokról folyt; végre Arthur a grófnéhez fordulva tudtára adá, hogy jövetele czélját szeretné kijelenteni.</p>
                  <p rend="justify">A grófné őt meghallgatni késznek nyilatkozván Arthur ünnepélyesen kezdé.</p>
                  <p rend="justify">– Nagysád! Klementina szabad; – a nevezett elpirult, Béla reszketett.</p>
                  <p rend="justify">– Szeretném – mond a grófné – ha ön erről hallgatott volna.</p>
                  <p rend="justify">Őszinteségemhez nem férhet sértés, tudja meg tehát én mint kérő vagyok itt.</p>
                  <p rend="justify">– Kimélet az egekért kimélet! esdeklé a szép Klementina.</p>
                  <p rend="justify">– A grófnét ha e nyilatkozat meglepte is, tetszését nem palástolhatá el, s feddőleg tekinte remegő lányára.</p>
                  <p rend="justify">Béla ereiben a vér majd felhevült, majd jéggé fagyott; arcza majd halálsápadt, majd lángvörös lőn. Ajka elkékült, s görcsösen fogódzott székébe, mert feje szédült, szeme káprázott. Oh Arthur! gondolá magában, ha tudnád, hogy szavad ereimbe mérget csöpögtet, keblembe kétségbeesést hoz, s szivembe gyilkot döf, elhallgatnál.</p>
                  <p rend="justify">Rövid csend lőn, mialatt Béla székéről fölvánszorga s távozni akart. Arthur kérése őt akadályozá s leült a kinpadot végig türni. Arthur, Arthur! – füzé gondolatit tovább Béla – tudtodon kivül mi drága árt szabtál barátságodnak.</p>
                  <p rend="justify">– Nagysád! – mond Arthur – az ifju, ki Klementina birásaért esd, gazdag.</p>
                  <p rend="justify">– És én – sohajta magában Béla – földhöz sujtott szegény.</p>
                  <p rend="justify">A grófné kétértelmüen válaszolt.</p>
                  <p rend="justify">– Mondom gazdag – folytatá Arthur gazdagabb mint én.</p>
                  <p rend="justify">– Tehát nem te?! vága közbe őrült kitöréssel Béla.</p>
                  <p rend="justify">– Nem, kinek nevében jövök, Klementinától is szerettetik Nagysád! adja megegyezését – Klementina s Bélára mutatva – s e két nemes kebelt boldogitandja.</p>
                  <p rend="justify">Béla szoborrá merevült. Klementina zokogott s a grófné arczán haragpir ömle el. Arthur szelid mosollyal közelite a grófnéhez s halkan mondá:</p>
                  <p rend="justify">– Béla nagybátyja gazdag, mig ő az örökség birtokába jut, javaim kölcsönözzenek neki fényt, Klementina sorsához méltót. Adja Klementinát Bélának Nagysád, sok kellemetlenséget fog elháritani. Szabad válaszát kérnem?</p>
                  <p rend="justify">– Két óra mulva.</p>
                  <p rend="justify">– De Arthur – kezdé Béla most föleszmélve – honnan?</p>
                  <p rend="justify">– Pszt! – vága közbe a kérdezett – e levél? sokat fölfedezett.</p>
                  <p rend="justify">– Mit? – riada a grófné – leányomtól levél! hah! minő lealacsonyitás.</p>
                  <p rend="justify">– Hidje el Béla miatt soh sem lesz oka pirulni – mond Arthur a grófné szavait neheztelve.</p>
                  <p rend="justify">– A tatárba! már annyit szaladgáltam s hasztalan – hangzott a belépő Gyulának ajkiról. – –</p>
                  <p rend="justify">Ah bocsánat hogy ily szelesen rontok be. Üdvet barátim de mi oka hogy ily zavart helyzetben vagytok.</p>
                  <p rend="justify">Klementina a kérdező karjai közé szaladt, s megvallá szerelmét, Arthur ajánlatait.</p>
                  <p rend="justify">– Hogyan – csodálkozék Gyula – s ön kedves néném?</p>
                  <p rend="justify">– Többé semmi kifogásom, – adá megegyezését a grófné, legyenek boldogok.</p>
                  <p rend="justify">– Igy szeretem önt – mond Gyula nénje kezeit csókolva.</p>
                  <p rend="justify">A szerelmes pár előtt a nem várt menny megnyilt. Béla Arthur kezét melegen szoritá, s az eszközölt üdvet megköszönni nem volt szava. Arthur! kezdé végre Béla, hisz multkori nyilatkozatod egészen mást gyanittatott velem, – Arthur mély lélekzetet vőn s egyik kezét Bélának másikat Klementinának nyujtva mondá.</p>
                  <p rend="justify">– Láttam a szerelem országa nem az én országom, mert mig más virágos téren rózsát szed, engem tövisei marnak, de egy férfiunak nem szerelmi érzelgés egyedüli hivatása, s azért bánom hogy egy perczig kétségbe estem sorsomon. Más téren keresek gyönyört, szinte szellemit, más virág nyujtsa illatát, szinte kellemest; más istennő adja nekem ihletét, szinte fellengzőt, s én boldog leszek: ezentul napjaim müvészetnek szentelvék. Kedvesim én elhagylak, utamban kisérjen azon öntudat, hogy kiket forrón szeretek, boldogok. Holnap Olaszországba utazom, s onnan tovább.</p>
                  <p rend="justify">– Tehát együtt mehetünk – kiállta közbe nagy örömmel Gyula.</p>
                  <p rend="justify">– Legyen – fejezé be Arthur a beszédet – de előbb szent kötés egyesitse a boldog párt.</p>
                  <p rend="justify">Kevés óra mulva kivánata teljesült.</p>
               </div>
               <div type="div3">
                  <head>Egy Álzott Tréfa</head>
                  <p rend="justify">Reggeli kilencz óra mult; ez különben elég késő, de báléj után dicséretre méltó és példás szorgalomra mutat, ha valaki ezen időben foglalkozásai után lát. Én ásiték, szemeimet vörösre dörzsölém, s ajkim közé szivart gyujtva, kalapomat fejembe nyomtam. Ki valék menendő.</p>
                  <p rend="justify">Ajtóm felpattan, s Házay Gyula ront be.</p>
                  <p rend="justify">Nevetségesb alakot alig láték. Arczában különös vegyülete volt a boszankodás, gúny, álmatlanság és jókedv kifejezésének.</p>
                  <p rend="justify">– Hova készülsz? kérdé, magát egy karszékbe vetvén.</p>
                  <p rend="justify">– Dolgaim után látok viszonzám.</p>
                  <p rend="justify">– Negyed órát nem szentelhetnél nekem?</p>
                  <p rend="justify">– Szivesen.</p>
                  <p rend="justify">– Először is adj reggelit.</p>
                  <p rend="justify">– Azonnal.</p>
                  <p rend="justify">A gép alá tüzet gyujték, s két percz mulva zamatos thea párolgott előttünk.</p>
                  <p rend="justify">– Mit mondék neked teljes életemben? – kezdé Gyula iszonyu füstfelleget fuva a boltozat felé.</p>
                  <p rend="justify">– Sok jót és roszat. </p>
                  <p rend="justify">– Jót, rám vonatkozólag? csalatkozol, roszat? eleget.</p>
                  <p rend="justify">– Most hát valami kedvezővel jösz?</p>
                  <p rend="justify">– Ideje volna. Barátom! a mennyi apró boszantás, kellemetlenség és baj van a világon, az mind engem kinoz.</p>
                  <p rend="justify">– Mint mást is, csakhogy te érzékenyebben veszed.</p>
                  <p rend="justify">– Hidd el, ha én egy lányba szeretek, az három hét alatt okvetlen férjhez megy; ha pedig hölgy történetesen rám veti szemeit, az, ha nem világ csufja is, legalább irtózatosan szeplős, vagy sánta; ha az előadás vagy egy páholyi szép érdekel, s az egész szinházban csak egyetlen magas ember van, az okvetlen előmbe vetődik, hogy szemeim előtt azt, mit látni szeretnék, eltakarja; ha valaki titokban akar hozzám jönni, két dologtalan szolgaló ajtóm előtt kezd fecsegni, két óráig el nem mozdul, s a ‚légyott‘ elmarad; ha nővel, az előre kitervezett jel ajtóm előtt egy köhintés, hiába lesem, mert az udvarban elkezdenek fát vágni, hogy valamennyi ajtó és ablak rezeg belé; ha érdekem kivánja, hogy holdas éj legyen, előre fogadok rá, hogy beborul.</p>
                  <p rend="justify">Tölts kérlek theát, s halld mi történt ismét.</p>
                  <p rend="justify">– Kiváncsivá teszesz.</p>
                  <p rend="justify">– Mint láthatád, tizenegy órakor oda hagyám a fényes bált.</p>
                  <p rend="justify">– Vettem észre.</p>
                  <p rend="justify">– Ah! pedig mennyi dicső alak, eszményi szépség, drága öltözék, ragyogó világitás, elragadó zene és eleven társalgás volt. Tündérországban képzelé magát az ember. </p>
                  <p rend="justify">Öt gyönyörü teremtésnél mutattatám be magam. Mindegyiktől egy tánczot kértem, mindenre el valának igérkezve; a hatodiknál sikerült a harmadik négyest megnyernem.</p>
                  <p rend="justify">Egy oszlophoz dölve az unatkozót játszám, pedig lehető legjobban mulaték; a terem hullámzott, az arczok mosolyogtak, itt-ott érdekes szembeszédeket tapasztaltam. Sohaj, bók, csipős megjegyzés, elmés ötlet és sületlenségek hangzának mindenfelől fülembe.</p>
                  <p rend="justify">A zenészek négyest jelentének.</p>
                  <p rend="justify">Siettem fölkeresni tánczosnémat. Majd elájulék, ő már körben állott egy ifju piperkőcz karán.</p>
                  <p rend="justify">– Nagysád! – szólitám meg – ez a harmadik négyes.</p>
                  <p rend="justify">– Igen – viszonzá egykedvűen.</p>
                  <p rend="justify">Az ifju ajkán villámkint láttam egy mosolyt elvonulni.</p>
                  <p rend="justify">– Feledé – kérdém a szépet – kinek igérte a tánczot?</p>
                  <p rend="justify">– Oh nem.</p>
                  <p rend="justify">– E szerint én leszek oly szerencsés…</p>
                  <p rend="justify">– Ön téved – viszonzá sebes pillantásokkal, merően rászegzett tekintetem fulánkit nem birván el – önnek szünóra után igérém a harmadikat.</p>
                  <p rend="justify">– Igen fogok örvendeni, ha az igért négyest jövő farsangon tánczolhatom el nagysáddal, ma csak részesitsen mást e kegyben, én várni fogok – ezzel balsarkamon megfordulék, s a ruhatárig meg sem álltam.</p>
                  <p rend="justify">Ilyen kellemetlenség csak engem érhetett!</p>
                  <p rend="justify">Ha dús örökség nézne rám, s nagybátyám haldoklanék, fogadom, engem a guta ütne meg halála előtt két órával; a csatában az első ágyugolyó, ha mindjárt nem az ellenség lőné is, okvetlen engem találna.</p>
                  <p rend="justify">Köpenyemet vállamra vetém, s álarczos bálba sieték.</p>
                  <p rend="justify">Emlitést sem érdemel, hogy a bérkocsi üvegtáblái csörömpölve hulltak a kövezetre, midőn az ajtót magam után bevágtam.</p>
                  <p rend="justify">A tarkaság, zaj, fesztelenség s álzottak sivitó beszéde eleinte felvillanyozott; pezsgő segedelmével e hangulat mindinkább élesztve lőn bennem. Enyelegtem, mulattam, sőt szokásom ellenére elménczkedtem is, mint ki ügyeit roszul kezdé, de felségesen végezte, egész megnyugvással szállásomra sieték. Alvásra nem volt kedvem, tehát pongyolába öltözve karszékbe vetém magam s elmélkedtem az élet örömeiről, mulandóságról és…</p>
                  <p rend="justify">– Kérlek csak nem akarod elbeszélni okoskodásidat?</p>
                  <p rend="justify">– Nem, de most kezdődik regényem.</p>
                  <p rend="justify">– Tehát regény?</p>
                  <p rend="justify">– Figyelj csak. Merengésimből az előszobábani erős csengetés riaszta fel. Másodszor ismét. „Ki zavarhat éjfél után fél háromkor?“ gondolám, s a gyertyát kezembe ragadva, kimenék ajtót nyitni. Szemem szám elállott. Álzottan egy női teremtmény dőlt be. Kezemet hevesen megragadá; érzém, hogy egész testében remeg.</p>
                  <p rend="justify">Karcsu derekát gyöngén átöleltem, s kifejezhetlen érzések között bevezetém a pamlagra.</p>
                  <p rend="justify">– Ön férfi és lovag – kezdé ő – védjen.</p>
                  <p rend="justify">– Ki ellen? – kérdém büszkén neki egyenesedve.</p>
                  <p rend="justify">– Mindenekelőtt kérem – esenge – intézkedjék, hogy üldözőim itt ne találjanak.</p>
                  <p rend="justify">– Azonnal. – A lépcsőkön lerohanék, a házmesternek öt forintot nyomtam szurkos markába azon utasitással: hogy idegent semmi ürügy alatt a házba ne bocsásson, s kinek keresni valója van, engem reggel is megtalál.</p>
                  <p rend="justify">A házmester előbb a bankjegyre pillantott, azután rám, végre karait mereszté ki annak jeleül, hogy ő kész értem birkozni.</p>
                  <p rend="justify">– Aludjék nyugodtan – mondá – jót állok, nem fogja önt s kedvesét háborgatni senki.</p>
                  <p rend="justify">Alig végzé szavait, midőn a kapuostrom megkezdetik.</p>
                  <p rend="justify">– Ha ügyesen végez – biztatám a ház cerberusát – reggel két annyit kap.</p>
                  <p rend="justify">– Bizza csak rám – ezzel a kapu felé lépdelt s én visszasieték.</p>
                  <p rend="justify">Ajtómhoz érve kissé megállapodám, hallgatandó a szóvitát. Egy percz mulva a kapu becsápódék, zárjában a kulcsot nyikorogni, s rá mindjárt a házmester lábcsoszogását hallám. Vidor tekintettel léptem az ismeretlen elé.</p>
                  <p rend="justify">Ő nyájasan nyujtá nekem kezét. Minő kéz volt az! parányi, puha és meleg. Ajkimhoz vonám.</p>
                  <p rend="justify">Darabig szünet volt, keze kezemben pihent. – Érzém a villányszikrákat, mint szöknek át ereimbe. Egy percz alatt vérem forrt, fejem lángola s lélekzetem rövidült.</p>
                  <p rend="justify">– Ah! – gondolám – a balsors elég soká üldözött, de én kitartartó valék, s valahára feltünt szerencsecsillagom.</p>
                  <p rend="justify">Ismeretlenem hirtelen felugrék, az ablakhoz rohant, homloka körül két tenyerével a gyertya világa ellen árnyat képeze, s szemeit az utczai sötétbe mereszté.</p>
                  <p rend="justify">El valék ragadtatva! a gyönyörü termeten festői redőzettel hullámzott végig egy fehér atlasz bő köntös, melyet a karcsu derékhoz kék selyem vastag zsineg szorita, s elől két nagy bojtban végződék, a nyakcsigánál pongyolán visszaesett fejtakaró hegyes végén háromszinü és nagyságu bojt fityegett. A mérséklett magasság, széles váll, karcsu derék a legkecsesb termetet árulák el; a tömött fekete haj, kék szemek, parányi kéz és láb meggyőzének a nő szépségéről; tüzes tekintete, a rózsaajkak s eleven mozdulatai fiatalságát bizonyiták. A köntöst diszitő széles bruxelles-i csipkék izletes használata némi elegancera mutatott.</p>
                  <p rend="justify">– Szerencse fia! – kiáltám.</p>
                  <p rend="justify">– Gondolod? én ís gondoltam, először életemben czikázott át agyamon e merész gondolat.</p>
                  <p rend="justify">– A mennykőbe! álzottad csak nem volt boszorkány?</p>
                  <p rend="justify">– Több volt.</p>
                  <p rend="justify">– Nos, nos?</p>
                  <p rend="justify">– Hirtelen megfordul, engem kézen ragad, s egy átelleni ablakra mutatva kérdé:</p>
                  <p rend="justify">– Mit lát ön ott?</p>
                  <p rend="justify">– Gyertyavilágot – viszonzám.</p>
                  <p rend="justify">– Hát még?</p>
                  <p rend="justify">– Két árnyat. </p>
                  <p rend="justify">– Nézze jól, nem vehetné ki?</p>
                  <p rend="justify">– De igen, az egyik férfi a másik nő.</p>
                  <p rend="justify">– Tehát nem csalatkozám! – zokogá fejét tenyerére fektetve.</p>
                  <p rend="justify">Én siettem őt vigasztalni, magam se tudtam miért.</p>
                  <p rend="justify">– Uram! – kezdé szinpadi állásából neki egyenesedve – én önnek sokkal, felette sokkal tartozom.</p>
                  <p rend="justify">Én szerényen bókolék.</p>
                  <p rend="justify">– Férjem zsarnok, kedvesem hűtlen, láthatja hogy igen szánandó vagyok.</p>
                  <p rend="justify">Én fejemet lógázva sohajték.</p>
                  <p rend="justify">– Ön férjem boszuja ellen megvéd, s ön által kedvesem hűtlenségéről meggyőzödöm. Az ott – monda a világitott ablakra intve – ő.</p>
                  <p rend="justify">– A boldog! – sohajtám.</p>
                  <p rend="justify">– Hogyan? – kérdi álzottam egy lépést előre téve – ön boldognak nevezi azt, ki nekem ily pokoli helyzetet szül.</p>
                  <p rend="justify">– Irigylendő boldognak – mondám kézen ragadva őt, – ki ennyi szépséget, ily bájt csak egy pillanatig is sajátjának neveze. Legyen könyörületes, s csak egy perczre tegye le álarczát.</p>
                  <p rend="justify">– Az lehetetlen.</p>
                  <p rend="justify">– Bizott védelmemben, lovagiasságomban, bizzék hát hallgatásomban is – ezzel bársony álarcza után nyultam.</p>
                  <p rend="justify">Ő arczához kapott, egy lépést tőn hátra, feddőleg mondván:</p>
                  <p rend="justify">– Ön visszaél helyzetemmel. Illik ez?</p>
                  <p rend="justify">Válasz helyett karszékbe vetém magam, tenyeremet égő homlokomra nyomtam s hullámzó keblem indulatival küzdék.</p>
                  <p rend="justify">Teremtettél valaha magadnak eszményképet? bizonyosan, hisz túl vagy az első ifjuság évein, pedig e nélkül a férfikort elérni lehetlen. Ideálod a legjobb esetben csak félig hasonlithata az enyémhez. Remek festő ha képzelődés után teremt, soh sem adkat oly sikerült müvet, mintha gyönyörü minta áll előtte. Én ideálom termetét, ajkait, szemeit láthatám, kezét érintém, s hallám csengő hangját; mi több, hatalmamban volt! de ő helyzetére és lovagiasságomra hivatkozék, ez engem lefegyverze. Mennyi indulatroham viharzott át keblemen!? mennyi költői eszme hasogatá velőmet!? azt hivém, megőrülök.</p>
                  <p rend="justify">Harmatos puha kezét homlokomon végig simitám. Sajátszerű érzés futá el idegeimet, s delejes álom környeze.</p>
                  <p rend="justify">– Megjelenésem s e viselet – kezdé kedves hangon – nemde rejtélyes ön előtt?</p>
                  <p rend="justify">– Megvallom, igen.</p>
                  <p rend="justify">– Eloszlatom kételyeit. Férjem mogorva, hideg, vén és számoló; őt soh sem szeretém. Családi vagyon-állapot miatt nejévé kelle lennem, mint nő szánandó valék; szerelmemet egy férfi birá, az megcsalt, mint kedves szerencsétlen vagyok!</p>
                  <p rend="justify">– De bizonyos arról? – kérdém részvéttel.</p>
                  <p rend="justify">– Oh igen; már régen gyanakodva rá, meggyőződést szerzendő, ma az álarczos bálba mentem és nem csalódtam, ő ott volt, s mindig egy nő oldalán.</p>
                  <p rend="justify">Ismeri ön a féltékenység kinait? oh azok rettenetesek! </p>
                  <p rend="justify">Mindig szemmel tartám, s midőn együtt távozának, nyomba követém. Férjem ugy látszik rám ismert, miután hasonlót tőn. Kinzóim ama házba tüntek el, férjem már már utolért. Kétségbeesetten tekinték körül, ön ablakait világitva láttam, s a nélkül hogy gondolkoztam volna, becsengeték. Ismeri helyzetemet, remélem, irántami itélete nem leend szigorú.</p>
                  <p rend="justify">– És az a nyomorult önt megcsalá!</p>
                  <p rend="justify">– Pedig ifju vagyok.</p>
                  <p rend="justify">– És szép.</p>
                  <p rend="justify">– Legalább udvarlóim azt mondák.</p>
                  <p rend="justify">Nehány kisérletet tevék a leálarczozásra, de sikeretlen, mit különben nagyon erőtetni sem merék, nehogy a bennem helyzett bizalmat s lovagiasságot sértsem.</p>
                  <p rend="justify">– Uram! az idő eltelt, nem volna szives eltávolitásom iránt intézkedni?</p>
                  <p rend="justify">Egyet sohajték, s bérkocsi után küldtem, az rövid idő alatt a kapu elé robogott, s miután az utczát végig vizsgáltatám, ha nem leskelődik-e valaki, a szép ismeretlennek köpenyét vállaira adám.</p>
                  <p rend="justify">– Önzéstelen védelme, udvarias viselete s lovagias bánásmódja örökre lekötelezett – igy vőn bucsut.</p>
                  <p rend="justify">– És ne halljak kegyedről többé semmit? helyzetéről, mely annyira érdekel, ne kapjak tudósitást?</p>
                  <p rend="justify">– Szavamat adom, fog kapni.</p>
                  <p rend="justify">– Mikor?</p>
                  <p rend="justify">– Még ma.</p>
                  <p rend="justify">Ezzel karomba fogózék, s engem az ajtó felé vonczolt. Lábaimra ónsuly nehezült.</p>
                  <p rend="justify">– Csak el fog kocsimig kisérni. </p>
                  <p rend="justify">– Ah – igen.</p>
                  <p rend="justify">A sötét előszobában még egyszer megállapodám.</p>
                  <p rend="justify">– Mit akar? – kérdő ő.</p>
                  <p rend="justify">Ez kegyetlenség, tőlem ily hidegen megválni.</p>
                  <p rend="justify">Válasz helyett álarczát levevé, s ajkaimra forró csókot nyoma. Megszédültem ez élvben.</p>
                  <p rend="justify">– Most siessünk – sürgete.</p>
                  <p rend="justify">Én engedelmeskedém.</p>
                  <p rend="justify">Midőn a kocsi tova robogott, szivemet vélém utána szakadni.</p>
                  <p rend="justify">Mellre lankasztott fővel, s lehangoltan térék szobámba.</p>
                  <p rend="justify">Az egész oly álomszerű, oly mesés alakban tünt fel előttem.</p>
                  <p rend="justify">Szavait, alakját s megjelenését emlékembe visszaidézve sokáig elmerengtem. Kész regényt láték belőle, s hatásra számitólag tervezém ki azon pillanatot, midőn rejtélyes hölgyem magát megismertetendi. Láttam vért folyni, hol a magamét, hol az áruló kedvesét; a férjt is elképzelém, halovány arcz, keskeny szederjes ajkak, apró de eleven szemek, őszbevegyült fő és kezében villogó tőr.</p>
                  <p rend="justify">Sokáig, felette sokáig ábrándoztam s egyszerre azon ébredék, hogy az utczán már javában járkálnak.</p>
                  <p rend="justify">Most jő a java, vigyázz el ne ájulj. Iróasztalomhoz lépdelék, órámon megtekintendő: ha vajjon érdemes-e még lefeküdni? képzeld – arany horgonyórámat nem találám helyén. Jól emlékszem, haza jövetelemkor még felhuzám s halomba emelkedő hosszu arany lánczra rézsint fektetém, az óra lánczostól hiányzott. </p>
                  <p rend="justify">Hova tünhetett? mindent felkeresék, mintha csak a föld nyelte volna el.</p>
                  <p rend="justify">Szobámban az álzotton kivül azóta senki sem járt.</p>
                  <p rend="justify">Ajtómon kopogás.</p>
                  <p rend="justify">– Szabad.</p>
                  <p rend="justify">Egy idegen férfi lép be.</p>
                  <p rend="justify">– Uram! – kezdé szokott idvezlet után – önnél az éjjel egy álzott volt.</p>
                  <p rend="justify">– Ismeri? – kérdém elragadtatással, többé nem a személy érdekelt, hanem órám után aggódék.</p>
                  <p rend="justify">– Nem – viszonzá hidegen – ép azért jövék önhöz, én a ruhatárnok vagyok. Azon hölgy a mult bálra egy ékes öltözéket bérelt ki, s megszökött vele. Én nyomban követém a házig, itt a házmester ellenszegült, s azt mondá, ha követelésem van, reggel jelentsem magam önnél. Itt vagyok uram, vagy a fehér atlasz dominot, vagy 45 pftot követelek.</p>
                  <p rend="justify">– Kára 45 pgő ftra rug?</p>
                  <p rend="justify">– Igen uram, itt az árjegyzék.</p>
                  <p rend="justify">– Szerencsés ember!</p>
                  <p rend="justify">– Hogyan?</p>
                  <p rend="justify">– Mert az enyim négyszáz negyvenre megy.</p>
                  <p rend="justify">– Nincs időm tréfálni, fizessen vagy bepanaszlom.</p>
                  <p rend="justify">– Igen uram, de engem jobban meglopott.</p>
                  <p rend="justify">– Az a kegyed hibája, miért fogadá be.</p>
                  <p rend="justify">Különben ez embernek igaza volt… fizetnem kelle.</p>
                  <p rend="justify">Két órával ezelőtt e levelet kapám. Olvasd.</p>
                  <p rend="justify">„Nemes lovagom!</p>
                  <p rend="justify">Sorsomról tudósitni igérém. Bátorságban vagyok, köszönöm irányomban tanusitott gyöngéd viseletét.</p>
                  <p rend="justify">Ön mivelt férfi, tehát tudni fogja, hogy egy álzottnak igen sok szabad, bocsánat hát a kis tréfáért, mit önnel üztem, hiába, ez szabadalmunk. Mit zsarnok férjemről, hűtlen szeretőmről regélék, egy szó sem igaz. Annyi azonban igaz, hogy önnél kellemes órát tölték, minek emlékeül óráját vivém el, ön cserében szivemet birja.</p>
                  <p rend="justify">Nekünk soh sem szabad többé látnunk egymást, isten önnel örökre. Ha nem fogja tudni, hányat ütött az óra, emlékezzék rám</p>
                  <p rend="justify">lekötelezettje<lb/>a fehér domino.“</p>
                  <p rend="justify">– Mit mondasz hozzá? – kérdé tőlem Gyula.</p>
                  <p rend="justify">– Azt, hogy ily érdekes esemény után lehetlen theát reggelizni, – ezzel egy üveg cognacot nyiték fel.</p>
                  <p rend="justify">– Nem bánom, hát tölts, de senkinek se szólj, szégyenlem, hogy igy rá szedtek.</p>
                  <p rend="justify">– Szólni? szavamat adom, senkinek, hanem irni fogok. Széped egészségére.</p>
                  <p rend="justify">– Ne gunyolj, ilyesmi rajtad is megtörténhetik.</p>
                  <p rend="justify">– Teljes lehetetlen.</p>
                  <p rend="justify">– Miért?</p>
                  <p rend="justify">Mert… mert… az okát elhallgatom. Éljen a farsang és az elmés álzottak!</p>
               </div>
               <div type="div3">
                  <head>Leküzdött Szenvedés</head>
                  <p rend="justify">Pestbuda fölött sűrü felhőtömeg fátyolozá az eget, s mintha tengert karolt volna magához, oly nehéz cseppekben özönlött az eső; a gyéren aggatott lámpák kétes világot árasztának szük körükben, az utczák népetlenek valának, pedig az esti kilencz óra még nem hangzék el, s azt lehete hinni, hogy egész város mély álomba szenderült, ha az ablakfüggönyökön áttörő gyenge fény nem bizonyitja, hogy a kietlen őszi est zivatara elől mindenki barátságos hajlokába vonult.</p>
                  <p rend="justify">A Terézkülváros egyik elhagyatott utczájában egy bérkocsi ázott. Nem messze tőle két egyén, szorosan esernyő alá rejtőzve suttogott, fölöttük történetesen egy lámpa pislogott, melynek segitségével az egyikben aszott nőre, a másikban divatos uracsra lehete ismerni.</p>
                  <p rend="justify">– Lépteket hallok, – mond a nő az ifju köpenyét megrántva, s mindketten falhoz vonultak. E perczben férfialak közelite hozzájok, s a gyanus személyzetet megpillantván, észrevétlenül lopódzott egy közel kapu alá az előtte rejtélyeseket kihallgatandó.</p>
                  <p rend="justify">– Ugy, ugy, – folytatá az ifju félbeszakitott beszédét – Sára lelkem! számitásom nem csalhat. </p>
                  <p rend="justify">– Hej téns ur! – sopánkodék a nő – e kisérletben sokat veszélyeztetek.</p>
                  <p rend="justify">– Ugyan mit? a Bőgőzy család kegyét? aranyokon vásárlom meg.</p>
                  <p rend="justify">– De ha tényen kapatva igazság elé állittatom.</p>
                  <p rend="justify">– Ne szabadkozzék oly soká, itt van 20 arany felpénzül, ha Jankát elhozza, kétannyit adok, s ha vállalatunkban baj éri, pártfogásomra számithat. No azt hiszem ezzel beérheti, most pedig ne pazarolja az időt, hanem lásson dologhoz.</p>
                  <p rend="justify">– No hát Isten nevében – fejezé be a bérkocsira vánszorgó nő. – Egy percz mulva az ifju egyedül állott.</p>
                  <p rend="justify">Több ifju hölgy s gyermek vidoran mosolygó arczczal ült teritett asztal körül, s ártatlan enyelgés, jó kedély füszerezé az egyszerü estelit; rejtély, elmés mondat a barátságos társaságot gyakran hangosb kaczajra inditá, s ilyenkor az elnöklő korosabb hölgy illedelem korlátiba utasítá a kis pajzánkodókat. Itt egy magánintézet növendékeit látjuk, aggodalom, bú és fájdalom nélkül, izletes vacsora mellett egészséges étvágygyal.</p>
                  <p rend="justify">Már hálaima zengett le a tiszta ajkakról, midőn a szobalány azon tudósitással jött be, hogy Janka kisasszony kerestetik.</p>
                  <p rend="justify">Egy alig 16 évet haladott delitermetü igen-igen szép leányka lebege végig a teremen; kiváncsi társnői közől néhányan utána lejtettek. Kevés idő mulva Janka visszatért; arczán öröm s ijedtség nemét, a zavart bizonytalanságnak láttatá.</p>
                  <p rend="justify">– Nos – mi hir? – kérdé a nevelőné.</p>
                  <p rend="justify">– Elíz kisasszony! – mond Janka örömmel – kedves mamám megérkezett; de – folytatá könycseppet morzsolva szét emlényszemében – roszul van.</p>
                  <p rend="justify">– Megtörte kissé az utazás.</p>
                  <p rend="justify">– Engem magához kiván.</p>
                  <p rend="justify">– De e nedves, hideg időben.</p>
                  <p rend="justify">– Sára, a házgondviselőné mondá, – ő jött ide.</p>
                  <p rend="justify">– Én nem tagadhatom meg anyád kérését, ámbár megvallom, nincs kedvem téged éj idején elbocsátani. Na, de ha jó anyád szeretne látni, siess. – Ezzel a szép lányka derült homlokára nyomá ajkit nemével az anyai szeretetnek.</p>
                  <p rend="justify">Janka köpenyt vőn, s futtában társnéit sorba csókolván, nyilsebességgel szaladt le a lépcsőkön. Sára már a bérkocsiban várt, midőn Janka annak ajtaját szelesen becsapva, bizalmasan ült a különben igen fecsegő, de most hallgatag Sára mellé.</p>
                  <p rend="justify">– Sára! ön ma oly különös előttem, oly gondolkozó, mond hosszu szünet után a kecses leányka.</p>
                  <p rend="justify">Sára közönyös mosolyt erőltetett redős ajkira. Szóljon – folytatá agállyal Janka – tán veszélyben forog anyám.</p>
                  <p rend="justify">– Dehogy viszonzá a fölszólitott – legfölebb kis főfájása van.</p>
                  <p rend="justify">– Atyám is megjött?</p>
                  <p rend="justify">– Nem.</p>
                  <p rend="justify">– Bátyám tudja már anyám ittlétét?</p>
                  <p rend="justify">– Alig hiszem. – Itt a társalgás megszakadt, mert Janka kérdéseire száraz feleleteket kapván, unta tovább is ostromolni társnéját, de mindemellett igen türelmetlennek látszék.</p>
                  <p rend="justify">– Mikor érkezett anyám? – kérdé hosszu szün után Janka. </p>
                  <p rend="justify">– Félóra előtt. – Lőn a válasz, s a beszélgetés ismét megszakadt.</p>
                  <p rend="justify">Végre a kocsi megállapodék, ajtaja felnyilt, s az angyalszelid szüz dobogó kebellel pattant ki belőle, kedves anyja ölelésére sietve; de mennyire meg lőn lepetve, midőn egészen ismeretlen helyen találta magát; saját szemeinek sem akart hinni, az uralkodó sötétségben keresvén tévedést; de minden erölködése daczára is képtelen volt magát tájékozni.</p>
                  <p rend="justify">– Az Istenért hol vagyunk? – kérdé a még mindig ülésén veszteglő Sárától.</p>
                  <p rend="justify">– Igen jó helyen – viszonzá a homályból egy férfihang.</p>
                  <p rend="justify">A kocsis előre megfizetett szerepét jól betanulván, a gyeplőt megrángatá, és tova haladt átkozott terhével – Sárával.</p>
                  <p rend="justify">Janka egy sikoltással utána akart futni, de férfikéz tartá vissza, s e pillanatban ezer alakban ezer rém lézengett előtte; hangja elakadt, s ájulás környezé.</p>
                  <p rend="justify">– Mit remegsz angyali gyermek? – hisz bátorságban vagy, biztatá az ifju a gyöngélkedőt.</p>
                  <p rend="justify">– A mennyire – riada egy dörgő férfihang – gazember keze között lenni bátorságos – s izmos kéz ragadá galléron azon ifjut, kit Sárával oly meghitten láttunk tanakodni. Egy kanyarítás, s a párisi köpeny, nemes tulajdonosával együtt sárban fetrengett.</p>
                  <p rend="justify">– Ördög és pokol! kém! – orditá a földhöz sujtott, – ezért véres elégtételt fogsz adni.</p>
                  <p rend="justify">– Neked? bitófát süttetnék homlokodra, ha tehetném; neked a becsületrablónak, az erkölcstolvajnak? hordd el magad, különben féregként tiporlak össze, s hogy most többet nem kaptál, köszönd e szegény hölgy ijedtségének.</p>
                  <p rend="justify">A kalandor nem mondatá magának másodszor az elutasitó szót, hanem sáros kezét görcsösen ökölre szoritván, homlokára sujtott, s boszút lihegve rohant el.</p>
                  <p rend="justify">Az idegen Jankához fordult, ki reszketve függött karján.</p>
                  <p rend="justify">– Kisasszony! – szólitá – hová vezessem?</p>
                  <p rend="justify">Janka akadozva rebegé ki szállását, s karöltve elindultak. Hosszú csend után a hölgy elvesztett öntudatát visszanyervén, mennyei édes hangon mondá:</p>
                  <p rend="justify">– Uram! én önnek mondhatlan hálával tartozom ön éltemet menté meg.</p>
                  <p rend="justify">– Nem nekem – viszonzá vezetője – a gondviselésnek, hogy engem ezen alávaló terv fölfedezéséhez vezérlett. Mit én tevék, az kötelesség volt.</p>
                  <p rend="justify">– Oh uram! éltemben ma érzem először parányiságomat! Ön annyit tőn értem, s én nem tehetek önért semmit.</p>
                  <p rend="justify">– Legyen nyugodt – mond az idegen, s köpönyét összébb vonva, Jankát is figyelmezteté, hogy magát hűlés ellen védné: a hölgy gyermekileg engedelmeskedék. Némán haladtak; a csöndet csak az ereszekről leomló vizroham zavará. Halt! – kiálta a férfi egy hazatérő bérkocsisra; ez ügyes fordulattal mellettök teremvén, további parancsra várt, az ismeretlen közlé vele Janka szállását, s a kétszeresen követelt díjt szó nélkül lefizetvén, a lyánkát kocsira segité.</p>
                  <p rend="justify">– Szabad-e tudni mentőm nevét? – rebegé esdve a hölgy.</p>
                  <p rend="justify">A férfi mellőzve a választ, hajtást parancsolt a kocsisnak, ki e szóra gépileg emelvén ostorát lovaira, elrobogott. Az ismeretlen kissé gondolkozék, mintha e kaland valami keserü érzelmet lázított volna föl kebelében; néhányat lépett, s ismét merengésbe sülyedt; azután olyat sohajtott, mintha sulyos tehertől szabadulván, megkönnyebült volna s elsietett.</p>
                  <p rend="justify">A rózsatéren megfeszitett erővel rángatá egy lyányka a csengetyüt – nem sokára lábcsoszogás volt hallható, ezt zárnyikorgás követé, a kapu megnyilt s az ott pislogó lámpa gyönge sugárival Janka halavány arczára világita, ki sebesen szaladt föl a lépcsőkön, félelemmel tekintvén vissza, mintha rém követné; s néhány percz mulva hófehér karát nevelőnéje nyaka körül fonván, zokogva panaszlá el a vele történteket, itt szerető kebelben meleg részvétre talált. Szegény gyermek! ő sirt a nélkül, hogy tudta volna, a derék férfi minő botránykövet tiprott össze előtte. Azt hitte, halálra akarták hurczolni, és nem gondolhatá el, miért? ellenben a nevelőné tekintetéből ki lehete venni, mikép ő a dolgot eredeti szennyében látja ugyan, de azt az ártatlan növendék előtt elhallgatá, szilárdul eltökélvén magában, Sárát reggelre törvényhatóság kezébe adni, ki azonban elég jós szellemmel birván, még azon éjjel mindjárt a gaztény után elillant.</p>
                  <p rend="justify">Janka lefekvék, gyöngéd tagjai remegtek, s a kellemetlen esemény csak most kezdé teljes hatását gyakorlani idegzetére, gyakran összeborzadt, vállán ama férfikéz súlyát érezvén; majd ismét élesre fent kést látott dobogó szive felé villogni, s minden nemeit az erőszakos halálnak átgondolván, félénken rejté gazdag fürtű fejecskéjét a takaró alá, majd ismét csontvázakat szemlélt sírjaikból kiemelkedni, fülét gyászmeneti hangok tölték el, mig lassan erejét veszítve elaludt.</p>
                  <p rend="justify">Álma sem volt sokkal nyugalmasabb.</p>
                  <div type="div4">
                     <head>II.</head>
                     <p rend="justify">P...i vendéglő éttereme a mindennapi szokás ellenére üres volt, s csak egy félreeső asztalnál ült néhány ifju méla csöndben, gyakran koczczantva poharaikat.</p>
                     <p rend="justify">– Gazsi! mond az egyik – nem türhetem a teli poharat, valaha fenékig szoktad volt színi.</p>
                     <p rend="justify">– Dejszen – viszonzá a megszólitott – most sem cselekszem máskép, s azonnal tettleg bizonyitá.</p>
                     <p rend="justify">– Szinte azt hittem – folytatá az első – hogy hanyatlottál egykori borfogyasztó erődben.</p>
                     <p rend="justify">– Soha – erősité Gazsi – vagy legalább halálos ágyamig nem.</p>
                     <p rend="justify">– Igy szeretem a vig czimborát, te csak lelke maradsz a dőzsölő társaságnak, – dicséré az imént szóló – de, veté utána, a többiekhez intézve szavait – mit szuszogtok oly álmosan? Istenemre gyávaság! ennyi ember, s képtelen egy kis pezsgőt elfogyasztani. Poharat kézbe: éljenek a jó pajtások!</p>
                     <p rend="justify">– Éljenek! – viszhangozák mindnyájan.</p>
                     <p rend="justify">– Élj te is Feri barátom! – tevé utána egy szőke ifju, ki szavát eddig nem hallatá. – Ezt élénk mozgás követé, a poharak összecsengtek, a palaczkok tartalma fogyni kezdett, s a lankadt arczokon kedvsugár ömlött végig.</p>
                     <p rend="justify">– A felköszöntés engem is illet – mond egy ujdon érkezett vendég. </p>
                     <p rend="justify">– Mennykő! üdvezlé Gazsi a hivatlant, – te az ördöggel czimborálsz.</p>
                     <p rend="justify">– Meglehet.</p>
                     <p rend="justify">– De ugy van – erősité Gazsi – különben ily zivatarban födél alatt ülnél.</p>
                     <p rend="justify">– Hát a kalandok hol maradnának?… Pinczér! vizet – ekkor előlépett, bemocskolt köpenyét egy székre dobá, s mosdani kezdett.</p>
                     <p rend="justify">A vig társaság a fülig sáros uracsot bámulá.</p>
                     <p rend="justify">– Bárócskám! – kezdé Feri kaczagva – te ugyan megmérted az utczát!</p>
                     <p rend="justify">– Ördög és pokol! – dühönge báró Garády – nyakát tekerem ki annak a…</p>
                     <p rend="justify">– Kinek? kinek? – kérdék egyhangulag.</p>
                     <p rend="justify">– Hm! egy bérkocsis teli torokkal rám kiálta, – én hirtelen el akartam ugrani, megcsúsztam… és… és…</p>
                     <p rend="justify">– És a sárba terültél, vága közbe Gazsi.</p>
                     <p rend="justify">– A mint látjátok! – No ez se baj; pinczér! taszíts elő még két palaczk pezsgőt, – de a javából ám.</p>
                     <p rend="justify">– A mint látom – ásitozá egy gyönyörü példája az éjjelezőknek – mi ott folytatjuk, hol három hét előtt elhagyók.</p>
                     <p rend="justify">– Ugy is kell azt – erősíté Gazsi – hisz egészen kiestünk a mulatsági modorból; – három hétig szünetet tartani, istenemre! az ily korhely ficzkóknak sok! most ujra bele kell okulnunk.</p>
                     <p rend="justify">E perczben egy magas halvány ifju toppant be arczán komolyság mély gondolkozással látszék összeolvadni. Első tekintete báró Garádyra esett, ki zavarodva forditá el róla szemeit. Hideg fejbillentéssel üdvözlé a jelenlevőket, s nem messze teritett asztalhoz ült. Az étlapot hirtelen átfutá, s kirendelé vacsoráját. </p>
                     <p rend="justify">A vigadók fejeiket összedugván gúnymosolyogva suttogák: „A különcz!“ azután napi eseményeikről beszéltek: egyik „rendezvous“-t mulasztott el, másik egy bizonyos győzelemnél lépett vissza, s mindenki elbizottan dicsekvék valamivel, kivevén Garádyt; ő szótlanul hallgatá társait.</p>
                     <p rend="justify">– No s – kezdé az ugynevezett különcz – báró Garády! miért nem regéli el ön is mai kalandját? hiszem, igen mulattatna.</p>
                     <p rend="justify">A felszólitott fölpattant, öklével az asztalra sujtott, s lángveres lőn, szeme tűzszikrát villogott a felhivóra, ajka megnyílt, szitkot dörgendő a vakmerőre, de az indulat annyira elönté, hogy csak ezt rebegheté: Uram!</p>
                     <p rend="justify">– Csak ugy gondoltam – mond a jeleneten legkevésbé sem indulva meg az érdeklett egyén – hanem volt-e valami kalandja?</p>
                     <p rend="justify">– Nem! veté feleletül báró Garády s leült.</p>
                     <p rend="justify">– Ez rendkivüli esemény – elmélkedék meglepetéséből fölocsudva Gazsi – az örökké közönyös Áldányit valami mégis érdekelni látszik, átkozott hideg vére melegülni kezd, s nyelve megoldatott. És a derék Garády nélkülem itta le magát, – kell-e ennél több?</p>
                     <p rend="justify">– Valóban – füzé tovább Feri a beszéd fonalát – Áldányi változásán magam is bámulok, és becsületemre! saját rovásomra még tiz pezsgőpalaczkból pattogtatnám ki a dugót, ha vele elbeszéltethetném csak egyetlen kalandját.</p>
                     <p rend="justify">Ezt harsány kaczaj követé.</p>
                     <p rend="justify">– Kár volna – ellenveté Áldányi – költségeskedni, mert beszédem egynek önök közül gazbélyeget sütne homlokára. </p>
                     <p rend="justify">E szók felrázták a társaságot, s zajosan rúgván ki maguk alól a széket, megtámadásra állottak készen.</p>
                     <p rend="justify">– Ez általános sértés – dühönge Feri – vagy nevezze meg – kire irányozvák szavai.</p>
                     <p rend="justify">– Ma nincs hozzá kedvem.</p>
                     <p rend="justify">– Mert gyáva vagy! – mond az imént szóló.</p>
                     <p rend="justify">– Fattyu! – kiáltá Áldányi – belőled bor beszél.</p>
                     <p rend="justify">– Hah én fattyu! ki merte ezt egy Bőgőzynek mondani? harsogá Feri teli torokkal, s az indulat első rohamában dühösen tekinte körül, valamit Áldányi fejéhez sujtandót találni.</p>
                     <p rend="justify">– Vessük ki! – határozá zajosan az ittas társaság. Bőgőzy lassan összeszedvén lelki erejét: Ha valaki – mond ő – hozzá merészel nyulni, – velem leend baja.</p>
                     <p rend="justify">– Ő czudarul megsértett – mond Gazsi.</p>
                     <p rend="justify">– Az az én gondom, majd elintézem vele. – Csak nem aljasodunk korcsmai verekedésre?</p>
                     <p rend="justify">Ezt általános helyeslő morgás követé.</p>
                     <p rend="justify">Áldányi fizetett, s Ferinek sokat jelentőleg mondá: Mi meg fogjuk egymást még érteni, – s erősen csapta be maga után az ajtót.</p>
                     <p rend="justify">– Hallatlan hiba volt – jegyzé meg Gazsi – csak igy szárazon elbocsátani.</p>
                     <p rend="justify">– Persze – igazolák mindnyájan.</p>
                     <p rend="justify">– Mit értitek ti? – korholá őket Feri – igyatok! veté utána erőltetett mosollyal, s feledjük mára e kedvetlen jelenetet.</p>
                     <p rend="justify">– Csak nem fogod annyiban hagyni? – tudakozá az egyik.</p>
                     <p rend="justify">Bőgőzy Feri, mert ő volt az, a szép Janka fivére, sértett önérzet büszkeségével nézte le a kérdezősködőt, s miután a fönebbi kérdést valamennyien ismétlék, nemes haraggal hagyá el a vendéglőt, bizonyossá téve pajtásait, hogy ez ügybeni viselete sem reá, sem társaira nem hozand szégyent. –</p>
                     <p rend="justify">Fél óra után a többiek is elszéledtek.</p>
                  </div>
                  <div type="div4">
                     <head>III.</head>
                     <p rend="justify">Mennyeibb ihlet egy család keblét meg nem szállhatja, mint hosszas távollét után a viszonlátás öröme. A gyermek sok édes álmát véli szerető anyja karjai közt létesülni; szerencse, és baleset oly melegen közöltetik, hogy a bizodalom szent hangja égi malasztként vonul át a kedélyen, s legőszintébb részvétre hevíti a szíveket. A szülők szerette gyermekeik tekintetében élni, és halni szeretnének: a világ legnagyobb kincsét hiszik keblökre ölelni, őket forróan zárva karjaik közé, s azoknak kedves beszédében magasra épitett reményök fokozatán látják magokat. Az Isten nem hiányzik ily jeleneteknél, hogy a cselekvésben imádkozókat üdvezítse.</p>
                     <p rend="justify">Ily fölséges helyzetben találjuk a Bőgőzycsaládot beszélyünk kezdete után két hétre. A szerető anya Janka kezét melegen szoritva figyelmezett annak beszédére; az atya komolyan gondolkozó arczot ölte, s keresztbe font karokkal asztalhoz támaszkodva hallgatá leányát. Feri pedig gyors léptekkel föl s alá járkált.</p>
                     <p rend="justify">– Holnap – mond Bőgőzy – de még ma tüstént rendeléseket teszek Sára felkutatására.</p>
                     <p rend="justify">– Dejszen – jegyzé meg Janka – Eliz kisasszony mindent elkövetett, a rendőrségnek díjt igért, de hasztalan. </p>
                     <p rend="justify">– A gazembernek – folytatá kis szün után Bőgőzy, csak annak szeretnék nyomába jutni. Megismernéd-e? – kérdé Jankától.</p>
                     <p rend="justify">– Oh atyácskám! hisz sötét volt, mint az enyészet éjjelén.</p>
                     <p rend="justify">– Hát ama derék férfiút? – kérdé az anya.</p>
                     <p rend="justify">– Ezrek közől is felelé Janka – ő oly derék, csakhogy nem akará magát megnevezni.</p>
                     <p rend="justify">– Minő szerénység! – kiáltá lángoló tekintettel Feri</p>
                     <p rend="justify">– Különös – tanakodék az öreg ur – mindkettőket azonegy estve környeze baj – de csakhogy veszély nem ért.</p>
                     <p rend="justify">– Hah! – mond Feri tombolva – én ráakadok enyémre. – Istenemre! ovakodni fog valaha engem megsérteni, vagy soha többé kezembe nem veszem pisztolyim!</p>
                     <p rend="justify">Az atya feddő tekintetet vetett rá, s bizonyossá tevé, hogy erről még szólandnak együtt.</p>
                     <p rend="justify">A harangok delet zúgtak, a szép idő sok embert csalt ki, s különösen a vácziutczában hemzsegett a nép. A dorottyautczán díszes fogatok robogtak végig, s a dunapart felé vonuló sokaságtól el valának lepve a járdák. Több ismerőseink közt a fönebb említett Bőgőzycsaládot is ott látjuk haladni. A sokaság a casinóban adandó hangversenyre sereglett össze, a jeles Staudigl’ férfias csengésü mély hangján bámulandó. Mennyi igéző alak! ah ifju Pest! büszke lehetsz szépeidre, s vádolható-e a pajzán ifjuság, ha ily isteni szemlénél vére föllángolván, meghitt barátok közt a bájos hölgyekrőli észrevételek elragadó, vagy érzelgő modorban, szün nélkül bizalmas suttogásban tétettek? Egyik élete angyalát, másik földi üdvét, harmadik mennyei boldogságát nézte hullámzó kebellel, nézte, mint hat rá a lágy ömlengésekben áradó, majd ismét viharként felzúduló felséges hangmüvész, s mindenik imádottja arczáról akará leolvasni, minő hangulatba hozá lelkét a zenészet</p>
                     <p rend="justify">Huszonnégy év, és semmi szenvedély, ifju kebel vágy nélkül: kihamvadt szív, és semmi remény! ez szinte hihetetlen, – de nézzétek a baloldali ablakpárkányzatok egyikéhez támaszkodó azon halvány ifjút, kinek tekintete lankadtan merül a tömegre a nélkül, hogy merengéseiből fölrázó tárgyra akadna – ez Áldányi: ha lát egy szép hölgyet, megnézi, mert szép, mint mi remek szobrot vagy müvészi festvényt, – érzelmei nem melegülnek föl, vére nem kering lázasban, lelke elveszité rugékonyságát. – Igen szenvedő állapotja lehet, – ugyan mi nyomhatja annyira?… ez az ő titka.</p>
                     <p rend="justify">Feri Janka mellől hirtelen fölpattant, udvarias bocsánatesdeklések közt a szük helyeken átvergődve Áldányi előtt megálla, őt kezének gyöngéd érintésével elmélyedéséből fölvervén. – Janka távozó bátyját szemmel kiséré, s látszatólag megdöbbent, Ferit az emlitett egyénnel látván beszédbe eredni. – Örömtül zavarttan fordult anyjához, valamit súgott neki, s midőn mindketten oda pillantának, Áldányi épen tárczáját nyitá meg, abból jegyet vön elő s Ferinek adá, ki egy tekintetet vete rá, zsebébe rejté, s keresőleg tekintvén végig, a teremből kirohant. Janka szemei annyi jóság, – oly részvéttel függtek most Áldányin, mintha szenvedéseit megértené, s fájdalmaiban osztakoznék, s ha annak tekintete feléje tévedt, az ifju hölgy szorulni érezé kebelét, de ereje nem volt, csak egy perczig is elvonni szemeit a rég keresettről.</p>
                     <p rend="justify">A hangversenynek vége lőn, s a hallgató közönség taps, és megelégedés közt oszlott el. –</p>
                     <p rend="justify">* * *</p>
                     <p rend="justify">Egyszerüen, de feltünő csinnal, s legválogatottab izléssel butorozott teremben egy tág karszék dagadozó vánkosai közt ült Áldányi olvasásba sülyedve. A léget hamvadó havanaszivar finom illata tölté el.</p>
                     <p rend="justify">Kopogás; ezt az ajtónak rögtöni megnyitása követé, s Bőgőzy Feri b. Garádyval toppant be. Üdvezlésöket Áldányi hideg fejbillentéssel fogadá, s a lapot megjelölve könyvét letevé. B. Garádyra átjáró tekintetet vetve, üléséből fölemelkedék, s óráját tekinté.</p>
                     <p rend="justify">– Ön – mond enyelgő mosollyal Ferihez – igen pontos.</p>
                     <p rend="justify">– Mert férfiu vagyok.</p>
                     <p rend="justify">– Annál könnyebb lesz önnel végeznem.</p>
                     <p rend="justify">– Jövetelem okát tudja?</p>
                     <p rend="justify">– Gyanítom.</p>
                     <p rend="justify">– Ön engem fattyúnak nevezett.</p>
                     <p rend="justify">– Mert akkor megérdemlé.</p>
                     <p rend="justify">– S a mellett marad?</p>
                     <p rend="justify">– Tanu nélkül szeretnék önnel szólani. Igenigen tisztelem a bárót – mond sajgó gúnynyomattal a háziur – de most fölötte lekötelezne, ha lakomat elhagyná.</p>
                     <p rend="justify">– Én Bőgőzy segéde vagyok – szólamlék b. Garády – s igy itt kell maradnom.</p>
                     <p rend="justify">– Ha szükség lesz önre – jegyzé meg Áldányi – nekem kevés beszélni valóm van Bőgőzy úrral. </p>
                     <p rend="justify">– Itt – viszonzá b. Garády – csak az határozhat, hogy visszavonja ön a sértést, vagy</p>
                     <p rend="justify">– Ön távozni fog – vága közbe felindulva Áldányi.</p>
                     <p rend="justify">– Legyen – egyezék bele Feri – hagyj magunkra.</p>
                     <p rend="justify">– Keress hát más segédet – mond Garády erősen csapva be maga után az ajtót.</p>
                     <p rend="justify">Áldányi a pamlagra mutatott – Feri nem fogadá el.</p>
                     <p rend="justify">– Csak röviden, – mond ez.</p>
                     <p rend="justify">– A mennyire lehet – felelé a megszólított.</p>
                     <p rend="justify">– A dologra hát.</p>
                     <p rend="justify">– Azonnal – kezdé Áldányi: önnek egy bátyja volt.</p>
                     <p rend="justify">– Igen – mit tartozik ez a dologhoz?</p>
                     <p rend="justify">– Ő szinte…</p>
                     <p rend="justify">– A becsület mezején esett el. Ez engem el nem rettent.</p>
                     <p rend="justify">– Van-e atyjának több fia?</p>
                     <p rend="justify">– Nincs.</p>
                     <p rend="justify">– Önnel nem víhatok.</p>
                     <p rend="justify">– Úgy szavát fogja visszavonni.</p>
                     <p rend="justify">– Mihelyt ön azt cselekszi.</p>
                     <p rend="justify">– Én ismétlem, – kiálta Feri.</p>
                     <p rend="justify">– S én még sem vívok.</p>
                     <p rend="justify">– Mert gyáva!</p>
                     <p rend="justify">– Állitása mellett marad még akkor is, ha szavamat adom, hogy az emlitett „bélyeg“ önt még távolról sem illette.</p>
                     <p rend="justify">– Igen.</p>
                     <p rend="justify">– Ugy önt megvetem.</p>
                     <p rend="justify">– Nevetséges módja az elégtétnek. Ön mátul fogva bizonyos lehet felőle, hogy bárhol találjam, megpiszkolom. Evvel kalapját minden illedelem ellenére föltette, s kirohant; kevés percz mulva lakásán volt, hol Janka nyugtalanul várta, sokat akart vele szólani; de komoly tekintetétől visszarettent.</p>
                     <p rend="justify">Feri atyja után kérdezősködék, s honn nem létéről értesülvén, őt legénye által haza kéreté.</p>
                     <p rend="justify">– Édes Feri – rebegé Janka tartózkodólag, ki volt azon ifju?</p>
                     <p rend="justify">– Mellyik? – dörgé a kérdezett ingerült hangon.</p>
                     <p rend="justify">– Kivel a hangversenyen beszéltél.</p>
                     <p rend="justify">– Ismered?</p>
                     <p rend="justify">– Ha ismerem-e? – mond Janka, ujjai közt hervadt rózsalevelet morzsolván szét – hisz ő volt.</p>
                     <p rend="justify">– Ő volt!? – vágott közbe Feri, – ő volt a nyomorult!? – nem kétszeres, százszoros boszú érje a czudart!</p>
                     <p rend="justify">Garády báró épen a perczben toppant be, midőn az elsápadt Janka szólásra nyitá ajkait.</p>
                     <p rend="justify">– Feri távozásra kérte nővérét, s ez engedelmeskedék azon esdéssel, hogy mielőtt Feri elmenne, egy rövid perczet szánna vélei igen fontos magánybeszédre. Feri megigéré.</p>
                     <p rend="justify">– Nos – kérdé Garády, midőn háborítlanul valának – mire mentél?</p>
                     <p rend="justify">– Megöl átkozott hidegvérüségével.</p>
                     <p rend="justify">– Tehát megtagadá?</p>
                     <p rend="justify">– Makacsul.</p>
                     <p rend="justify">– Előre tudtam, hanem tőlem egy szó, s elég őt rá birni, hogy akármellyikünkkel kilépjen. Lovagias uton nem végezhetünk vele, szükség kényszeritő eszközhöz nyúlni.</p>
                     <p rend="justify">– Derék – most bánom, hogy atyámért küldék.</p>
                     <p rend="justify">– Miért tetted azt?</p>
                     <p rend="justify">– Tanácsát ohajtám.</p>
                     <p rend="justify">– Hát gyermek vagy? ha ha ha! atyai tanácsot ilyes ügyekben! jőjj, még ma vért kell látnunk, s szinte erővel vonszolá.</p>
                     <p rend="justify">– Várj! – Jankának adott igéretemet…</p>
                     <p rend="justify">– Később teljesítheted.</p>
                     <p rend="justify">– Nem – felelé – s magára hagyá Garádyt, ki egykedvüen kezdé nézdelni a falra aggatott festvényeket.</p>
                     <p rend="justify">– Egy óranegyed mulva mellére lankasztott fővel lépett ki Feri, s gondolkozni látszék.</p>
                     <p rend="justify">Garády a teendőre figyelmezteté; de ő tagadólag rázta fejét.</p>
                     <p rend="justify">A báró épen hatályos beszéddel készült barátját ezen előtte fejthetlen helyzetből kiemelni, s alig esett át az előzményeken, midőn roppant bosszuságára el kelle némulnia Bőgőzy közbejötte miatt; arcza haragszint ölte, s néma hajlongás után atyjával hagyá Ferit.</p>
                     <p rend="justify">– Atyám! esde Feri – tégy jóvá mindent, én azon férfit, ki mindnyájunk tiszteletét, háláját érdemli – sértettem meg.</p>
                     <p rend="justify">– Kit!</p>
                     <p rend="justify">– Ki családunk becsületét, atyám reményeit, Janka boldogságát minden önzés nélkül megmenté. Oh! én pirulok viseletem miatt, de az átkozott bor, és társaim izgatása vittek oda, hogy alacsony sértéssel halmozzam őt, ő bánásomat hasonlóval torlá vissza, én következetes akarván maradni, lakába toltam magam, hol minden jogról megfeledkezve, illetlenkedém, s egy szócska Janka ajkiról elég volt, hogy megbánjam tettemet, hogy enmagam előtt piruljak.</p>
                     <p rend="justify">Az ősznek elég volt, hogy fia lelkébe egy vizsgáló pillanatot vessen, s szemében köny ragyogott, nemesb indulatot látván a szenvedély fölé emelkedni. Szeretettel szoritá meg az ifju kezét, s azonnali kikocsizásra rendelést tőn.</p>
                     <p rend="justify">Áldányit roppant zavarba hozá az öreg Bőgőzynek fiávali megjelenése, s bármint iparkodott is annak eltitkolásán, összefüggés nélküli beszéde őt elárulá. Az ősznek szigoru tekintete elől lesüté különben merész szemeit, arczszine elváltozék, s kebléből elnyomott sohaj tört fel.</p>
                     <p rend="justify">– Tudom – mond, miután vendégei helyet foglaltak, – tisztes férfiu! mit jött ön tőlem követelni.</p>
                     <p rend="justify">– Barátságát – viszonzá az ősz oly hangon, melly a szivet megrázza.</p>
                     <p rend="justify">Áldányi kérdőleg veté föl szemeit, s Feri állott előtte, ki nemes szavakkal esde bocsánatot méltatlanságiért. Áldányi egyiknek jobb, másiknak bal kezét nyujtá, s mintha iszonyu súly zuhant volna le szivéről, oly lelkesült lön hirtelen s e meglepő szerencse okát tudakozá.</p>
                     <p rend="justify">Az öreg hálatelt kebellel köszöné meg azon szolgálatot, melyet lányának s általa mindnyájoknak tön. Feri ugyanazt ismétlé, és Áldányi szerény kitérésekkel válaszolt, figyelmeztetvén őket, hogy ez kötelesség volt. Rövid társalgás után az öreg ur kikéré Áldányit házánál gyakran üdvezelhetni, s a felhivottnak sok ellenzés után a szives meghivásra hajolnia kellett. </p>
                  </div>
                  <div type="div4">
                     <head>IV.</head>
                     <p rend="justify">Áldányi sokat jelentő külsővel bírt, arczán annyi lélek ült, hogy az minden komolysága mellett is inkább vonzó, mint visszataszitó volt; ő kerülte a világ zaját nem különczségből, mint sokan jellemzeni szerették, hanem balesetei miatt, mert 24 éve daczára egy hosszu élet minden keserveit kimerité; ő nem futott az emberektől, de nem is keresé azokat; azonban ha társaságba lépett, terjedt olvasottsága, dus tapasztalása, minden tárgyróli ismerete, érett elméje, fitogtatás nélküli tudománya, szerény viselete átalános rokonszenvet ébresztének a nemesb lelkekben. A hölgyeknél finom társalgása, ékes előadása, s zenészetbeni ügyessége tevék kedvessé. Mely körben őt egyszer ismerni tanulták, ott jeles tulajdonai mellőzés nélküli elsőséget víttak ki számára.</p>
                     <p rend="justify">Minő boldognak érzendé magát ama hölgy, ki Áldányi hódolatával dicsekhetnék! minő elégedettnek az, ki egyetlen mosolyt lett volna képes bus ajkaira csalni! De ő keserü hangulatát mindenkor megtartá a nélkül, hogy a legvidorabb körnek is terhére lett volna viseletével.</p>
                     <p rend="justify">* * *</p>
                     <p rend="justify">Mellőzve minden kitérést, s a kölcsönös ismerkedés első időszakát átugorván, ugy mutatom be Áldányit, mint Bőgőzynek kedvenczét. Jelenleg is ott találjuk őt, épen egy új dalmű kedvesb részeit remeklé zongorán. Az öreg ur mögötte állott keresztbe font karokkal, – Feri a zongorára támaszkodva hallgatá, – Janka pedig az ablaknál himzéssel foglalkozott. </p>
                     <p rend="justify">– Jankám, kedvesem! – mond az atya szeretettel, mi lelt? te különben oly nagy barátyja a zenének most oly hideg gondolkozó vagy?</p>
                     <p rend="justify">– Arától – nevete Feri – ilyesmit kérdeni? ő a jövendő gyönyöreiben mereng.</p>
                     <p rend="justify">– Persze – csak tudnátok – ellenveté a hölgy.</p>
                     <p rend="justify">– De hol is késik? – tanakodék Feri.</p>
                     <p rend="justify">– Ki? – kérdé önkénytelenül Áldányi.</p>
                     <p rend="justify">– Garády. –</p>
                     <p rend="justify">– Ő!? – kiáltá Áldányi székéről fölpattanva, ő? nem igaz, – hazudik! ő ki… hah! nyomorult! – e szókat oly fuldokolva töredezé, mintha rendkivülit akarna mondani, de a titok magát keblébe visszabirkozá.</p>
                     <p rend="justify">Atya, és fiu bámulva tekinte egymásra. E kitörés megzavarta őket, de Jankát egy sejtelem szállta meg, sok édes ábrándait valósító.</p>
                     <p rend="justify">Kis szünet után Áldányi leküzdé lázrohamát, s homlokáról verejtéket törülve kezdé:</p>
                     <p rend="justify">– Bocsánat! – nekem őrült perczeim vannak, s ilyenkor fris levegőre kell futnom.</p>
                     <p rend="justify">– Menni akart, de Feri őt visszatartá. Bőgőzy nemével a bizonytalanságnak rázta fejét, s Áldányira kémlő pillanatot vetve elhagyá a teremet. – Ezt halálcsend követé.</p>
                     <p rend="justify">Ferit atyja hivatá, s ő kérte Áldányit, hogy visszajöveteléig várakoznék, ki megegyezőleg inte fejével.</p>
                     <p rend="justify">– Nagysád! – kezdé Áldányi hosszu hallgatás után, – mit itél felőlem?</p>
                     <p rend="justify">Janka himzésre szegzé szemeit, s mit szive sugallott, ajkain nem meré elhangoztatni. </p>
                     <p rend="justify">– Hogy szerencsétlen vagyok – nemde?</p>
                     <p rend="justify">– Ön kevésre becsüli az életet.</p>
                     <p rend="justify">– Mert üldöz.</p>
                     <p rend="justify">– S nem édesitik azok, kiket szeret?</p>
                     <p rend="justify">– Én nem tudok szeretni, sem gyülölni; csak tisztelni, és megvetni.</p>
                     <p rend="justify">– S ha találkoznék egy kebel, mely titkon önért lángol, hölgy, ki első szerelmével önt árasztaná el, ki mindent elkövetne ön boldogithatására.</p>
                     <p rend="justify">– Szánni tudnám; de…</p>
                     <p rend="justify">– De? –</p>
                     <p rend="justify">– De viszonszeretni soha!</p>
                     <p rend="justify">– Ön szívtelen!</p>
                     <p rend="justify">– Kitől boldogitást igényeltem… megcsalt. – Én nős vagyok.</p>
                     <p rend="justify">Janka elhalványult, szemei könnyel teltek meg, s a zokogást elnyomva benyitott a mellékterembe.</p>
                     <p rend="justify">Áldányi utána nézett. – Mi volt ez? – ő részvevő? nem, nem! oh én boldogtalan! ő engem szeret. Itt kezeit egymásra kulcsolva arczára emelé, – s merengéséből Feri hangja riasztá föl.</p>
                     <p rend="justify">– Atyám magához kéret néhány szóra.</p>
                     <p rend="justify">– Mondd: ma nem lehet, ma képtelen vagyok mindenre. – Isten veled! – és elrohant. A lépcsőn b. Garádyval találkozék, ez ujra föllázított benne minden indulatot.</p>
                     <p rend="justify">– Báró ur!</p>
                     <p rend="justify">– Mivel szolgálhatok? – mond a megszólitott.</p>
                     <p rend="justify">– Merészel ön még e ház küszöbén átlépni?</p>
                     <p rend="justify">– A mint látja.</p>
                     <p rend="justify">– S ármányos tervét folytatja?</p>
                     <p rend="justify">– Erre nem felelek. </p>
                     <p rend="justify">– Mert ugy van.</p>
                     <p rend="justify">– Nos?</p>
                     <p rend="justify">– Nem fél, hogy mindent fölfedek, hogy önt innen csúfosan kiűzetem?</p>
                     <p rend="justify">– Ön igen feledékeny, mint látom, nem emlékszik szent György napjára, – pedig gyönyörü hajnal volt, a nap szépen emelkedett, és…</p>
                     <p rend="justify">– Elég – esék szavába Áldányi – ön a pokolé.</p>
                     <p rend="justify">– Ha ha! lám nekünk szükségkép jó barátoknak kell lennünk, mert egymás titkait tudjuk.</p>
                     <p rend="justify">– Inkább az ördöggel.</p>
                     <p rend="justify">– Ugy hárman leszünk – Jó éjszakát!</p>
                     <p rend="justify">– Megálljon! – mond Áldányi karon ragadva a bárót, ki a tolakodót egy lökéssel visszataszitva észre nem vevé, hogy kezéből egy összegyürt lap esett a földre. Észrevétlenül vevé föl azt a távozó Áldányi, s egy lámpa alá vonulva, női kéz által irt ezen sorokat olvasá: „Esti 8 órakor önt az új épület bal szárnyánál várandom.“ Áldányi darabig határozatlan állott, azután visszafordult, s egyenesen Bőgőzyékhez sietett. Az ősz épen könyveivel foglalkozék, midőn ez hozzá betoppant.</p>
                     <p rend="justify">– Uram! – kérdé az érkezett reszkető hangon – áldozhat nekem egy kevés időt?</p>
                     <p rend="justify">Önnel kivántam szólani, midőn fiam által magamhoz kéretém.</p>
                     <p rend="justify">– Hallgasson hát meg: Ha ön ifju volna, tele lángoló érzelmekkel, s volna egy neje, kit imádna keble minden szenvedélyével; és volna egy barátja is, kit vérrokonként szeretne, kiért fölötte sokat, s e két lényért mindent megtenne!</p>
                     <p rend="justify">– Boldog volnék! – viszonzá az ősz mosolyogva. </p>
                     <p rend="justify">– És ha eljőne azon jó barát, s elcsábítaná a szerette nőt, – akkor.</p>
                     <p rend="justify">Akkor… akkor… egyikünknek halni kellene.</p>
                     <p rend="justify">– Kegyed mondá! Ime lelkem megkönnyebbült. Oh öreg! te kimondád a rettenetes itéletet, ne törj hát fölöttem pálczát, mert a nő enyém, s a jó barát saját fiad volt! –</p>
                     <p rend="justify">– S fiam gyilkosa?</p>
                     <p rend="justify">– Én valék; – a sors őt érte.</p>
                     <p rend="justify">– Én megbocsátok – mond az ősz szilárdságot színlelve; de a hang, mellyen ezt kiejté, s a szemeiből fölmerülő könyár a viszemlék fájdalmait árulák el.</p>
                     <p rend="justify">– Ön – kiáltá – Áldányi – ritka férfiu!</p>
                     <p rend="justify">– Igen, én megbocsátok, mert tudom mit tesz szeretni, ismerem az ifju vért és szenvedélyeket; de az atyai szív érzelmeit sem nyomhatom el, azért kérem távozzék, s kerülje tekintetemet.</p>
                     <p rend="justify">– Nem, mielőtt a széditő mélységet, mely önök előtt tátong, meg nem mutatom: nem, mielőtt egy alávaló tényt le nem leplezek.</p>
                     <p rend="justify">– Még többet is kell hallanom.</p>
                     <p rend="justify">– Azt hiszi ön, hogy elég gyöngédtelen lettem volna a multak emlékével nemes szivét megvérzeni? – – soha! de cselekednem kelle ezt, hogy angyali leányát megmentsem. Ön fiának segéde b. Garády volt, az enyém elhunyt, s igy ketten tudók a dolgot. Láttam a nyomorultnak gazságait, és nem téphetém le álarczát, mert ha a végzetszerü napot csak emlité, el kelle némulnom. De most midőn látom, hogy egy tiszteletreméltó családot, – melyen én már sebet ejték, – ő teljesen el akar tiprani, most szólnom kell: Garády b. ön leányát megkérte? a nyomorult! tiz hó előtt Velenczében egy olasz nőt vezetett oltárhoz.</p>
                     <p rend="justify">– Lehetlen!</p>
                     <p rend="justify">– És az alacsony, kinek erőszakoskodásától Jankát megmentém.</p>
                     <p rend="justify">– Garády volt! Hah gyalázatos! kiálta felbőszülten az öreg.</p>
                     <p rend="justify">– Most uram… mindent tud, gyülöljön, vagy adjon törvény kezébe, mint gyilkost, én nem fogom önt átkozni.</p>
                     <p rend="justify">Az ősz reszketve karolá keblére Áldányit, s férfi keblén könyeze.</p>
                     <p rend="justify">– Isten önnel örökre, – rebegé Áldányi, az ősz karjai közől kifejtődzve.</p>
                     <p rend="justify">Bőgőzy a távozó után kiáltott; de hasztalan – ő nem tért vissza.</p>
                     <p rend="justify">Kevéssel később Garády báró sértett büszkeséggel szitkok özöne közt rohant ki Bőgőzyéktől; az utczán megállapodék, ajka dühös kaczajra torzult, kezeit görcsösen ökölre szoritá, s erősen összecsukódott fogai közől félhangon sziszegé: velem ily csúfot űzni, a házból, mint tolvajt kitiltani. Hah! Áldányi – e müvedért lakolnod kell! és te vén cerberus! vigyázz, hogy e bánásmódot meg ne sirasd.</p>
                     <p rend="justify">A harangok esti imára zúgtak, s Garády, mintha uj tettekre hivatnék, kalapját szemére vonva a homályba tünt.</p>
                     <p rend="justify">* * *</p>
                     <p rend="justify">Az uj épület körül rémes sötétség uralkodék, s a hold az egymásba ölelkező fellegeken csak néha tört magának egy kis rést, mi a rákövetkező sötétet még vakitóbbá tevé. </p>
                     <p rend="justify">A nagy épület balszárnyán a nedves falhoz erősen lapult egy sötét férfialak, minden neszre kémlőleg meresztvén előre fejét.</p>
                     <p rend="justify">– Pszt! hallatszék jelentéktelen távolról.</p>
                     <p rend="justify">– Pszt! – viszonzá a falmelletti, s e jeladás néhányszor ismételtetett, mindig egymáshoz közel irányban.</p>
                     <p rend="justify">– Ah! báró úr! – kezdé az egyik, kinek hangja elárulá, hogy nő – már azt hivém, hogy az utczasuhancz nem adá át bizományomat, pedig egy huszast fizettem neki. Miért nem tartá meg a szokott helyet?</p>
                     <p rend="justify">A férfi erszényt vőn elő, s több darab ezüst pénzt nyomott a nő markába.</p>
                     <p rend="justify">– Nagyságod mindig nagylelkü marad, köszönöm. Ott a szél igen érte, ezt mindjárt gondolhattam volna, no de én nem sajnálom fáradságomat, csakhogy nagyságod nem neheztel hogy várakoztatám, ámbár nem vagyok oka.</p>
                     <p rend="justify">– Tudom.</p>
                     <p rend="justify">– No hát tudja meg azt is, a szép kis polgárlány gyámanyja meg van nyerve, nehéz követeléseket tőn ugyan, de sokat engedett belőle; remélem holnap a kis dőre részéről is minden ellenvetést elhárithatok. Páratlan fogás!</p>
                     <p rend="justify">– Derék!</p>
                     <p rend="justify">– Azon asszonyságnak tartózkodását is fölkutatám. – Ó-Budán 105 szám alatt elhagyatva sínylik egy nyomorult szobában. – Igen beteg, azért tanácslom, siessen, hogy elég korán érjen Áldányit beszennyezni. – Remélem megelégszik eljárásommal?</p>
                     <p rend="justify">– Meg, te vén bűnanya! – dörgé boszusan az előtte álló férfi, izmosan ragadván meg a nő karját. – Istenemre meg! s jaj legyen bűnös lelkednek!</p>
                     <p rend="justify">A nő segitségért kiáltott.</p>
                     <p rend="justify">– Ordits! – ordits! – biztatá a férfi, legalább fölmentesz a fáradságtól, hogy magam hurczoljalak a rendőrséghez; – de menekülni nem fogsz.</p>
                     <p rend="justify">E pillanatban a hold kifoszlott a felhőtömegből, s különös látványra világita: Áldányi izmosan tartá Sárát, mögötte b. Garády fölemelt gyilokkal, – a hold ismét elmerült, teljes sötétséget hagyva maga után. Egy erőteljes férfihang fájdalmasan jajdula föl, – s ezt rögtön futás követé.</p>
                     <p rend="justify">– Garády! – ez a te müved – mond a megsebesített Áldányi, de kezeim közt van gaz czimborád – folytatá karjánál görcsösen tartva a menekülni törekvő Sárát – s csak halálom által szabadulhatsz.</p>
                     <p rend="justify">A nő első meglepetés által vesztett erejét vissza kezdé nyerni, mig Áldányit a vérvesztés mindig jobban gyöngité; miért is ez utóbbinak minden erőlködése daczára már szabadulandó vala a jó madár, midőn hangos beszéd hatott füleikbe.</p>
                     <p rend="justify">– Sorsod el van döntve, – diadalmaskodék roskadozva Áldányi.</p>
                     <p rend="justify">A nő válasz helyett tele torokkal segélyért kiáltozott. Ekkor két férfi terme ott, s minden előzmény nélkül Áldányit mint fosztogatót megtámadák, a nő e kedvező pillanatot használva futni kezdett, de Áldányi idején megkapá még ruháját, s a nő súlyegyent veszítve földre zuhant.</p>
                     <p rend="justify">A férfiak bámulák Áldányi vélt merészségét, ki ámbár erős kezekbe jutott, a nőn még sem szünt méltatlankodni. </p>
                     <p rend="justify">Már sujtni akart az egyik, midőn a vért megpillantván a felvánszorgó Sárára rohant.</p>
                     <p rend="justify">– Te vagy a gonosz, szemtelen! – ama férfi meg van sebesítve.</p>
                     <p rend="justify">Sára reszketett.</p>
                     <p rend="justify">– Uraim! – rebegé Áldányi – igen roszul vagyok, hozzatok bérkocsit.</p>
                     <p rend="justify">– Szivesen – viszonzá az egyik, s készséggel indult, mig társa a gonosztevőt izmosan tartá. Nem sokára előrobogott a kocsi, – Áldányi lankadtan veté magát belé, s a férfiak becsületére köté, hogy Sárát a rendőrség kezébe adják, kik e megbizást rögtön teljesíték.</p>
                  </div>
                  <div type="div4">
                     <head>V.</head>
                     <p rend="justify">Janka, az angyalszép Janka égre emelt szemekkel sohajtozott, mert az, kiről még imájában is oly édesen emlékezék, – egyetlen őszinte szóval keble minden reményvirányit elfagyasztá. Oh be keserü jövő nyilt előtte; létét a rémitő eszmék egész halmaza rohanta meg, s ő kinos érzelmeit még önmaga előtt is titkolandó rejtekmagányba vonult, hol melegen ápolt keserve gyümölcsein élődék. Vidor képe komoly lőn, arczrózsái elhalaványultak, s egész lényén a keserü csalódás epéje ömlött el. Az ő fájdalmát nem érté senki, ő egy ifju nőkebel minden szenvedélyével szerette Áldányit, s ki mérheti föl azon szenvedés súlyát, mely Janka szívét nyomta életüdvének ily váratlan eltiprásán. Ki irhatja le Áldányinak ez egyetlen szavából: „Nős vagyok“ Jankára irányzott csapást? – És ő mégis szerette Áldányit, szerette ama nőt, ki boldogsága előtt elhárithatatlan akadály, mert Áldányi neje – s minden – a mit gyülölt – saját léte volt.</p>
                     <p rend="justify">Épen reggelinél ült a család, – midőn egy szolga papirtekercset nyujtott Ferinek, ki meglepetve lenni látszék, midőn annak tartalmát átfutá. Mire hirtelen fölugrott, s kalapot vőn.</p>
                     <p rend="justify">– Hová? – kérdék mindhárman.</p>
                     <p rend="justify">– Áldányihoz – viszonzá Feri – az éjjel megsebesíték.</p>
                     <p rend="justify">Janka kebléből metsző sikoltás szakadt. Bőgőzy és neje kérdőleg tekintének egymásra.</p>
                     <p rend="justify">* * *</p>
                     <p rend="justify">A seblázban fekvő Áldányi őszinte szívjósággal nyujtá jobbját a belépő Ferinek, elmondá a történteket, s Feri nagy felindulással hallgatá.</p>
                     <p rend="justify">– És most – kezdé Áldányi – arra kérlek, hogy az ó-budai 105. szám alatti nőt keresd föl, tudd ki sorsát; – és ha nyomor környezi – enyhíts szenvedésein; e czélra tárczám is rendelkezésedre áll. Ne mondd, hogy küldöttem, vagy, – ne említsd nevemet, mert sejtek valamit, – s e szavaknál keserü fájdalom mutatkozék arczvonásin.</p>
                     <p rend="justify">Ferit gyermeki öröm árasztá el, barátjának valahára szolgálatot tehetvén. Ő elsiete.</p>
                     <p rend="justify">* * *</p>
                     <p rend="justify">Egy hét folyt el, mialatt Áldányi följavult, ő karszékben ült, előtte Feri állott.</p>
                     <p rend="justify">– És nem fogada el semmit? – kérdé Áldányi?</p>
                     <p rend="justify">– Semmit.</p>
                     <p rend="justify">– Szegény nő.</p>
                     <p rend="justify">– Sorsát nyugodtan türé, – a haláltól nem remeg, és semmi ohajtása nincs, mint téged láthatni, s veled kibékülni.</p>
                     <p rend="justify">– De miért is nem sietünk?</p>
                     <p rend="justify">– Türelem, a bérkocsit csak be kell várnunk.</p>
                     <p rend="justify">– Jó, jó. – Rövid idő után a szoba üresen maradt – ismerőink a császárfördő felé kocsiztak.</p>
                     <p rend="justify">Egyszerü, s igen barátságtalan külsejü ház előtt állapodtak meg. Feri előrement, barátja előtt ajtót nyitandó.</p>
                     <p rend="justify">A szobában haldokló nő feküdt, s Áldányi szive mélyéből „Vilmát“ sikoltva, az ágyhoz rohant, keblére emelé a haldoklót, s zokogott.</p>
                     <p rend="justify">Félórával később egy utósó meleg csókot nyomván a hideg ajkakra, társával együtt kirohant a szobából.</p>
                     <p rend="justify">Könnyebbnek érzem magam – kezdé kevés szün után – boldogtalan nőmnek megbocsáthaték, s karjaim közt hunyt el.</p>
                     <p rend="justify">– Szegény özvegy!</p>
                     <p rend="justify">– Én őt rég elvesztém, s szívben és lélekben gyászolám; mert egykor imádtam, s most arra, mi a multban édes volt, a feledés fátyolát akarom vonni, hogy fájdalmam némileg enyhüljön. Nem, nem! én őt soh’sem gyülölém, inkább szánakozám rajta, s mi bennünket elválaszta, nem annyira haragom, mint saját büntudata volt. Mi ketten számolánk az élettel.</p>
                     <p rend="justify">– Ne oly komolyan – biztatá barátját Feri – te most ismét vissza vagy adva a világnak és embereknek.</p>
                     <p rend="justify">Áldányi keserün mosolyga.</p>
                     <p rend="justify">– Nem sokára – folytatá Feri – sebeid begyógyulandnak, s te ujonnan élvezni fogod az élet kellemeit.</p>
                     <p rend="justify">Hosszu szün következék, mit Áldányi szakíta meg:</p>
                     <p rend="justify">– Barátom! – kezdé – egy teendőm van, hiszem, hogy segédkezet nyujtandasz.</p>
                     <p rend="justify">– Szivesen.</p>
                     <p rend="justify">– Garádyt, az alacsonyt ugy megszoritani, hogy többé árthatlan legyen; ama nőt is ő taszitá vesztébe.</p>
                     <p rend="justify">– Sára vallomásiból is iszonyu aljasságok sültek rá, s ezen oknál fogva, de főleg azért is, mivel negyed nap előtt a csőd ellene kimondatott…</p>
                     <p rend="justify">– Hála az égnek, esék szavába Áldányi – ő le van fegyverkezve.</p>
                     <p rend="justify">– A bekövetkező fenyitőper elől megszökött.</p>
                     <p rend="justify">– A gyáva!</p>
                     <p rend="justify">– Valószinüleg Olaszországba, neje vagyonának romjain élődni.</p>
                     <p rend="justify">– Elég szemtelen hozzá – fejezé be Áldányi, és párbeszédök megszakadt, mert Bőgőzyék előtt valának, hol Áldányi búcsút vevén barátjától, magát keble viharainak átengedé.</p>
                  </div>
                  <div type="div4">
                     <head>VI.</head>
                     <p rend="justify">Közel két év folyt le a fönebbi események után, midőn a zajló dunaparton sétálgatott Áldányi, karján a kedves Janka mint neje lebegett. A boldog férj az utczaseprő rabnők egyikének segélyt nyujtott.</p>
                     <p rend="justify">A megilletődött Janka az inséges arczvonalmakban Sárára ismert.</p>
                  </div>
               </div>
               <div type="div3">
                  <head>Pesti Uracs</head>
                  <div type="div4">
                     <head>
                        <label>I.</label>
                        <lb/>A Kávéház</head>
                     <p rend="justify">Dávid! pénzt, pénzt mondom, különben… tudod, titkaidat ismerem.</p>
                     <p rend="justify">– Nekem titkaim?</p>
                     <p rend="justify">– No hát gazságaidat, ha úgy akarod.</p>
                     <p rend="justify">– Hm, tán még ijeszteni akar? bir ellenem tanukkal? azt hiszi ön, hogy Dávidnak olyan kevés esze van?</p>
                     <p rend="justify">– Majd meglássuk.</p>
                     <p rend="justify">– Csak csendesebben, hisz én nem mondtam, hogy nem akarok önön segiteni, nem mintha félnék, nem, erre semmi okom, csak azért… Tudja már én rég becsületes ember vagyok.</p>
                     <p rend="justify">– Hiszen ki kétkedett abban? Hát lesz, lehet? jaj de csak rögtön, mert, oh Dávid, talpam alatt ég a föld.</p>
                     <p rend="justify">– De elébb szóljon, – tudakozódék a zsidó, – van-e otthon valamije?</p>
                     <p rend="justify">– Minő kérdés?… Hát csak megvallom, minthogy kivánja, nekem semmim sincs, hanem lesz; becsületemre! lesz, mihelyt bátyám meghal, akkor Dávid, majd akkor… csak most…</p>
                     <p rend="justify">– Igen jól van, tehát ön nem is akar fizetni?</p>
                     <p rend="justify">– Akarok, Dávid, igazán akarok, mihelyt lesz… becsületemre.</p>
                     <p rend="justify">– No de tegyük fel, hogy nem lesz?</p>
                     <p rend="justify">– Hiszen bátyám csak meg fog halni.</p>
                     <p rend="justify">– Ez kétes kilátás. Maradjunk csak annál, hogy ön nem fog fizetni.</p>
                     <p rend="justify">– Nos?</p>
                     <p rend="justify">– Holnap lesz pénz, de semmi esetre sem kevesebb 2000 pfnál.</p>
                     <p rend="justify">– Minél több, annál jobb.</p>
                     <p rend="justify">– De fele engem illetend?</p>
                     <p rend="justify">– Szivesen.</p>
                     <p rend="justify">– Legyen ön itt reggeli 8 órakor.</p>
                     <p rend="justify">– Pontban. De addig is, Dávidkám, vagy három huszas kellene.</p>
                     <p rend="justify">– Itt van; holnap, ha a pénzt megkapjuk, 6 pft. ád értte.</p>
                     <p rend="justify">– Hisz ön megérdemli, isten velünk! Ezzel elrohant. E párbeszéd egy divatos külsejü ifjú, s egy a röstség, dologtalanság miatt szélesre hizott izraelita között történt * kávéházban, mely a fővárosban pár évvel ezelőtt, igen fontos tanya volt. Itt lőn akkoriban határozattá: melyik szinész fütyültetik ki, kit illet taps és koszorú; itt osztogattattak szét az ingyen – jegyek; itt füzék a kedvencz költő homlokára a babérkoszorut, persze csak szóval, a fővárosi ujságok irója gondterhes fejére itt szórták leginkább az indulatok méregszikráját; itt adtak a népnek képviseletet, egyszersmind meg is tagadták azt stb. stb. stb. – Uracsunk érdekes megjelenése, s a különös viselet igényli, hogy kövessük.</p>
                  </div>
                  <div type="div4">
                     <head>
                        <label>II.</label>
                        <lb/>Kis Változás</head>
                     <p rend="justify">Alig csapta be uracsunk az *–kávéház ajtaját, már egy másik sokkal diszesb kávéházba lépett. Ez a város legkeresettebb részén tárja ki üvegszárnyait, oltalma alá fogadandó a naplopókat, ha csakugyan nem tartanák véteknek a naplopást. Itt müvelt közönséggel találkozhatni; tekejáték nagy pénzben, szóbőség és elvvita, elmésség és dohányfüst, gorombaság, fricska, gúny és rágalom apróbb és nagyobb csoportozatokban, s több illynemü kedvtelések foglalják el a halhatlan elméket; ittott hunyászkodó zsidó rágdicsálja körmeit, lesvén az alkalomra, midőn valaki valamicskét olvasztóba (zálogba) küldeni kegyeskedik. De lépjünk ki e kellemetlen gőzfördőből. Künn tisztább a lég, s nem sérti az ember szemét a sok kétségbeesett arcz. De hol van uracsunk? csak nem tévedt el a tömegben? Hollá! hollá! ah! alázatos szolgája, meg van; hisz hogy is lehetne őt eltéveszteni, mikor ezrek közül is kiragyog: ujjai s óraláncza telvék a legdrágább gyürükkel; öltönye párizsi; beszéde gőgös és átható; tartása feszes; tekintete lenéző, hajlongása betanult; taglejtése kimért; megesküdnék rá akárki, hogy bölcsőjében már törvényhozó nagyságos volt, vagy legalább is javából a tekinteteseknek, s mihelyt lábra kapott, a legroszabb esetben öt tigris volt nyomában; pedig… de nem rontom hitelét, – mert gyönyörüen felkopnék az álla, és nem szeretem a szenvedést látni, vagy azért, mivel ismerem, akár pedig jószivüségből, hadd ügessen mig bir. A patvarba! nevét szinte elfeledém emliteni. Viola János ő; állása uracskodás; hivatása járdataposás; foglalkozása nem annyira szerelmi, mint főzési kaland. – Félre ne értsük egymást; ezen szó, „főzés“ őt gyanuba hozhatná, s ha valaki elég merész volna hamis játékkal bélyegezni: kardot kötök mellette, uraim; ő nem kártyával, hanem váltóval főzi, egy részről a világot, más részről pedig – a tőkepénzeseket. E pillanatban Földy Endrével beszélget; ennek semmit jelentő sületlen pofája van, de szája hét országra szól: egyébiránt öltözetéből egy kövér uradalom jut az ember eszébe. Tán birja is? Mindenhol birtokos a széles Magyarországban, ha pénzt vesz fel, de a fizetésnél kereskedhetik az elszomorodott hitelező a holdvilágban. Uracsaink hosszu léptekkel méregetik a keskeny folyosót; – vigan csevegnek, sem jelen – sem jövőről nem gondolkozva, mert az elmét fárasztani szokásuk ellen van. Bizony csak felséges ez a fővárosi élet!</p>
                     <p rend="justify">– Nos Jancsi hanyadán van a pimasz sváb? – kérdé Endre.</p>
                     <p rend="justify">– Még nehány nap győzi, aztán az ebek harminczadjára jut.</p>
                     <p rend="justify">– Ki kell színi addig is zsirját; miért jutna még az is más kezekre, midőn mi vagyunk körötte.</p>
                     <p rend="justify">– Hiszen világos.</p>
                     <p rend="justify">– Estére lakomát adand egyik külváros vendéglőjében.</p>
                     <p rend="justify">– Jó kilátás, ilyenkor jócskán szokott nekünk jutni, csak őt az asztal alá ihassuk.</p>
                     <p rend="justify">Ekkor egy harmadik egyén csapott közibök; melegen üdvözlék a csinos, de szögletes ifjút, egymásra szemet hunyoritának s uj fordulatot csavaritának beszédöknek.</p>
                     <p rend="justify">– Hát estére? – kérdé nyájasan az ujanérkezett.</p>
                     <p rend="justify">– Ott leszünk; – válaszolák egyhangulag.</p>
                     <p rend="justify">– A vig czimborákat mind össze kell szedni, Jancsi!</p>
                     <p rend="justify">– Gondoskodtam már s fejemmel állok jót, egy sem fog hiányzani.</p>
                     <p rend="justify">– Emberem vagy! – fejezé be a társalgást az ifjú, s meleg kézszoritással bucsút vön, s a kettő ördögileg mosolyga utána. Tán észre vették már önök, hogy a harmadik egyén épen az volt, kiről hőseink oly meglepően – barátilag értekeztek. Neve Vilhelmi Vilhelm; atyja dús mészáros az alföldön, ki, miután eleget szerze, hogy fia bőségben éljen, nagy bölcsen elhatárzá, egyetlen Vilhelmjéből urat nevelni, s roppant örömére kitapintá, hogy fiának ehhez igen nagy hajlama van, mert semmit sem tud, tanulni nem szeret, a pénzt szórja – természetesen – semmire, mert czélszerüen sokat költeni nem uriaskodás, hanem minden látszat, s jótevés nélkül, mint mondani szokták „a kutba vele“; nincs szive, nem ismer hazát, szépet és jót; szóval él, mint sok más tömérdek pénzzel. Uralják és hizelegnek körötte; s ez roppant apai és anyai öröm.</p>
                     <p rend="justify">– No öcsém! – mond Viola a távozó után ördögi gúnnyal – nehány nap mulva te is körülnézheted magadat.</p>
                     <p rend="justify">– És, mint mások, – jegyzé meg Földy, – barátságunkra, ha sirig nem is, de nehány évig bizonyosan emlékezni fogsz. </p>
                     <p rend="justify">– Hiszem azt. No, de most mennem kell.</p>
                     <p rend="justify">– Hová?</p>
                     <p rend="justify">– Brr! a mamihoz.</p>
                     <p rend="justify">– Ugyan mikor hagysz fel már vele?</p>
                     <p rend="justify">– Dőre te! mihelyt erszényébe nyultam oly mélyen, hogy könyes szemmel néz utánam.</p>
                     <p rend="justify">– Hej, czimbora! mikor lesz az?</p>
                     <p rend="justify">– Ugyan ostobának nézesz, ha azt hiszed, hogy hét hónapig kilátás nélkül bolonditottam. Ma, holnap, legfölebb holnapután emlékemet fogja siratni. A viszontlátásig.</p>
                     <p rend="justify">– Estére?</p>
                     <p rend="justify">– Csak betegség gátolhat.</p>
                     <p rend="justify">Ezzel elrohant, s pajtása elégülten inte jóváhagyást a távozó után.</p>
                  </div>
                  <div type="div4">
                     <head>
                        <label>III.</label>
                        <lb/>Szerelmi Látogatás</head>
                     <p rend="justify">Kelendiné a tükör előtt rendezgeté vendégfürtjeit s redős arczán a fehér szinnek pirosbani átvegyitését müvészi gyakorlattal vevé kisérlet alá; szemével egyet kettőt kaczéran hunyoritott; nyakán az angolcsipkét megegyengeté, finom kendőjét kölni vízbe áztatá, s az álló nagy tükör előtt öntetszőleg fordult meg, mint bálba készülő 16 éves leány, pedig erről még emlékezni sem szeretett. Úgy látszik, e nő önmagát törekedett megcsalni, midőn gyermekded könnyüséggel lejte végig szőnyeges teremein a harmadikig. E terem gazdagon, de izlés nélkül vala butorozva. A nő ablakhoz sietett s a vörös függönyöket félig bevoná, mi a terembeni tárgyakra hajnalszint árasztott. Kelendiné kecsesen helyzé magát a ruganyos pamlagra, s a szőnyegre hullámzó drága öltönye redőit kissé megigazgatá, Sand György „Lelia“ czimű regényét kezébe vette; s hogy olvasott-e belőle, azt nehéz volna kimutatni, de mindegy, ha értelem nélkül is, ő a becses mű lapjait forgatá, s a bársony kötés illett egy úrnő kezébe.</p>
                     <p rend="justify">Kelendiné azon szerencsések, vagy inkább szerencsétlenek sorába tartozott, kik sirig vágynak tetszeni, s szép tőkepénzök biztositja, hogy imádók hiányában szükölködni nem fognak, s ábrándos gondolkozásukból csak akkor üdülnek fel, midőn az elhunyt férjeiktől öröklött szép vagyonból kipusztittatván, egy két járdataposóból kész urat teremtettek. – – – Szegény nők!</p>
                     <p rend="justify">Kelendiné, – mint mondani szokta – most van élte tavaszában; pedig élte már este felé közelg.</p>
                     <p rend="justify">Épen nyilik az ajtó. Hah! ki az, ki oly finom hajlongások közt lépdel Kelendinéhez, kezét ajkihoz szoritja s szivhangon üdvözli a drága nőt? ki az, ki oly fesztelenűl veti magát a pamlagra? mintha már hallottuk volna szavát, mintha ismernők némileg testmozdulatait… tekintsünk szeme közé. Le a kalappal uraim! hisz-e hatalmas egyén: Viola János.</p>
                     <p rend="justify">Kelendiné száraz ujját fenyegetőleg emelé lovagjára; Viola esdően tekinte rá.</p>
                     <p rend="justify">– Mondhatom, – kezdé a nő gyermekded szendeséggel, – nem szép öntül, szerelmesét csak nem két napig agyon gyötreni.</p>
                     <p rend="justify">Viola szivmetszőleg sóhajtott.</p>
                     <p rend="justify">– Védje magát, – folytatá Kelendyné Jánoska homlokáról egy rendetlen fürtöt félre simitván, – szóljon csak egy szót is megnyugtatásomra. Viola úr ismét sohajtott, szemeit tenyerével elfedé és… és biz én nem tudom, mit csinált, s még kevésbé, hogy mit gondolt.</p>
                     <p rend="justify">– Ah! – jajgata a fülig szerelmes nő – ön hütlen, ön…</p>
                     <p rend="justify">– Esküszöm! – kiálta János, s egy zuhanással a nő lábainál volt. – Oh, ne vádoljon, hisz ha ön tudná,… de nem szabad tudnia,… elég magamnak viselni a fájdalmat, s kit szeretek: az egyedül örömimben osztozzék. Egyetlenem! a menny gyönyöreivel árasztanálak körül, ha tehetném; szenvedéseimet mind magamba színám, hogy neked csak öröm jusson, oly angyalilag imádlak, s te hűtlenséggel vádolhatsz? Oh! ha tudnád, miért?… de én nem jöttem panaszkodni.</p>
                     <p rend="justify">– Szóljon, kedves, mit ha tudnék, hisz az ön sorsa enyém is.</p>
                     <p rend="justify">– Igaz, Hermin, a mi sorsunk, ha külömben nem is, de most egy.</p>
                     <p rend="justify">– Ön elrémit.</p>
                     <p rend="justify">– Hermin! utószor látsz lábaidnál, utószor mondhatom „imádlak“; e gondolat velőmet égeti.</p>
                     <p rend="justify">Hermin elájult, vagy is csak szeretett volna elájulni.</p>
                     <p rend="justify">Viola felmosolygott, midőn drága terhét vétkes karjai közt tartá; ajkin e szó lebbent el: – győztem!</p>
                     <p rend="justify">– Szóljon, – kezdé a nő szünet után, – most már elég erőt érzek, szóljon mi választ el minket.</p>
                     <p rend="justify">– Atyai hatalom, s gazdag házasság.</p>
                     <p rend="justify">– Házasság! jajdula fel Hermin és – kérem ne ijedjenek meg, nála ugyan könnyen ment az ájulás, de most az egyszer czélszerűbbnek látta Jánoskát keblére vonni.</p>
                     <p rend="justify">– Házasság! – ismétlé – és szerelmünk?</p>
                     <p rend="justify">– Emlékezetben élni fog siriglan.</p>
                     <p rend="justify">E felelettel egy 16 éves érzelgő leányka tán beérte volna, de Kelendynének több esze, vagy is akarám mondani több követelései voltak. Miért is határozottan mondá.</p>
                     <p rend="justify">– Nem fogsz elmenni.</p>
                     <p rend="justify">– Daczoljak atyám akaratjával?</p>
                     <p rend="justify">– Nem vagy-e független?</p>
                     <p rend="justify">– Fájdalom! nem.</p>
                     <p rend="justify">– Azzá teszlek én.</p>
                     <p rend="justify">– Hermin!</p>
                     <p rend="justify">– Maradj.</p>
                     <p rend="justify">– Oh de ha elgondolom, a fővárosban minden segély nélkül tengődni; igaz, érted azt is szivesen tenném, de nem pirulnál-e, ha lovagod szegényül, elhagyatva tengődnék?</p>
                     <p rend="justify">– Esküszöm, soha! neked nem lehet, nem szabad szükséget szenvedned.</p>
                     <p rend="justify">– Hermin!</p>
                     <p rend="justify">– Te úr vagy, s az leszesz, ha minden rokonid kitagadnak is!</p>
                     <p rend="justify">– Fájdalom! úrnak neveltetém.</p>
                     <p rend="justify">– És mi hiányzik hozzá?… pénz? itt szekrényem kulcsa, tiéd mindenem.</p>
                     <p rend="justify">Viola nem ismételteté az elkábult nő ezen szavait, hanem rablóként ragadá ki kezéből a kulcsot, felnyitá a zárt, s pénzben ugyan nem számolása szerint, de hozzá adván az elzsebelt ékszereket, csinos fogást tőn. </p>
                     <p rend="justify">A nő elégülten nyujtá csókra kezét, s Jánoska háladatossan ragadá azt ravasz ajkihoz.</p>
                     <p rend="justify">– Szeretsz-e, s megérdemlem-e? – kérdé Kelendyné, ön müvében büszkén.</p>
                     <p rend="justify">– Szeretlek véglehelletemig, s megérdemled, mint senki más.</p>
                     <p rend="justify">Most egy szenvedélyes „ah“! és egy sulyos „hm“-mel magukhoz hazudták a szerelem édenét.</p>
                     <p rend="justify">– Tied vagyok örökre! – mond Jánoska, örvendve az alkalmon, hogy valahára rés nyilik menekülni.</p>
                     <p rend="justify">– Örökre! – viszonzá Hermin, vagy is Kelendyné, mi jobban rá illik, s arczát Viola keblére rejté, hihetőleg a szégyen miatt, hogy nem tud pirulni. Ah! minő drágán megfizetett volna e perczben egy pillanatnyi pirulásért.</p>
                     <p rend="justify">„Soha nem látom“ fejében, egy drága karpereczet az elcsent ékszerekből kezére kapcsolt, újjait gyémántokkal terhelé, egy alávaló mosoly vonult el ajkain, s szélvészként rohant le a lépcsőkön.</p>
                  </div>
                  <div type="div4">
                     <head>
                        <label>IV.</label>
                        <lb/>Változás</head>
                     <p rend="justify">Viola János azonnal egy csinos virágkészitő hölgyhöz rohant. Itt már egészen más alakban látjuk János urat; az alázatos modort pöffeszkedés váltá fel és csak egyetlen vonásban hasonlita az előbbi kalandorhoz: ő itt is, ott is iszonyú nyomorúlt vala.</p>
                     <p rend="justify">Mintha legalább is két német herczegségnek volt volna birtokosa, oly gőggel terült az ingékony pamlagra; lábait a szoba közepéig nyujtá; ajkai közé egy szivart bigyeszte s tüzet kért; Róza egész készséggel szolgált.</p>
                     <p rend="justify">– Rózám! – mondá Viola – egy csókot!</p>
                     <p rend="justify">– Róza nem késedelmeskedett, hanem válasz nélkül elcsattantá a csókot Jánoska ajkain, s szerényen vonult az ablakhoz, dolgozó-asztala mellé ült, és – – és munkához akart fogni.</p>
                     <p rend="justify">– Ön megbocsát; sok végzendőim vannak; mi azért beszélgethetünk, habár én dolgozom is – mond Róza nyájas hangulattal.</p>
                     <p rend="justify">– Hogy dolgoznál te? – kérdé Viola némi felsőbbséggel.</p>
                     <p rend="justify">– Ah! tudom, hogy ez roszúl jő ki; de holnapután szállásbért s más egyebet kell fizetnem: azért elnézésért esedezem.</p>
                     <p rend="justify">– Félre az effélékkel, hát nem adott nekem annyit a sors, hogy nehány pillanatot gondtalan együtt élvezhessünk. – Im itt a szállásbér negyed évre, s vásárolj holnap új bútorokat! – ezzel Kelendyné bankjegyeiből nehányat a lányka asztalára vetett. Igy mossa egyik kéz a másikat.</p>
                     <p rend="justify">– Uram! ön…</p>
                     <p rend="justify">– Semmi hálálkodás; mi enyém, az tied is. Én csak szerelmedet óhajtom birni.</p>
                     <p rend="justify">– Az rég öné.</p>
                     <p rend="justify">– De egyedül ám!</p>
                     <p rend="justify">– Változhatatlanúl csak önt szeretem. – És lőn szerelmi ömlengés egész az áradásig.</p>
                     <p rend="justify">Viola egy érzékeny ölelés után, párizsi kalapját félfülére vágta, és ha Földi uramnak beszélgetéséből itélhetünk – hihetőleg a külvárosi vendéglőbe készült. Bocsássuk kissé el, ő úgy is bérkocsin fog oda hatolni, mi pedig gyalogolva is elérünk, hogy neki jó étvágyat kivánjunk. Lássuk addig, mit csinál Róza? Alig lépe ki a küszöbön lovagja, gyermeki örömmel rohant az asztalhoz, felszámlálja a kapott pénzt s terveket kohol. Most kezdődik még a vig élet; egy szilaj kis jogász pattan be az ajtón; Róza karjai közé veti magát, és az új vendég keblén lehelli ki Jánoska iránti szenvedélyét. De most siessünk Viola János után különben…</p>
                  </div>
                  <div type="div4">
                     <head>
                        <label>V.</label>
                        <lb/>Lakoma És Reggeli</head>
                     <p rend="justify">Gazdagon teritett asztal körül közel 20 ifjú ül; előttök különnemü poharakban, bordeauxi, rhenusi, cziprusi, és champagnei bor habzik, s a hangos beszédet Sárközi Feri hangászkara fojtja el. A társaság, mely az asztalt környezé, még nincs egészen jó kedvében, s itt-ott rikkant egy–egy rekedt hang, az összehangzó zene közé.</p>
                     <p rend="justify">A vigadók elnökletét Vilhelmi foglalá el, a társaságot poharainak gyakori üritésével lelkesité s a szerény vendégek az elnök példáját unszolás nélkül követték. Im egy ismerős alak emelkedik fel üléséből; csendet kér; Sárközi Feri hegedüjét kikapta álla alul, s a hangszerek elnémultak; egy általános „halljuk“ viharzott a teremen végig s az ismerős egyén, ki nem más mint Földi Endre – magasra emelvén poharát, igyen szónokolt. – „A mi szeretetreméltó barátunk, a legőszintébb magyar, az alföld legkitünőbb embere, ki az úri teremekben oly igen keresett, s kinek számtalan mágnás örvendne barátja lenni, ki leszáll a magosból hozzánk, hogy őszinte meleg keblekre találjon, megnyitja élvezésinknek erszényét s barátságunkban boldog, – a mi kedves Vilhelmi barátunk éljen!…</p>
                     <p rend="justify">– Éljen! – harsogott valamennyi torok, hogy szinte az épület rezgett bele s a roppant orditás zajos zenében veszett el mert Ferko kenyeresei a nagy „éljen“-re ugyan dühösen megragadták hangszereiket.</p>
                     <p rend="justify">Vilhelmi is felált, vendégeire mekegé poharát s a társaság perczenkint élénkülni kezdett; végre maguk a poharak neki lelkesülve ugrálni és sulyegyent veszitve dülöngözni kezdtek.</p>
                     <p rend="justify">– Egyik felköszöntés másikat érte, s a tisztelt gyülekezet arczán gyanus lángfoltok mutatkozának; szóval a mulató arszlánok felküzdték magokat odáig, hol a józan gondolkozás hanyatlani kezd.</p>
                     <p rend="justify">– Egy harsány „éljen“! tört ki valamennyi ajkon, s Viola Jánost, a gyönyörü <hi rend="italic">mákvirágot</hi>, az ohajtva várt vendéget, teritett asztalhoz, nyilt karok fogadák. Ez azután az élet! ennyi <hi rend="italic">jó barát egyszerre</hi>!!</p>
                     <p rend="justify">– Hozott a zivatar, – szól az elnök – hol késtél eddig?</p>
                     <p rend="justify">– A szép nők! ah az isteni nők! – viszonzá Viola szemeit gunyos érzelgéssel forgatván s szivét tapogatván.</p>
                     <p rend="justify">– Az ám – jegyzé meg Földi – tervet készitgete otthon, mikép lehetne Pesten egy új utczát emelni, hol hitelezőknek tilos a járkálás, igy valahára fényes nappal ő is sétálhatna.</p>
                     <p rend="justify">Ezt kitörő nevetés követé. </p>
                     <p rend="justify">– Ugyan – mond Viola – te veted ezt szememre? hisz magad is elég tékozló vagy.</p>
                     <p rend="justify">– Nem az én hibám – felele Földi – hanem a fővárosi életé?</p>
                     <p rend="justify">– Éljen a főváros!!! – kiálták egyhangulag.</p>
                     <p rend="justify">János helyet foglalt, s két három poharat rögtön fenekéig ürite; ismét poharat ragadott s egy csinos szőke ifjura köszönté. Ez egykedvüleg jóváhagyást inte.</p>
                     <p rend="justify">– Mi lelt Ronkoly – csodálkozék Viola – te, a megtestesült jó kedv, most oly komolyan – szomoru vagy; nincs pénzed?</p>
                     <p rend="justify">Ronkoli igenlé s pohara tartalmát mohón szíta magába.</p>
                     <p rend="justify">– És azon busulsz? jó az isten, hat nap alatt egy egész világot teremte.</p>
                     <p rend="justify">– Azt teheté – mond Ronkoly – de nekem 16 nap alatt sem teremthet elegendő pénzt.</p>
                     <p rend="justify">Mindenfelől helyeslő zugás.</p>
                     <p rend="justify">– Hát te – kérdé Vilhelmi Violától – mit tennél ha 200,000 ft. évi jövedelmed volna?</p>
                     <p rend="justify">– Mit? – kissé gondolkozott – hát biz én 400,000 ft. költenék.</p>
                     <p rend="justify">– Helyes! Helyes!! – És a talpra esett válaszra nagyot ittanak.</p>
                     <p rend="justify">Igy folyt darab ideig a társalgás, s hogy végre minden nyomorult elmésség megfizethetlen ötlet lévén, körömpróbaüritésre nyujta alkalmat: azt emlitenem is felesleg; igy aztán mindnyájan emberül eláztak, ide értve magát a szélesre hizott vendéglőst is.</p>
                     <p rend="justify">Vilhelmi nyelve s lábai megtagadák a szolgálatot, oldalzsebébe nyúlt, kivoná tárczáját, s szótlan nyujtá Violának, ki azt elfogadá, Földy Endrét a mellékszobába inté, hol parancsoló hangon számadást kért.</p>
                     <p rend="justify">A számadás 350 ftra rugott.</p>
                     <p rend="justify">Viola a tárczából egy fillérrel sem vőn ki többet az emlitett összegnél, de azt koránsem a vendéglős kielégitésére forditá, hanem czimborájával osztozott.</p>
                     <p rend="justify">– Endre!</p>
                     <p rend="justify">– Nos?</p>
                     <p rend="justify">– Küld be Ronkolyt.</p>
                     <p rend="justify">Endre engedelmeskedék.</p>
                     <p rend="justify">– Viola az alatt a vendéglőst vonta hálóba.</p>
                     <p rend="justify">– Uram!</p>
                     <p rend="justify">– Parancsoljon – viszonzá a vendéglős, teste egész sulyával ereszkedvén egy székre.</p>
                     <p rend="justify">– Ismeri Ronkolyt?… Mi vendégei vagyunk, s őszintén megvalva ő mostan tehetségén túl költött, nem lenne ön szives a mai árjegyzék fejében egy általa három hétre kiállitott váltóval beérni?</p>
                     <p rend="justify">– Miért nem! – Ezt józanon alig cselekedte volna az embernyuzó – vagy is akarám mondani emberszerető korcsmáros, de most oly szives, oly jó volt, hogy az egész világot megölelte volna.</p>
                     <p rend="justify">– Tehát ön megelégszik?</p>
                     <p rend="justify">– Ronkoly váltójával tökéletesen. –</p>
                     <p rend="justify">E pillanatban a szóban lévő közibük lépett, Viola karon ragadá s egy szögletbe vonult vele.</p>
                     <p rend="justify">– Mennyi adóságod van?</p>
                     <p rend="justify">– Ne kérdezd, atyám főbe lő.</p>
                     <p rend="justify">– Haljam tán segithetek.</p>
                     <p rend="justify">– Tizenötezer, s nehány nap mulva… </p>
                     <p rend="justify">– Teljeskorú leszek! Istenem! előre látom, mint rohanják meg atyámat s én veszve vagyok.</p>
                     <p rend="justify">– Gyermekség! – biztatá Viola – Vácz ide nincs messze… egy kis kirándulás, jól szerkezett irat: s hitelezőidet halgatásra s egyezésre kényszerithetjük.</p>
                     <p rend="justify">– Nem értelek.</p>
                     <p rend="justify">– Mire való a káptalan? mondd, nincs adósságom, és – nem lesz.</p>
                     <p rend="justify">– Menj menj aljas terveddel.</p>
                     <p rend="justify">– Hisz nem következés meg nem fizetni, csak hatalmukat feletted eltörleni.</p>
                     <p rend="justify">– Igaz.</p>
                     <p rend="justify">– Tehát?…</p>
                     <p rend="justify">– Készen vagyok.</p>
                     <p rend="justify">– Ember vagy. Hanem a többi közt még ezen pár forint is elcsuszhatnék; a mai költségekről adj váltót a korcsmárosnak.</p>
                     <p rend="justify">– Hisz Vilhelmi vendégei valánk?</p>
                     <p rend="justify">– Inkább magam fizetem, de általa vendégeltetni nem akarok.</p>
                     <p rend="justify">– S miért?</p>
                     <p rend="justify">– Nem sértené e ez méltóságunkat? holnapután uton utfélen dicsekednék, hogy az ő kegyéből…</p>
                     <p rend="justify">– Igazad van – esék szavába Ronkoly, mert Viola gyöngéjét eltalálta – én nem leszek senkinek lekötelezettje.</p>
                     <p rend="justify">– Ez illik egy magyar úrhoz, igy szeretlek.</p>
                     <p rend="justify">– Hol a váltó.</p>
                     <p rend="justify">– Itt.</p>
                     <p rend="justify">És két percz alatt el lőn fogadva a váltó; Ronkoly aláirá s az elázott vendéglős, mint valódi értéket bankjegyei közé csusztatá.</p>
                     <p rend="justify">A társaság zajos kurjongatások közt oszlott el.</p>
                     <p rend="justify">Jánoska Rózához sietett. A kecses hölgy szobája még világitva vala, s János az ablakfüggönyökön át két árnyat látott benn; az ajtóhoz közeledék, s férfihang üté meg idomtalan fülét. Láttátok-e Othellót? nem, ez kevés; képzeljetek egy felbőszült arszlánt?! Leirhatlan lőn a kalandor dühe.</p>
                     <p rend="justify">Alig kopogtatott az ajtón, a szobában setétség lőn; ez még inkább felizgatá haragját. Hosszas zörgetés után az ajtó fölpattant, s ezen pillanatban János mellett egy sötét alak akart elsurranni; János torkon csipte az iramlót, hangosan parancsolván gyertyát, és mint isten szavára – lőn világosság.</p>
                     <p rend="justify">A két férfi egymásra ismert…</p>
                     <p rend="justify">A sötétben János csipte fülön az elsurranót, s mihelyt a gyertyafény a tárgyakat különböztetni engedé, a szerepek a nevetségig nagyot változtak. János bocsánatesdések közt engedé szabadon foglyát, de most a jogász állott fölebb, s mellen ragadván Jánost, egyszer kétszer jó a falhoz simitá.</p>
                     <p rend="justify">– Hah, gyönyörü mákvirág! – mond a jogász, – nem fohászkodám hiába, balsorsod kezem közé vezetett – s kiáltozásai közben Jánost emberül megrázogatta.</p>
                     <p rend="justify">– Kedves barátom! – védé magát a különben országos szájhős, – hisz gondolatom sem volt önt…</p>
                     <p rend="justify">– Semmi gondolatom;… én önt megfojtom, – s elébbi műtételét folytatá.</p>
                     <p rend="justify">– Hát vétettem ön ellen?</p>
                     <p rend="justify">– Egyebet nem csak megraboltál. Azt hiszed nem tudom mit cselekvél délután? Aljas kalandor! rendőrök kezébe adnálak, ha a játékban nem forogna egy nő, kinek neve… – itt látszólag fájdalom ragadta meg az ifjut, – igen, kinek neve az öné által beszennyeződnék. Elégtételre hivnám önt, de arczátlan, – gyávának ismerem, s e szerint tekintélyem alatt áll önnel vívni, hanem boszút állok igy, – s arczon csapá Jánost, hogy a villanyozás által fürtei mind a légbe repültek, – és – folytatá indulatosan az ifjú, – ha még egyszer csak pillantani is mersz házunkra, hitvány ebként lelőlek.</p>
                     <p rend="justify">– Nem, esküszöm soha! – mond a nyárfalevélként reszkető János.</p>
                     <p rend="justify">És Róza, Róza egykedvüen sülyeszté ölébe kezeit, közönyösen várván a harcz végét.</p>
                     <p rend="justify">János örvendett szabadúlhatásán, s oly mohón rohant a lépcsőkön le, hogy Róza gúnykaczaját sem hallá. Egyébiránt kalandorunk annyira megszokta már az efféle bánást, hogy hazaérkeztekor tökéletesen feledvén a vele történteket, fáradt tagjait nyugalomra hajtá.</p>
                     <p rend="justify">A nap már kellő fényben ragyog, s Viola úr még is alszik. Ne háborgassuk hát őt. Hisz délbe is elég korán ébred rosszat cselekedni! Nézzük addig nemes czimboráit.</p>
                     <p rend="justify">Vilhelmi sohajt szitkozódik, őrjöng, mert erszénye meglapult. Földi Endre Ronkolyval bizonyos irományok kiséretében bérkocsiba ült, mert János szép tanácsa fogott Ronkoly pajtáson s nem késett soká czélszerüen intézkedni.</p>
                     <p rend="justify">És most szerencsés utat kivánva a vándoroknak, kövessük Viola János nyomdokait, ki a Dávid zsidó izenetére nagy gyorsan ágyából felkelvén s felöltözvén, szokott feszengések közt egy bérkocsiba veté magát.</p>
                  </div>
                  <div type="div4">
                     <head>
                        <label>VI.</label>
                        <lb/>Az Uzsorás És Hajhász</head>
                     <p rend="justify">Képzeljenek kegyetek egy beesett, fonnyadt arczot, mellynek sürü redői közt két apró szem, üregébe sülyedve élesen villog, az arczon sötét-vörösbe átmenő kék foltokat, egy rezes tompa orrot, torz bajuszt, keskeny sápadt ajkat, s ezalatt sötétlő fekete fogsort, keskeny homlokot, s őszbe vegyülő zilált hajat, s mindezekhez kiaszott hosszú testet vagy csontvázat, – és fogalmuk lehet Uhlrich tőkepénzes külsejéről, ki e pillanatban szennyes szobájában bankjegyei és váltói közt a kamat felrugtatásáról elmélkedik.</p>
                     <p rend="justify">Kopogás. Uhlrich roppant zavarban rejté el ezreseit, s szánandó bágyadtsággal mondá – szabad!</p>
                     <p rend="justify">Az ajtón egy alacsony, de annál terjedelmesebb kétlábú alak lógatá magát Uhlrich felé; ajkán szemtelen mosoly, és szemeiben aljas bizalom ült. Ismerjenek rá kérem szépen; hisz láttuk már őt, János urfi szerint – a becsületes derék Dávidot, ki sajátságos fejbillentéssel üdvözlé Uhlrichot.</p>
                     <p rend="justify">– Nos, jó barátom – megszólamlott Uhlrich – mi hir? – igen közönséges megszólitás, de azért ne botránkozzanak meg rajta, hisz köznapi lélekhez illik.</p>
                     <p rend="justify">Dávid összecsapván cserepes kezeit, s kóczos fejét emelkedő vállai közé sülyesztvén, keserü mosollyal lehellé a – semmit.</p>
                     <p rend="justify">– Az nem sok – viszonza Uhlrich, s a társalgás rövid időre megszünt. </p>
                     <p rend="justify">Dávid burnótszelenczéjébe markolt, s egy éles sohajjal helyet foglalt, a nélkül hogy megkináltatott volna.</p>
                     <p rend="justify">– Nincs pénz, – panaszkodék Uhlrich – az emberek nem fizetnek.</p>
                     <p rend="justify">– Azt mi szegények érezzük legjobban; pedig nekem most pénzre, sok pénzre volna szükségem, és nincs; arany gescheft van előttem és nem birtam többet beszedni 300 forintnál.</p>
                     <p rend="justify">– Sok kellene? – kérdé Uhlrich egyik kezével hervadt ajkait csipdesvén, másikkal pedig fültövét vakarván.</p>
                     <p rend="justify">– Mintegy két ezer forint, – lőn a válasz.</p>
                     <p rend="justify">Uhlrich gondolkozott, Dávid tenyerét vakarta.</p>
                     <p rend="justify">– Én nem idegenkedném az emlitett pénzt kiszoritani, ha a hely biztos.</p>
                     <p rend="justify">– Biztos, hiszem azt; ah! ha pénzem volna vagy ha beszedhetném: örökre meg volna alapitva szerencsém.</p>
                     <p rend="justify">– És mintegy mennyit irna két ezerért?</p>
                     <p rend="justify">– Négy ezeret.</p>
                     <p rend="justify">– Neve.</p>
                     <p rend="justify">– Nem mondom meg előbb, mig meg nem igéri, hogy háromszáz forintocskámat a kétezer fthoz csatolandja, hadd legyen nekem is utánna hasznom.</p>
                     <p rend="justify">Uhlrich örvendett az ajánlatnak, meg lévén győződve, hogy Dávid fukarabb semhogy 300 ftot csak úgy véletlenre kidobna; kétségtelennek tartá tehát a pénznek igen biztos helyre leendő kiadását, s egész készséggel fogadá az ajánlatot.</p>
                     <p rend="justify">Dávid elment, s alig félóra mulva Viola Jánossal tért vissza. Uhlrich átjáró pillantást vetett Violára, kezeit görcsös ökölre szoritá s elfojtott epével susogá: – gazemberek!</p>
                     <p rend="justify">Dávid Viola Jánost, mint tehetős urat mutatá be; Uhlrich örömet szinlelt. Rövid társalgás s még rövidebb ellenvetés után, a kivánt 2000 ft. ki lőn olvasva, s a betöltött váltó aláirás végett előterjesztetett. János szerelmi tekintetet szórt a pénzre, a nélkül hogy keztyűjét lehuzná, gyönyörü nevét lemázolá s a pénz után akart nyulni.</p>
                     <p rend="justify">– Megáljunk, – mond az uzsorás mutató-ujját homlokára illesztvén: – Dávid, ön ezen urat jól ismeri?</p>
                     <p rend="justify">– Mint magamat, – viszonzá széles tenyerét mellére terjesztvén; s Uhlrichnak titkon sugá – különben 300 frtot nem adtam volna bele.</p>
                     <p rend="justify">– Jó – jegyzé meg az uzsorás, tehát ön nem fog vonakodni a jótállástól.</p>
                     <p rend="justify">– É...é..n? – hebegé Dávid, s oly lankadt lőn, mint a légy őszkor.</p>
                     <p rend="justify">– Ön, ön, – erősité Uhlrich; Viola pedig az ajtó felé kaczérkodott.</p>
                     <p rend="justify">Rövid szünet lön mialatt Uhlrich arczán káröröm, Violáén némi jelei a nyugtalanságnak, s Dávidén tökéletes gondolkozás mutatkozék.</p>
                     <p rend="justify">– Azt is megteszem, – szakitá meg Dávid hirtelen a csendet tollat ragadván, Uhlrich jóváhagyást intett fejével Violának, ki Dávid szavaira újra éledett, s a pénzt kezdé átszámlálni. Ez alatt a hajhász gyorsirói ügyességgel recsegteté a tollat, az irást beporozá, s midőn Uhlrichnak sápadtan s remegve átnyujtá a váltót, a porzó teljes kéjében rajta ragyogott „elfogadom“: Wisz Dávid. </p>
                     <p rend="justify">Uhlrich elégült mosollyal rejté a váltót szekrényébe, Viola és Dávid pedig iparkodtak minél elébb magukat ajánlani. A friss levegő jótékony hatását nagyobb mértékben tán sohasem élvezték. Félórával később a pénzen barátságosan megosztoztak. Dávidnak természetesen sokkal több jutott.</p>
                  </div>
                  <div type="div4">
                     <head>
                        <label>VII.</label>
                        <lb/>Visszapillantás</head>
                     <p rend="justify">Miután megkisértém a lehetőségig rövid vázlatban kimutatni a forrást, honnan bizonyos fővárosi uracsok pénzeiket szerzik, a felhozott többi személyzet érdekében nem lesz felesleg a történtek után egy hónappal később körültekinteni.</p>
                     <p rend="justify">Kelendyné ujra tükör előtt áll, fényt üz, piperézi magát, sohajt; e pillanatban nincs imádója; Jánost már rég feledé, s fonnyadt szivét az vonja fájdalmas görcsökbe, hogy azóta uj lovagra szert nem tehetett, pedig a napok mulnak s bizonyos korban egy nap is sok idő.</p>
                     <p rend="justify">Róza pénzéből pipereboltot nyitott; a kis jogász most is hű imádója, hogy egyedül-e? azt aligha maga is merné álítani.</p>
                     <p rend="justify">A külvárosi vendéglős, hol uraink vigan lakomáztak, busúl, a nyakára tolt váltót fele áron kinálgatja; de javaslom, még negyedáron se vegye meg senki. –</p>
                     <p rend="justify">Vilhelmi, – kivéve azon egyetlen esetet, ha tömérdek adóság sujt ád, – oly könnyü állapotra jutott, hogy egy léggolyó is haza röpithette volna, de ő még is csak gyorskocsin mászott az alföldre. </p>
                     <p rend="justify">Ronkolynak nincs többé adósága, ő ismét ur, új adóságokat csinál, lovagol, kivéve a *–kávéház előtt, mert a minap sok hölgy sétálván ott, ő szokása szerint lóháton arszlánkodván, midőn ajtaja megnyilt, zsidócsapat özönlött ki, s egyhangú felkiáltás volt: – nézzétek a nyomorultat, lovagol, uraskodik a mi pénzünkön! – Ő sarkantyút adott lovának és eltünt.</p>
                     <p rend="justify">Kérem a türelmes olvasót, sziveskedjék még egy hosszú lélekzetet venni, s azonnal bevégzem életképemet, de Uhlrichnál kissé mulatnunk kell, hogy bizonyos tényt megfejthessek.</p>
                     <p rend="justify">A drága uzsorás váltói között keresgél, rátalál Viola Jánoséra. – Meg van – morgá sajátszerü vigyorgással – ez lejárta, be kell hajtanom. Dávid kezembe kerültél, hahaha! – s kaczaja ördögi volt. A váltót szétbontá; de oh rettenetes! oh, megfoghatatlan!! szédülve rogyott vissza székébe s ha több vér csergedez vala ereiben, tagadhatlanul megütötte volna a guta, mert, – de csodálkozzanak hát önök is – az érdéklett váltóról a jótálló Dávid neve elenyészett. Sokan, valamint Uhlrich is – itt valami bűvöset képzelnek, ámde én megmondom, hogy az ügyes Dávid eltalálta téveszteni, s tollát nem kalamárisban, hanem bünös szájában nedvesíté meg, s a rögtön ráragadt porzó okozá a tévedést. Kell-e emlitenem, hogy a pénzszomjas ur kimerithetlen fájdalmára az összeg örökre veszve lőn.</p>
                     <p rend="justify">És Viola János a halhatlan iparlovag? ő él és uralkodik, naponként a Dunasoron és a váczi-utczában teszi Földi Endrével, kenyeres pajtásával sétáját, s néha azon gondolkoznak, kit kellene ismét befonni.</p>
                  </div>
               </div>
               <div type="div3">
                  <head>Kitagadás</head>
                  <div type="div4">
                     <head>I.</head>
                     <p rend="justify">Ismerem a szenvedélyek határtalan csapongásait; láttam sok ifjú életén a kétségbeesés ördögét rágódni; tudom mit tesz könyelmű léptek után a lelkiismerettel komoly számvetést tartani; mert évek óta a sors kényétől ide s tova hányatva, elleshetém kor, és rangkülönbség nélkül egy lépésnek, egy pillanatnak mennyi befolyása van az életre. És annyi álmatlan éj, annyi kínos küzdelmeknek egyedüli jutalma keserü tapasztalásom.</p>
                     <p rend="justify">Nem czélom vén csalót festeni, ki bukások, s buktatásokban őszült meg, még is négyes fogatokban jár; ki csőd alatt van, azért mégis jószágán nyaral, hol jobbágyainak utósó filléreit elzsarolja, s ha nem fizethet bőrén veszi meg; nem azt, ki az éhséggel küzdőt, ha egy-két forint értéküt oroz maga, s szükölködő családja megmentésére – bitófához kötteti, s ő a százezres tolvaj súlyos itéletet hoz, a szükségből tévedettre. Nem szólok azokról, kiknek ősz fürtei szenny, és gyalázat ingatja, lelkeikre pedig vétek, és átok nehezül, ilyeket naponkinti események állitnak elénk. Ifjuról szólok, kinek ha vezetője akad a jóban, magát nagygyá képzendhetné; ifjuról, kinek minden hibája csak az: hogy ifju, és tapasztalatlan.</p>
                     <p rend="justify">E rövid előzmény után Tivary Vilmost mutatom be. Ő távol a nagyvilági zajtól, gazdag nagybátyja Tivary Kálmán mellett, mint ennek kegyencze s örököse, bőségben növekedett, s tanulmányit végezvén, az alispáni gyakorlaton, a tánczban, és agarászatban magát kiképezvén, óriási reményekkel Pestre rándult, táblai jegyzővé leendő.</p>
                     <p rend="justify">Pest éber lelke előtt új vala, az élvek önként ajánlkozának, s nem keresve is gyönyört talált. Ah! minő kedves vala előtte Pest, s ő a deli egészséges ifju, ép szív, s lángoló kebellel, minő boldog, hogy Pesten lakhatik. Derült homlokát még nem övedzé a bánat föllege, nem ismeré a szükséget, s lelkét nem szaggatá a fájdalom soha, ki kétlené tehát boldogságát. – Ismeretségei nőttön nőttek, a divaturacsok egész serege hemzsegé körül rövid idő alatt; s ők a járatlan ifjuból derék városi lovagot törekedtek faragni. Vilmos lelke hajlékony, és tárczája tömött volt, s igy baráti szerint birta a szép tulajdonokat arszlánná lehetni.</p>
                     <p rend="justify">Kálday vidor kedélyével, elmésségével, s megelőző szivességével leginkább békózta magához Vilmost; ő butorozta ennek szobáit, ő rendezte a baráti estélyeket, ő szédité egyik élvezet mámorábol a másikba; szóval az egyszerű Vilmost fényüzésre szoktatá, s meghittje lőn.</p>
                     <p rend="justify">A még mindig mocsoktalan jellemű Vilmos végre alig nyerhetett tolakodó társaitol annyi időt, hogy az előtte oly kedves nemzeti szinházba olykor olykor eljárhasson, s szinte unni kezdé ismeretségöket; de ha ismét velök poharazott: önmaga előtt pírult, a rajtok csak gondolatban is elkövetett méltatlanságért.</p>
                     <p rend="justify">Két hónap folyt el, s Vilmos merengni kezdett. Tán pénze fogyott el?… Merész gondolat! hisz nagybátyja az elégen túl látta el őt. Nem, ő Alfay Lottit ismerni tanulá, s lelke a – szerinte – szellemdús hölgy tiszta kebléhez hajolt. Élénk szemei az angyali arcz láthatásáért égtek, ha ajka nyílt, a szép Lotti szellemét akarta magasztalni, szive érte vert, s érte lángolt kebele, őt keresé ébren, s álmában, mert lelke minden tüzével szereté. Észképet teremte magának, harczolt a politicai téren, szabad szelleme, ékes előadása, s népszeretete Lotti rokonszenvét fölébreszté; ő tovább küzdött, a hölgy őt kitünő figyelemmel kezdé kisérni, s ez neki kettős ösztön; ő nem csak szól, hanem cselekszik is; ajkán igazság lebeg, jelszava: hon, és nép! a hölgy keblében fellángol a szerelem, szíve sugalja, hogy megérdemli, előlép, és – – – – ajtaján egy zörgés elbüvöli a menynyet, és nyers robajjal törnek elő az alkalmatlan pajtások.</p>
                     <p rend="justify">– Vilmos! – kezdé Kálday – te unatkozol?</p>
                     <p rend="justify">– Nem – viszonzá egykedvüen Vilmos.</p>
                     <p rend="justify">– Fiúk! – mond Kálday társaihoz – távozzatok a mellékterembe, Vilmossal van nehány szóm.</p>
                     <p rend="justify">A czimborák szemhunyoritva, titkos mosollyal engedelmeskedtek.</p>
                     <p rend="justify">– Vilmos! – kezdé ismét Kálday, midőn egyedül valának! – ugy hiszem megérdemlem hogy nyilt légy, mi bajod?</p>
                     <p rend="justify">– Csekélység.</p>
                     <p rend="justify">– Ne légy tartózkodó. Nincs pénzed? egy óra alatt lesz – a mennyi kell. </p>
                     <p rend="justify">– Köszönöm, nincs szükségem.</p>
                     <p rend="justify">– Mi lehetne más?</p>
                     <p rend="justify">– Te ugy látszik becsületes ifju vagy.</p>
                     <p rend="justify">– Igy érzem.</p>
                     <p rend="justify">– Tudd meg hát: szerelmes vagyok. Imádottam Alfay Lotti.</p>
                     <p rend="justify">E névre Kálday kissé illetődve látszott, de rögtön vissza nyervén szokott modorát felkaczagott.</p>
                     <p rend="justify">– Bohóság; – – s ez sülyesztett gondolatokba? Istenemre az unalom szüleménye! néked szórakozásra van szükséged. – Hé fiúk!</p>
                     <p rend="justify">– Mit? mit? – kérdék a mellékteremből kirontva.</p>
                     <p rend="justify">– Vilmost vidítsuk föl.</p>
                     <p rend="justify">– De mivel? az idő oly esős – ásítozá az egyik vendég.</p>
                     <p rend="justify">– Mivel? tanakodék Kálday – kártyázzunk.</p>
                     <p rend="justify">– Kártyázzunk – viszhangozá valamennyi torok.</p>
                     <p rend="justify">– Nos Vilmos?</p>
                     <p rend="justify">– Kedvetekért ám legyen.</p>
                     <p rend="justify">Nehány percz mulva kártya-lap, és pénz özönlé el az asztalt.</p>
                     <p rend="justify">Első fokozata a sülyedésnek a játék, s jaj azon háznak, hol a küszöbön a pokol ecsetével remekelt ezen csábfestvény átvitetik, mert az ördög kiséretében jő, s dúló vészt hagy maga után, vagy kiirthatlan.</p>
                     <p rend="justify">Im egy kétségbeesett férj, zokogó nő, elpusztult vagyon, éhező gyermekek és felbomlott házi boldogság: kártya szüleménye; ez kitagadott, az földönfutó, harmadik tolvaj, negyedik rablánczokat visel, az ötödik öngyilkos, s mi tette azzá? – a kártya. És kit a kártya egyszer ez örvény szélére édesget, besodorja a mélységbe, ha angyalok őrködnek is fölötte, mert oly ördög ez, mely reményt mosolyogva közelít az emberhez; a szilárd ellentáll, a gyönge meggörnyed előtte, s jaj! kinek csak egy hajszálát is megragadja, ő közel van a sülyedéshez, s csak isteni kéz mentheti meg. Ocsmány találmány! milliók átka, s könye ég rajtad; ördög vagy, kit sem a vadkor féktelensége, sem a műveltebb század törvénye vagy szelleme ki nem irthatott. Meddig fogsz még gyilkolni emberi lelkeket?!</p>
                     <p rend="justify">A játék hevesen folyt, s Vilmosnak izzadságot sajtolt homlokára. – Egy óra mulva a zöldasztal hősei tárczába tömvén a nyereséget, oszlani akartak. – – Nem ugy uraim! – kezdé Vilmos – ti az én vendégeim lesztek estvére is, azért vigadni fogunk, mert nehány száz pengő forint veszteség engem le nem sujt. Ma nekem, holnap neked.</p>
                     <p rend="justify">– Persze – igazolák valamennyien, holnap vagy máskor egy percz alatt visszanyerheted.</p>
                     <p rend="justify">– Eh! szót se erről többet – mond Vilmos; de arczán mégis kiüté magát neme a komolyságnak, mit az erőltetett vigság biborába nem rejthetett. Ennyi veszteség kissé megzavará.</p>
                     <p rend="justify">Egy urasági inas kopogtatott be, s Tivary Vilmos után kérdezősködék.</p>
                     <p rend="justify">– Mi jóért? – kérdé Vilmos.</p>
                     <p rend="justify">Az inas Alfayékhoz másnap adandó barátságos estélyre hivá meg. Vilmos lángpiros lőn, szomszédjának valamit súgott, s e pillanatban a kedves hírt hozó szolga markát egy arany nyomta. </p>
                     <p rend="justify">– Ördög és pokol! egy fillérig elvesztém pénzemet. Kálday!?</p>
                     <p rend="justify">– Mennyit parancsolsz.</p>
                     <p rend="justify">– A mint gondolod. És most legvigabban kedves vendégeim!</p>
                     <p rend="justify">Kálday távozék, s egy óra mulva másodmagával tért vissza; társa, kinek villogó apró szemeiből ocsmányság rítt ki, szederjes keskeny ajkai alól a fekete fogromokon át mérgezett lég rohanta meg az embert, kinek csontjára kérgezett sárga bőrén az irigység és gúny fészkelt, s szikár termetére hányt hitvány öltözetén a fukarság szennye ünnepelt: a szabadalmazott tolvaj Nadályi az uzsorás volt.</p>
                     <p rend="justify">– Itt hozom – kiálta Kálday – a derék polgárt, édes mindnyájunk hű barátját.</p>
                     <p rend="justify">– Örvendünk, örvendünk.</p>
                     <p rend="justify">– Valóban nagy szerencse – kezdé a fonnyadt kigyó sziszegő hangon – ily tekintetes uraktól szerettetni, de Istenemre! iparkodtam is megérdemleni.</p>
                     <p rend="justify">– Ön derék jeles férfi – mond Kálday.</p>
                     <p rend="justify">– Az nem – szabadkozék Nadályi, – csak olyan mindennapi, de becsületes ember. Minő nagyszerűn élnek a tens urak! pezsgő és más válogatott borok – mond ügyesen uj fordulatot adva a beszédnek – bizony csak boldogok. – Engedelmükből egy pohárral.</p>
                     <p rend="justify">– Tessék. No de ön is jól él.</p>
                     <p rend="justify">– Igen roszul; sokszor egész nap nem eszem, csakhogy nehány fillért kaparíthassak agg napjaimra.</p>
                     <p rend="justify">Vilmos elrémült e nyilatkozatra, s Káldayt karjánál félre vonva mondá, honnan kölcsönözend e nyomorult, kinek még élelme sincs?</p>
                     <p rend="justify">– Kell százezer pengő – ellenveté Kálday – csak vagyonod, s teljes korod legyen, pengőben vágja le asztalodra egy kis hitvány iratért. Ismerem. – Azután Nadályinak egyet intett szemével, Vilmost pedig karon ölté s mindhárman a mellékterembe lépvén, az ajtót magukra zárták.</p>
                     <p rend="justify">– Elég lesz nagyságodnak 1500 pengő forint? kérdé az uzsorás alázatos pofával.</p>
                     <p rend="justify">– Mindenesetre – felelé Vilmos.</p>
                     <p rend="justify">– A fizetési határidő?</p>
                     <p rend="justify">– Három hónap.</p>
                     <p rend="justify">– Sok – erősíté Nadályi – ily hosszu időre nem adhatok.</p>
                     <p rend="justify">– Kevesebbre meg én nem vehetek.</p>
                     <p rend="justify">– Sajnálom – mond az uzsorás – igy vége az alkunak.</p>
                     <p rend="justify">– Nem tudtok segítni? – vág közbe Kálday – irj egy hónapot, ha nem fizethetsz meghosszabítod csekély kamattal stb.</p>
                     <p rend="justify">– Tetszik? kínálá az uzsorás.</p>
                     <p rend="justify">– Hát lehet így? – hol a váltó, s rövid szóvita után 2000 pengő forint kiállitatik.</p>
                     <p rend="justify">Vilmos keze reszketett, midőn a váltót aláirá, de rögtön társai közé rohant, s jó kedve szélsőségekig tört ki.</p>
                     <p rend="justify">– Nadályi és Kálday kissé hátramaradtak.</p>
                     <p rend="justify">– Nos – kezdé az utóbbi – nemde fölséges hálózás?</p>
                     <p rend="justify">– Ön valóban sokat érdemel – viszonzá az utóbbi, nehány bankjegyet csusztatva a dicsekvő markába – de meg is halálom…</p>
                     <p rend="justify">– Majd ha jobban befontuk – – he? nem kerüli ki! No de most váljunk. </p>
                     <p rend="justify">– Magam is azt vélem – fejezé be Nadályi a rövidke párbeszédet, és szolgai bókok közt távozék.</p>
                     <p rend="justify">Vilmos időnkint elkomorodék, de a gondolat, hogy a jövő estet Lotti körében töltendi, minden föllegét eloszlatá, s derűlt hangulatba hozá őt, és e kedély pezsgőzés közben kitörő vígságba ment át.</p>
                     <p rend="justify">Kálday kileste az alkalmát, s midőn látta, hogy Vilmos az egész világot keblére ölelné, félrevonta, s csak 200 pengő forint kölcsönt kért tőle.</p>
                     <p rend="justify">Vilmos olvasatlanul adá a legnagyobb szívesség mellett.</p>
                     <p rend="justify">A mulatságot kártya fejezé be.</p>
                     <p rend="justify">Másnap délelőtti órákban Kálday egy piperkőcczel meghitten tanakodék, kit beszéde, Vilmos közel rokonának gyanittat.</p>
                     <p rend="justify">– Mondom Endre – erősíté Kálday már folyamatban levő beszédében – Vilmos bukása oly igaz, mint jövendő fölemelkedésed. Ő ügyes kezek közt van, s én utójára ugy behálózom, hogy kivergődnie képtelenség leend. Úgy hiszem elég bizonyitvány erre, miszerint tegnap 1500 pengő forintot vett fel, s ma korán ismét pénzért hajhászott engem. Gondoskodtam oly társaságba keverni, hol a kártyalapokat elég ügyesen forgatják, a ez biztosít, hogy naponkint mindinkább elsülyed, mig te tervedhez egy-egy óriási lépéssel közelítesz.</p>
                     <p rend="justify">– Derék! becsületemre mindig ügyes ficzkónak tartálak, de ily életbevágó dolgot alig mertem rád bizni.</p>
                     <p rend="justify">– Istenemre – másnak is születtem én; érzem, tudom, hogy jobb sorsot érdemeltem volna, de –</p>
                     <p rend="justify">– Csak azt kivivjuk, hogy nagybátyám őt kirekessze az örökségből – urrá teszlek, – ezt fogadom, – mond Tivary Endre – mert akkor a vagyon enyém leend, s a vén bolond kegyét megnyernem gyermekjáték, csak kedvenczét tegyük gyülöletessé.</p>
                     <p rend="justify">– Minden meglesz, hanem fösvénykedned nem szabad.</p>
                     <p rend="justify">– Erszényem, s ha ez sem elég, hitelem legyen a czélnak áldozva. Hanem engem a játékból egészen ki kell hagynod, mert én egészen más leszek ezentul, az emberek részvétét akarom megnyerni.</p>
                     <p rend="justify">– Álarczot ölts, melyen még Robin de Bois szemei se hassanak át.</p>
                     <p rend="justify">– Szerepemet bizd rám, csak te jól vidd a magadét.</p>
                     <p rend="justify">– Szerencse velünk, – bucsúzék Kálday – estére látni fogod Vilmost Alfayéknál. – Lottiba már szerelmes.</p>
                     <p rend="justify">– Igen? s szereti Lottit? ha ha ha! majd meg látjuk gazdag örökös, majd meglátjuk, kié a szerencse? Számodra a háló ki van vetve, ám kisértsd a szabadulást, – ha ha ha! – s kaczajában az elfojtott düh hangzék, – Én is ott leszek – folytatá kis szünet után – ott, még pedig – – a többit fogai közt sziszegé.</p>
                     <p rend="justify">Kálday jó mulatást ohajtva távozék, Tivary Endrét pokoli eszmékkel hagyván tépelődni.</p>
                     <p rend="justify">* * *</p>
                     <p rend="justify">Tivary Vilmos türelmetlenül várta a bekövetkező estét, gondolatai költői lelkességgel szárnyalák körül a kedves Lottit, édes ábrándai a jövő kéjeiben merengtek, mert szerette a hölgyet egy forró kebel minden tüzével.</p>
                     <p rend="justify">Ajtaján egy ifju nyított be, szenvedő alakja nyájas kifejezést ölte, midőn Tivary Vilmost üdvözlé, kitől szivesen fogadtaték.</p>
                     <p rend="justify">– Uram! – kezdé az idegen – ön a minap történetesen meghallá, midőn szerencsétlenségemet kétségbeesetten panaszlám egy tehetetlen barátomnak.</p>
                     <p rend="justify">– Felügyelése alá bízott pénzeket veszte el, nemde?</p>
                     <p rend="justify">– Igen, s ön a nélkül hogy ismerne, hogy nevemet tudná, megmentett a legborzasztóbbtól. Oh uram! ön nem tudja nem tudhatja, mit cselekvék, egy egész családot mente meg a nyomor és gyalázattól.</p>
                     <p rend="justify">– S ön – csodálkozék Vilmos – már családos?</p>
                     <p rend="justify">– Anyám, öcsém, és alig tíz éves nővérem élnek kis keresményemből, kik naponkint nemes szabadítónkért imádkoznak.</p>
                     <p rend="justify">– Köszönöm. Mindenesetre én vagyok a szerencsés, hogy ily derék munkás ifjún segítheték.</p>
                     <p rend="justify">– Most – mond az idegen – rajtam a sor. Önt fosztogatók környezik, társai megbélyegezett csalók, kik mindenéből kivetköztetik. Kálday kigyó, ki képes saját jótevőjét szíven marni, ha haszon néz ki belőle. Ovakodjék kérem, üzze el e csoportot magától, hisz az emberek előre szánakoznak ön jövendőjén. – Nem folytathatá tovább, mert az ajtó ismét nyílt, s Kálday Nadályival lépett be.</p>
                     <p rend="justify">Rövid idő mulva az idegen búcsút vőn.</p>
                     <p rend="justify">– Hol tettél ismeretséget Szekfű ügyvéddel? – kérdé gúnyhangon Kálday – s mit keres itt? </p>
                     <p rend="justify">– Minap 300 pengő forintot kölcsönöztem neki, azt hozá meg, – viszonzá Vilmos.</p>
                     <p rend="justify">– Nem inyem szerinti emberke, – jegyzé meg gőgösen Kálday.</p>
                     <p rend="justify">– De becsületes.</p>
                     <p rend="justify">– Talán mivel azt a nehány garast meghozta? csak azért tette, hogy máskor jobban behúzzon. Hagyj fel, kérlek, ismeretségével, koldus az.</p>
                     <p rend="justify">– Nem szeretem az ily megjegyzéseket – mond neheztelőleg Vilmos.</p>
                     <p rend="justify">Kálday kémlő tekintetet vetett rá, s teendőikre inté, mi egy uj váltó aláirásából állott.</p>
                     <p rend="justify">Alfayék termeiben vígan zajlott a kis vendégsereg, midőn Vilmos dobogó szívvel a mulatók közé vegyült. Rövid kémlődés után Lottit egy ifju karján megpillantá, oda sietett s édes hangon üdvözlé a szép teremtést; az ifjuval pedig hidegen kezet szoríta.</p>
                     <p rend="justify">– Rokon! – kezdé Vilmos – ön a legboldogabb.</p>
                     <p rend="justify">– Remélem, nem irigyli.</p>
                     <p rend="justify">– Megvallom, igen.</p>
                     <p rend="justify">Endre gúnyosan mosolygott.</p>
                     <p rend="justify">Lotti és Vilmos közt élénk társalgás kezdődék, mi Endrének nem igen látszott terhére, alkalmat lesvén őket egyedül hagyhatni.</p>
                     <p rend="justify">Vilmos elhatározá minden áron tudatni Lottival szívharczát, és rövid előzmény után teljesíté is.</p>
                     <p rend="justify">Lotti szemeit a sokaságra veté, Vilmos kezét gyöngén megszorítá, és eltünt. Vilmos utána indult, de egy férfikéz karján ragadá, hátra tekinte, s Endre állott előtte, őt különszobába szólító. Mindketten távoztak.</p>
                     <p rend="justify">– Vilmos! – kezdé Endre keserű hangon, midőn egyedül valának – mit vétettem én önnek, hogy minden boldogságom előtt ön, s mindig csak ön az akadály. Ha indulatos vagy gyülölő volnék, azt mondanám: egyikünknek halni kell, de én szeretni tudok, ön örömein örvendek, s ha fájdalmai volnának önnel sírnék.</p>
                     <p rend="justify">– Bátyám! – esék szavába Vilmos – miért itt e szemrehányás?</p>
                     <p rend="justify">– Anyagi jólétem nincs, és miért? mert ön érdemeket tett az általános örökségre, nem átkozám önt, nem zúgolódtam soha, sőt barátságát kerestem, és most ismét ön áll elő, engem szellemi kincsemtől megfosztani, vagy nem tudja, hogy üdvöm, boldogságom és mindenem Lotti szerelme?</p>
                     <p rend="justify">– Nem – rebegé Vilmos halványultan.</p>
                     <p rend="justify">– Ön tehát vissza fog lépni, igérje ezt nekem.</p>
                     <p rend="justify">– Máskor kérem, most ez igen-igen meglepett… kérem, hagyjon kissé magamra.</p>
                     <p rend="justify">Vilmos távozék, s az ajtóban győzelmes mosollyal inté magához Káldayt.</p>
                     <p rend="justify">– Nézd, le van szédítve.</p>
                     <p rend="justify">– Hol a hölgy, e pillanat igen kedvezőnek látszik.</p>
                     <p rend="justify">– Ügyes légy azt mondom – figyelmezteté Endre – mert a legkisebb körülmény elárulhatna, pedig közel ötezer frtban van e játék. Csak ez a ház mennyit emészt, Lotti piperéje, stb. Azonfölül mindig attól tartok, hogy ez fölösleg költség leend, valaki rájok ismer. –</p>
                     <p rend="justify">– Kezeskedem hogy nem, hisz a nő alsó, a leány pedig felső Magyarországbóli, s egyszerre ily urhölgyek, ki is gyanithatná? </p>
                     <p rend="justify">– Most menj, s küld hozzá Lottit.</p>
                     <p rend="justify">– Jó; – ezzel mindketten eltüntek.</p>
                     <p rend="justify">Vilmost alélt helyzetéből mennyei édes hang verte föl, s ámulva pillantá meg maga előtt az aggódó leánykát.</p>
                     <p rend="justify">– Mi lelte önt? – kérdé a hölgy, s hangjában kellem, szeretet, és félelem olvadt össze.</p>
                     <p rend="justify">– Oh! ha tudná, ha sejtené, minő vipera fonódék e perczben szívem körül, részvétét bizonnyára megnyerném.</p>
                     <p rend="justify">– Szóljon, az egekért szóljon.</p>
                     <p rend="justify">Vilmos fájdalmasan tekinte a leányra, s huzamos szünet után szaggatott kebellel mondá: bár kegyedet sohasem láttam volna, bár e ház küszöbe előttem örökre elcsukódott volna. –</p>
                     <p rend="justify">– Oh! Lotti! bocsánat e nyilatkozatért.</p>
                     <p rend="justify">A hölgy szemébe könycsepp nyomult, arcza elsötétült, s éles fájdalommal látszék küzdeni.</p>
                     <p rend="justify">– Kegyed – folytatá Vilmos – szerencsétlenségem!</p>
                     <p rend="justify">– Honnan érdemlem e gyilkoló szavakat? kérdé a hölgy neheztelőleg – ön igaztalan.</p>
                     <p rend="justify">– Ne vádoljon, ne halgasson rám, mert szavaimat kétségbe-esésem erölteti ajkimra. Hisz ha kegyedet nem imádnám – –</p>
                     <p rend="justify">– És ha én önt nem szeretném, sohajtá közbe a hölgy.</p>
                     <p rend="justify">– Mit, kegyed szeret? – mond Vilmos fölpattanva üléséből – ugy omoljon rám a világ, ha ezen üdvöt másnak engedem. Vigyék el javaimat, vesszen el mindenem, s én boldog vagyok kegyed szerelmével. – Lotti kezét ajkihoz voná, azt a szerelem meleg csókjaival elhalmozandó. Sokat akart még elbeszélni, de az érzés nyelvét leköté.</p>
                     <p rend="justify">Vilmos még menthető vala, de őszinte baráti kéz nem hajólt felé, s Szekfűt egyedüli emberét, a fondorkodó czimborák tőle elzárni czélszerünek tartották. Vagy mozgott volna más körben is, hol alávaló társait saját valóságukban megismertetik vala; de ezek minden történhető fölfedezéstől rettegvén, távoltarták őt, minden müvelt, s becsületes körtől, s ő, ki feledé már, hogy egy ember törekedett szeme elől a fátyolt elvonni, meg nem látta az ármány körmei által ásott mélységet, melynek annyira szélén állott, hogy csak egy moczanás hiányzott még, s ő örökre elvész.</p>
                     <p rend="justify">Egy hó folyt el, s ő imádottjánál rendes látogatásait megtevé naponta, s honn a megkezdett pálya, és társak nem vőnek más irányt.</p>
                     <p rend="justify">Arczán a rendetlen élet, szenvedély, és álmatlan éjek beteges szinben mutatkoztak. Már hitelezői szoritani kezdték, a kiállitott váltók határideje lejárt, s ő hosszabitást kért, másodannyival többet irván, – csakhogy nyugalmat vásároljon. Hitele csökkenni kezdett, adóságai óránkint szaporodtak, és csak most kezdett világosabban látni.</p>
                     <p rend="justify">Leült, irandó levelében bátyját izzasztó körülményeivel nyiltan megismertetni; de fájt neki a gondolat: a derék ősz nyugodt lelkét megzavarni. Ezt többször ismétlé, de a levelet mindannyiszor ízekre tépte.</p>
                     <p rend="justify">– Kártya vont veszélybe, kártya szabadítson meg! s mit eddig időtöltésből, és udvariasságból tőn, most szükségkép cselekvé.</p>
                     <p rend="justify">Feledni kezdvén szerelmét, feledni ifju szép álmait, virágzó napjait a kártyabarlangok füstös falai közé temeté. A reggel mindenkor ujabb, s ujabb veszteséggel nyomta ágyába, hol fáradt lelke borzasztó képeket állita eléje.</p>
                     <p rend="justify">Már minden forrás kiapadt, ékszereit, ruhatárát butorait, szóval mindent elemésztett szerencsétlen lépése, és nem volt ki őt megmentse.</p>
                     <p rend="justify">Ismét Káldayhoz fordult, őt pénzért zaklatá, és a hajhász uracs minden lehetőséget megigért.</p>
                     <p rend="justify">* * *</p>
                     <p rend="justify">Három férfi elrejtve titkosan tanakodék együtt: Tivary Endre, Nadályi, és Kálday. Huzamos okoskodás után Tivary Endre tárczájából kétezer pengő forintot olvasa Nadályi asztalára, s szorosan szivére köté a bitófáravalónak, hogy csak azon egyetlen feltétel alatt adja ki ezen pénzét a szóban levő egyénnek, ha ez az ő nevére irt váltót adand.</p>
                     <p rend="justify">Nadályi sokat tudó arczot torzíta, s mig jobbjával fültövét vakará, baljával azt intette: hogy tökéletesen érti gonosz czimborája kivánatát, s mint kik lényeges tervnek hágtak nyakára, bizalmas kézszoritás közt büszke öntudattal váltak szét.</p>
                     <p rend="justify">Egy órával később Tivary Vilmost zilált hajjal, kétségbeesett arczkifejezéssel, ugyanazon teremben Nadályival szemközt látjuk.</p>
                     <p rend="justify">– Hm, hm, – dümmögé a fonnyadt uzsorás – más föltétel alatt nem adhatok önnek pénzt, ugy is Isten tudja mi történik az önnek kölcsönzött tőkével; egy gondolat, s ön visszavonja adóságait, vagy nagybátyja megházasodhatik, vagy önt kitagadhatja, s én földönfutó leszek. Nem tudom, hol volt az eszem. </p>
                     <p rend="justify">– Ön csaknem rendkivüliekre eszmél.</p>
                     <p rend="justify">– Rendkivüliekre? ezer példa van rá naponkint.</p>
                     <p rend="justify">– De gondolja meg –</p>
                     <p rend="justify">– Egy szó mint száz – vága közbe Nadályi – ha Tivary Endre önért elfogadja a váltót, kétezer forint szolgálatára áll, különben nem segíthetek önön.</p>
                     <p rend="justify">– Ám legyen – határozá Vilmos – én megkisértem, s egy betöltött váltót magával vitt.</p>
                     <p rend="justify">Nadályi győzelmesen vigyorgott utána.</p>
                     <p rend="justify">Vilmos őrülten rohant szobájába, s iróasztala előtt térdre omolva zokogott, azután fölemelkedék, irószert vőn, s reszkető kézzel a váltóra Tivary Endre aláirását utánzá. Elismerte tettének alávalóságát, önmaga előtt remegett büne iszonyu sulyától; – de más részről az ösztön: nyerni fogsz! e vétek telyesitésére készteté. „Igen nyerni fogok, nyernem kell, s holnap mindjárt kiváltandom e bünös lapot“ – igy biztatá önmagát, s terhelt lelkiismerettel tért Nadályihoz, ki az aláirás szorosb vizsgálása nélkül átadá a mondott öszveget.</p>
                     <p rend="justify">Még éjfél nem hangzék el, s Vilmos a szokott helyen már tetemes öszveget vesztett, utósó ezer forintját tevé most föl, és nem gondolta meg, hogy jövendője, boldogsága, s becsülete ettől függ. A kártya hullott, az osztó nyert, s Vilmos aléltan rogyott össze.</p>
                     <p rend="justify">Mellette vad kaczaj hangzék. Tivary Endre ütött diadalt a megtört kebel romjai fölött.</p>
                     <p rend="justify">Tivary Kálmánnak egy levél által értésére adaték, mikép ha a család névtisztasága, saját becsületében fekszik, rögtön Pestre siessen.</p>
                     <p rend="justify">Endre jól számolt; csak azt várta, hogy Vilmos tökéletesen elmerüljön, s azonnal terve végbeviteléhez látott. Megadta neki az utósó döfést, mely alatt a tapasztalatlan ingadozó léleknek dőlni kellett.</p>
                     <p rend="justify">A fönnebbi levél tartalma folytában az öreg ur megérkeztét Endre jobban leste, mint ujoncz orvos első betegének üdülését. És számitása nem csalt, mert az öreg ur a várt napon megérkezék.</p>
                     <p rend="justify">A hir őt igen lesujtá, Vilmost egyetlen örömét, reményét, s boldogságát a romlottság főfokán lenni értvén. Agyát ezer eszme, s szivét ugyanannyi fájdalom hasogatá.</p>
                     <p rend="justify">Alig váltá fel útköntösét, s szállása már hitelezőktől vala ellepve. Az ősz nem hitte, hogy Vilmos nehány hó alatt annyi ezer forintnyi adóságot csinálni képes lett volna; csalást vélt benne rejleni, s e hitegetés szivének jól esett. Elküldött érte; öröm, s fájdalom között várta, elképzelvén: mi szerencsésnek érzendné magát, ha szerette öcscse e vádak irányában férfiasan lépne fel, megczáfolná a hírt, az adóságokat csak rá költötteknek ismerné. Kétannyit szivesen fizetett volna, csak őt a kedves Vilmost mocsoktalannak találandná. Ellenben meggondolá, mit teend, ha csakugyan tévedett, ha e nagy öszveget czél nélkül fecsérelte el, ha tartozásait igaznak ismeri?… „akkor jobbulást várva kifizetem“, hogy Vilmos gonoszságra is vetemedhessék, arról nem is álmodott. Szivét különféle érzés szállá meg, s keblében fájdalmas indulat viharzott.</p>
                     <p rend="justify">Végre Vilmos előtte álla, halványan, mintha gyászpadról kelt volna föl; szemeit nem merészlé a nyilt-tekintetü nagybátyára emelni. Keble szorult, lábai reszkettek, arczán a lelki küzdés ugy működött, mint itélőszék elé állitott nagy bünösnél. </p>
                     <p rend="justify">Az ősz szemében könycsepp ragyogott.</p>
                     <p rend="justify">– Fiam! – kezdé dorgáló szeretettel – hát csak ugyan igaz, hogy annyi pénzt szedtél föl?</p>
                     <p rend="justify">– Fájdalom – sohajta Vilmos – igaz.</p>
                     <p rend="justify">– Ismered-e ez embereket? – kérdé Tivary Kálmán a követelőkre mutatva.</p>
                     <p rend="justify">Vilmos zavart tekintetét körüljártatá, s elhaló hangon mondá:</p>
                     <p rend="justify">– Mind.</p>
                     <p rend="justify">Nagybátyja, homlokára nyomván tenyerét, kissé hallgatott.</p>
                     <p rend="justify">– Nézd át a váltókat, – talán van közte nem általad kibocsátott, tán nem ismered mind magadénak.</p>
                     <p rend="justify">Vilmos rettegve áttekinté: – Egytől egyig enyém – sohajta, s lelke uj erőt nyert, a hamisat nem találván köztük.</p>
                     <p rend="justify">Tivary Kálmán szó nélkül elégíté ki a követelőket, s midőn eltávoztak, a tévedettnek hatályos erkölcsi beszédet tarta. –</p>
                     <p rend="justify">Vilmosnak minden idegeit átfutá a tiszteletben megőszült öreg beszéde, s már nyelvén volt őszinte nyílatkozatot tenni, midőn az ajtó fölpattan, s Alfayné kétségbeesetten rohant be.</p>
                     <p rend="justify">– Ah itt van ön gyalázatos! – ordítá villogó szemeit Vilmosra feszítve.</p>
                     <p rend="justify">Tivary Kálmán összeborzadt, a nő dühét, s öcscse ijedtségét látván, és a tán kiütendő botrány kikerülése végett, az ingerült nőhez nehány szelid szót intéze.</p>
                     <p rend="justify">A nő kissé csillapulni látszék, s Vilmos öntudat nélkül támaszkodék a falhoz.</p>
                     <p rend="justify">– Fejtse meg asszonyom – tudakozódék az öreg – mi ad okot e megtámadásra, ezen előttem rejtélyes viseletre? – szóljon.</p>
                     <p rend="justify">– Igen uram, szólni fogok, de szedje ön össze férfierejét, mert szavam önt lesujtandja. És mégis mi lesz ön fájdalma az enyémhez mérve? ön szíve vérzeni fog uram, s még sincs mód benne, hogy az anyai szívembe mártott gyiloknak csak egy századrészét is érezze.</p>
                     <p rend="justify">– Mit fogok hallani?</p>
                     <p rend="justify">– Retteneteseket uram! – orditá a nő. –</p>
                     <p rend="justify">– Rajta asszonyom én el vagyok készülve. –</p>
                     <p rend="justify">– Leányom szép volt, mint a tavasz első viránya, lelke müvelt és jó, mint leghivebb angyalé. Tivary Endre mátkája volt. És eljöve ezen pazarló divaturacs, az ifju leánykát elszédité, édes szavakkal halmozá, és leányom, egyetlen gyermekem hitt a csábítónak; de ez miután az ártatlannak megnyeré szerelmét, kerülé házamat, megcsalta gyermekemet.</p>
                     <p rend="justify">– Igaz-e az? – kérdé a megszomorított öreg.</p>
                     <p rend="justify">Vilmos lelkébe egy kinos visszaemlékezés merült fel, s szivén erős szurást érze.</p>
                     <p rend="justify">– Hallottad a vádat, szólj igaz-e?</p>
                     <p rend="justify">– Igaz – fuldoklá Vilmos, s erejét vesztve rogyott egy székre.</p>
                     <p rend="justify">– Boldogtalan! – kiálta nagybátyja.</p>
                     <p rend="justify">– Oh még ez nem minden – folytatá a nő – leányom szerelmét s reményét vesztve látván az éjjel eltünt, s tán hullámok közé temeté magát. Itt ezennel követelem leányomat! – Most Tivary Endre bánatos arczczal lépett be, Kálday kiséretében. Endre szomoruan fordult társához, s kérte, hogy a szerencsétlen nőt vezesse szállására, s iparkodjék fájdalmin enyhiteni, mert ő erre képtelen, miután nehéz volna meghatározni: ha e nő fájdalma sulyosb-e a veszteség fölött, vagy az övé.</p>
                     <p rend="justify">Kálday teljesité.</p>
                     <p rend="justify">Endre levert hangon üdvözlé az édes reményeiben keserűn csalódott rokont.</p>
                     <p rend="justify">Röviden szükség megemlitenem, hogy Tivary Kálmán ily rögtöni, s egymásutáni megrohanását korántsem a véletlen okozá, mert Endre, és Kálday pokoli műhelyéből került ez ily jól kidolgozottan elő! Alfayné, mint az olvasó már észreveheté, szinte szövetséges, és Lotti Endre által megbérlett eszköz volt a csel végrehajtásához.</p>
                     <p rend="justify">Endre áhítatos bánattal görnyedt meg rokonai előtt.</p>
                     <p rend="justify">– Miért ez iszonyu leverttség? – kérdé az öreg.</p>
                     <p rend="justify">– Két okom van: kit az életben legjobban szereték, mátkám elveszítém. – –</p>
                     <p rend="justify">Nagybátyja hirtelen oly mozdulatot tőn, mindha Vilmost akarná megrohanni. Endre őt visszatartá.</p>
                     <p rend="justify">– Higyje, e gyászhirt ön sohasem tudandja vala meg, ha ezen szerencsétlen nő, kit a fájdalom őrültté tőn –</p>
                     <p rend="justify">– Átok reád Vilmos! tört ki a hang az öreg reszkető ajkán.</p>
                     <p rend="justify">– Mérsékelje magát, én neki megbocsátok.</p>
                     <p rend="justify">– Öcsém! – mond az öreg – te félisten vagy.</p>
                     <p rend="justify">– Oh bátyám! csak kevesebb volnék, ugy nem kellene önt még mélyebben szomoritanom.</p>
                     <p rend="justify">– Nincs még vége? –</p>
                     <p rend="justify">– Egyébiránt ezen föl se akadjon, egy kis könnyelműség, mely ugyan veszélyt és gyalázatot vont volna maga után, ha meg nem előzöm.</p>
                     <p rend="justify">– Szavaid uj rettegést öntnek tagjaimba.</p>
                     <p rend="justify">– Higyje, hacsak kétannyit bírnék is, mint a mim van, hallgatnék, de ötezer forint, csaknem fél tőkém.</p>
                     <p rend="justify">– És, és? – sürgeté az öreg.</p>
                     <p rend="justify">– És Vilmos öcsém; egy ennyiről szóló váltón aláirá nevemet. Szót sem érdemel, önök gazdagok, a baj el van hárítva, mert a váltót én kifizetém.</p>
                     <p rend="justify">– Tehát váltóhamisitás! – jajdula föl az öreg szívmetsző fájdalommal – és te cselekvéd ezt Vilmos?…</p>
                     <p rend="justify">– Kegyelem! – rebegé a megkövesült Vilmos, bátyja térdeit átölelve. Hosszu szünet lőn, az ősz szemeit eltakará, Vilmos megtörve lankasztá fejét mellére; Endre pedig jól titkolt örömmel vete egyikre, és másikra is diadalpillantást.</p>
                     <p rend="justify">Tivary Kálmán hirtelen összeszedé magát, s Endrét szeretettel keblére ölelve – mondá – te lész örökösöm, s ama hálátlan fattyu, ki szeretetemért epével fizetett, ki nevünkre, s ősz fejemre gyalázatot hozott, – küzdjön meg a nyomorral, én róla végkép levonom kezeimet, az örökségből kizárom.</p>
                     <p rend="justify">Vilmos fájdalmas sohajjal fölemelkedék, tenyerét égő homlokára nyomta, s mintha nehéz álombul ébredne, oly bizonytalanul tekinte körül mondván: sorsomat megérdemlém, tiszteld jobban mint én e derék ősz férfit. – Ezzel kirohant.</p>
                     <p rend="justify">Még ez nap alkonyatkor, meleg részvéttel környezé Vilmost egy derék család. A hajnali harmatnál ártatlanabb szép kis Etelka egy zsámolyon ülve sirt; Szekfű Vilmos kezét jobbjába zárva, szilárd, és férfias cselekvésre inté egykori mentőjét, s a jámbor anya áhitatos beszéddel halmozá el a csüggedettet.</p>
                     <p rend="justify">Vilmos az első fájdalom iszonyait leküzdvén, nemével a vidultságnak mondá mosolyogva:</p>
                     <p rend="justify">– Ti nem utáltok hibámért? oh! én még sem vagyok oly szerencsétlen, mint hivém. Birom ezen erényes család szeretetét, én nem vagyok egészen boldogtalan. Bár ily hajlékba kopogtattam volna be először, most nem volnék kitaszítva a becsületesek sorából.</p>
                     <p rend="justify">– Ön még vidám napokat fog élni.</p>
                     <p rend="justify">– Soha. Lelkemet örökké nyomni fogja az önvád súlya.</p>
                     <p rend="justify">– Hamisság, árulás és fondorkodás sodorta önt be, majd ha távolabbról nézendi lefolyt napjait, lassankint ki fog bontakozni ön előtt egykori környezőinek nyájasságba burkolt alávalósága. – Most csak türelmet ajánlok.</p>
                     <p rend="justify">– Mind lehetséges, de Lottit én taszítám sírba, ez lelkemet nyomja.</p>
                     <p rend="justify">– Fogadni mernék, hogy itt is gazság rejlik, de én kifürkészendem.</p>
                     <p rend="justify">– Hiszi ön? nem, nem, lehetlen – érzem itt – mond, szivére mutatva. Késő bánat! – folytatá – előbb kelle vala meggondolnom.</p>
                     <p rend="justify">– Minden jobban lesz – bíztatá Szekfű, maga sem adván hitelt szavainak.</p>
                     <p rend="justify">Vilmos keserűn mosolygott. Rövid szünet után igéretet tőn Szekfűnek, hogy bárhová vezesse is őt sorsa, mint egyetlen barátját hollétéről, s körülményeiről időnkint értesítendi; azután testvérileg szoritá keblére.</p>
                     <p rend="justify">Etelka sírva kérte, ne hagyná el őket; Vilmos homlokon csókolá.</p>
                     <p rend="justify">Egy vég Isten veletek! – s elhagyá a szerény lakot.</p>
                     <p rend="justify">Szekfű e naptól fogva Tivary Kálmán, és Endre kegyét vadászá, s nem sikeretlenül, mert félév alatt a tivari uradalom ügyvivője lőn.</p>
                     <p rend="justify">* * *</p>
                     <p rend="justify">Vilmos a fönnebbi búcsu után örökre eltünt, s egy év mulva az öreg ur végrendeletet hagyva, jobb létre szenderült.</p>
                  </div>
                  <div type="div4">
                     <head>II.</head>
                     <p rend="justify">Öt évvel később Tivaron roppant ünnepélyre tétettek előkészületek, a szomszéd uraságok és megyei tisztviselők serege özönlé el az uri lakot.</p>
                     <p rend="justify">Az uradalmi ügyviselő háza előtt kényelmesen pipázgatott a kisbiró, s egykedvűen tűré, hogy még ma borravaló nem üté markát. – De már lesz kinézés, gondolá, midőn egy négyes előfogatu kocsit láta sebesen feléje közeledni. Benne egy fehér köpenyegbe burkolt férfi ült. A kocsi megállapodék.</p>
                     <p rend="justify">– Itt lakik Szekfű ur?</p>
                     <p rend="justify">– Csak be kell járni, viszonzá a kisbiró egyet emelintve kalapján, s megindult kaput nyitni.</p>
                     <p rend="justify">Szekfű elragadtatva rohant, mint látszik, régvárt vendége elfogadására, mellette a gyönyörü teremtéssé fejlődött Etelka lejtett.</p>
                     <p rend="justify">A rendkivüli fogadásból itélve, az érkezettben kedves rokont, vagy mélyen szerető barátot üdvözlének. Hagyjuk őket azonban a viszonlátás örömeivel eltelni, s térjünk Tivary Endre lakába.</p>
                     <p rend="justify">– A törvényes bizonyság jelenlétében nyilvánitatott, miszerint Tivary Kálmán végrendelete folytában, mely következőleg hangzik (kihagyván a kihagyandókat):</p>
                     <p rend="justify">„2-or. Ha azonban Vilmos öcsém megjavul, s hajdani lépéseit nem roszaságból, hanem tévedésből származottaknak bizonyitandó – a végrendelet felnyitásától négy év alatt tisztes állásra emelkedik, összes javaimban örökösödjék. Ellenkező esetben pedig, – ugy szinte, ha négy év alatt holléte fel nem födöztethetnék, mint a 2-ik pontban, Endrét nevezem örökösömül.“</p>
                     <p rend="justify">– Minthogy a négy év épen ma tölt el, szóla folytatólag egy nagy hasu tisztviselő tekintéllyel – a jószág törvényes átadása következik.</p>
                     <p rend="justify">– Kevés türelemért esedezem – kezdé Szekfű – a boldogult ur halála ágyán valamit bizott rám; – azzal gyakornokának valamit fülébe sugott, ki rögtön távozék.</p>
                     <p rend="justify">Időtöltésből a gazda örökös nehány rekedt éljent kapott.</p>
                     <p rend="justify">Az ajtó hirtelen felnyilt, egy napbarnitotta csinos huszártiszt jött be. Szekfű eléje sietett, s Vilmost a törvényes örököst mutatá be, ki ekkorig Olaszországban katonáskodott.</p>
                     <p rend="justify">Vilmos megszólalt:</p>
                     <p rend="justify">– Hogy becstelen nem vagyok, arról kezeskedik rojtom, hogy hajdan roszaságból sülyedtem-e vagy tévedésből? itéljen maga Endre. Itt egy nyilatkozat Nadályitól, ki börtönbe jutott; itt van Káldayé, kit Pestről elűztek; itt van Lottié, kit halottnak véltem, s Páduában találtam, hol az, mi volt… Ily csordával szövetkezett Endre, hogy engem megbuktasson. Szégyen, gyalázat reája!</p>
                     <p rend="justify">Endre ezek hallatára megsemmisült.</p>
                     <p rend="justify">– És most – mond Vilmos a társasághoz – uraim! legyen szerencsém, önöket mint vendégeimet Szekfű barátom, s mentőm szálásán tisztelhetnem.</p>
                     <p rend="justify">– Lassan uracskám! – orditá düh, és kétségbeesés hangján Endre – azt tehette ön, hogy mint követelő föllépjen, eziránt még perelni fogunk, de hogy ön vendégeimet merészli – –</p>
                     <p rend="justify">– Sajnálnám – esék szavába Vilmos – hogy ennyi becsületes ur önnel csak egy födél alatt is egyék.</p>
                     <p rend="justify">Menjünk uraim ha tetszik.</p>
                     <p rend="justify">– Éljen az igazi örökös!</p>
                     <p rend="justify">Endre negyven egyénre terített asztala mellett egyedül maradt. Még az nap epeláz dönté ágyába.</p>
                     <p rend="justify">* * *</p>
                     <p rend="justify">Kevés mondani valóm van még: Vilmos elhagyá az ezredet, s közjóért munkáló hű polgár lőn. Házi életét egy kecses nő bájolá menyeivé, mert Etelka imádta férjét, és a derék Szekfű a házasság által Vilmossal közelebbi viszonyba jutván, az emberek legboldogabbika volt.</p>
                     <p rend="justify">Endre utóbb Vilmos kegyéből élősködött.</p>
                  </div>
               </div>
               <div type="div3">
                  <head>Lábjegyzetek.</head>
                  <p rend="justify">
                     <ref target="#2294436093468579046_66400-h-3.htm.html#FNanchor_1">1)</ref> Hogy ily jelenetnek fül- és szemtanuja valék A...n, állok érte.</p>
               </div>
               <div type="div3">
                  <head>TARTALOM./x/</head>
                  <list type="unordered">
                     <item>Az utolsó kép <ref target="#2294436093468579046_66400-h-1.htm.html#Page_1">1</ref>
                     </item> 
                     <item>Nászajándok <ref target="#2294436093468579046_66400-h-2.htm.html#Page_25">25</ref>
                     </item> 
                     <item>Két Robin de Bois <ref target="#2294436093468579046_66400-h-3.htm.html#Page_41">41</ref>
                     </item> 
                     <item>Gazdag és szegény <ref target="#2294436093468579046_66400-h-4.htm.html#Page_69">69</ref>
                     </item> 
                     <item>Egy álzott tréfája <ref target="#2294436093468579046_66400-h-5.htm.html#Page_97">97</ref>
                     </item> 
                     <item>Leküzdött szenvedés <ref target="#2294436093468579046_66400-h-6.htm.html#Page_111">111</ref>
                     </item> 
                     <item>Pesti uracs <ref target="#2294436093468579046_66400-h-7.htm.html#Page_143">143</ref>
                     </item> 
                     <item>Kitagadás <ref target="#2294436093468579046_66400-h-8.htm.html#Page_169">169</ref>
                     </item>
                  </list>
                  <p rend="justify">Javítások.</p>
                  <p rend="justify">Az eredeti szöveg helyesírásán nem változtattunk.</p>
                  <p rend="justify">A nyomdai hibákat javítottuk. Ezek listája:</p>
                  <table rend="frame" xml:id="Table1"> 
                     <row>
                        <cell>
                           <ref target="#2294436093468579046_66400-h-1.htm.html#Page_9">9</ref>
                        </cell> 
                        <cell>ott van</cell> 
                        <cell>„ott van</cell>
                     </row> 
                     <row>
                        <cell>
                           <ref target="#2294436093468579046_66400-h-3.htm.html#Page_49">49</ref>
                        </cell> 
                        <cell>“ah! oh! és éh!“</cell> 
                        <cell>„ah! oh! és éh!“</cell>
                     </row> 
                     <row>
                        <cell>
                           <ref target="#2294436093468579046_66400-h-5.htm.html#Page_105">105</ref>
                        </cell> 
                        <cell>kallgatásomban</cell> 
                        <cell>hallgatásomban</cell>
                     </row> 
                     <row>
                        <cell>
                           <ref target="#2294436093468579046_66400-h-6.htm.html#Page_116">116</ref>
                        </cell> 
                        <cell>fetregentt</cell> 
                        <cell>fetrengett</cell>
                     </row> 
                     <row>
                        <cell>
                           <ref target="#2294436093468579046_66400-h-6.htm.html#Page_117">117</ref>
                        </cell> 
                        <cell>eugem ezen</cell> 
                        <cell>engem ezen</cell>
                     </row> 
                     <row>
                        <cell>
                           <ref target="#2294436093468579046_66400-h-7.htm.html#Page_151">151</ref>
                        </cell> 
                        <cell>György, Lelia“</cell> 
                        <cell>György „Lelia“</cell>
                     </row>
                  </table>
                  <p>*** END OF THIS PROJECT GUTENBERG EBOOK ***</p>
                  <p>Updated editions will replace the previous one—the old editions will be renamed.</p>
                  <p>Creating the works from print editions not protected by U.S. copyright law means that no one owns a United States copyright in these works, so the Foundation (and you!) can copy and distribute it in the United States without permission and without paying copyright royalties. Special rules, set forth in the General Terms of Use part of this license, apply to copying and distributing Project Gutenberg™ electronic works to protect the PROJECT GUTENBERG™ concept and trademark. Project Gutenberg is a registered trademark, and may not be used if you charge for an eBook, except by following the terms of the trademark license, including paying royalties for use of the Project Gutenberg trademark. If you do not charge anything for copies of this eBook, complying with the trademark license is very easy. You may use this eBook for nearly any purpose such as creation of derivative works, reports, performances and research. Project Gutenberg eBooks may be modified and printed and given away—you may do practically ANYTHING in the United States with eBooks not protected by U.S. copyright law. Redistribution is subject to the trademark license, especially commercial redistribution.</p>
                  <p>START: FULL LICENSE</p>
               </div>
               <div type="div3" rend="P12">
                  <head>The Full Project Gutenberg License</head>
                  <subtitle>PLEASE READ THIS BEFORE YOU DISTRIBUTE OR USE THIS WORK</subtitle>
                  <p>To protect the Project Gutenberg™ mission of promoting the free distribution of electronic works, by using or distributing this work (or any other work associated in any way with the phrase “Project Gutenberg”), you agree to comply with all the terms of the Full Project Gutenberg™ License available with this file or online at www.gutenberg.org/license.</p>
                  <p>Section 1. General Terms of Use and Redistributing Project Gutenberg™ electronic works</p>
                  <p>1.A. By reading or using any part of this Project Gutenberg™ electronic work, you indicate that you have read, understand, agree to and accept all the terms of this license and intellectual property (trademark/copyright) agreement. If you do not agree to abide by all the terms of this agreement, you must cease using and return or destroy all copies of Project Gutenberg™ electronic works in your possession. If you paid a fee for obtaining a copy of or access to a Project Gutenberg™ electronic work and you do not agree to be bound by the terms of this agreement, you may obtain a refund from the person or entity to whom you paid the fee as set forth in paragraph 1.E.8.</p>
                  <p>1.B. “Project Gutenberg” is a registered trademark. It may only be used on or associated in any way with an electronic work by people who agree to be bound by the terms of this agreement. There are a few things that you can do with most Project Gutenberg™ electronic works even without complying with the full terms of this agreement. See paragraph 1.C below. There are a lot of things you can do with Project Gutenberg™ electronic works if you follow the terms of this agreement and help preserve free future access to Project Gutenberg™ electronic works. See paragraph 1.E below.</p>
                  <p>1.C. The Project Gutenberg Literary Archive Foundation (“the Foundation” or PGLAF), owns a compilation copyright in the collection of Project Gutenberg™ electronic works. Nearly all the individual works in the collection are in the public domain in the United States. If an individual work is unprotected by copyright law in the United States and you are located in the United States, we do not claim a right to prevent you from copying, distributing, performing, displaying or creating derivative works based on the work as long as all references to Project Gutenberg are removed. Of course, we hope that you will support the Project Gutenberg™ mission of promoting free access to electronic works by freely sharing Project Gutenberg™ works in compliance with the terms of this agreement for keeping the Project Gutenberg™ name associated with the work. You can easily comply with the terms of this agreement by keeping this work in the same format with its attached full Project Gutenberg™ License when you share it without charge with others.</p>
                  <p>1.D. The copyright laws of the place where you are located also govern what you can do with this work. Copyright laws in most countries are in a constant state of change. If you are outside the United States, check the laws of your country in addition to the terms of this agreement before downloading, copying, displaying, performing, distributing or creating derivative works based on this work or any other Project Gutenberg™ work. The Foundation makes no representations concerning the copyright status of any work in any country other than the United States.</p>
                  <p>1.E. Unless you have removed all references to Project Gutenberg:</p>
                  <p>1.E.1. The following sentence, with active links to, or other immediate access to, the full Project Gutenberg™ License must appear prominently whenever any copy of a Project Gutenberg™ work (any work on which the phrase “Project Gutenberg” appears, or with which the phrase “Project Gutenberg” is associated) is accessed, displayed, performed, viewed, copied or distributed:</p>
                  <p rend="justify">This eBook is for the use of anyone anywhere in the United States and most other parts of the world at no cost and with almost no restrictions whatsoever. You may copy it, give it away or re-use it under the terms of the Project Gutenberg License included with this eBook or online at <ref target="https://www.gutenberg.org/">www.gutenberg.org</ref>. If you are not located in the United States, you will have to check the laws of the country where you are located before using this eBook.</p>
                  <p>1.E.2. If an individual Project Gutenberg™ electronic work is derived from texts not protected by U.S. copyright law (does not contain a notice indicating that it is posted with permission of the copyright holder), the work can be copied and distributed to anyone in the United States without paying any fees or charges. If you are redistributing or providing access to a work with the phrase “Project Gutenberg” associated with or appearing on the work, you must comply either with the requirements of paragraphs 1.E.1 through 1.E.7 or obtain permission for the use of the work and the Project Gutenberg™ trademark as set forth in paragraphs 1.E.8 or 1.E.9.</p>
                  <p>1.E.3. If an individual Project Gutenberg™ electronic work is posted with the permission of the copyright holder, your use and distribution must comply with both paragraphs 1.E.1 through 1.E.7 and any additional terms imposed by the copyright holder. Additional terms will be linked to the Project Gutenberg™ License for all works posted with the permission of the copyright holder found at the beginning of this work.</p>
                  <p>1.E.4. Do not unlink or detach or remove the full Project Gutenberg™ License terms from this work, or any files containing a part of this work or any other work associated with Project Gutenberg™.</p>
                  <p>1.E.5. Do not copy, display, perform, distribute or redistribute this electronic work, or any part of this electronic work, without prominently displaying the sentence set forth in paragraph 1.E.1 with active links or immediate access to the full terms of the Project Gutenberg™ License.</p>
                  <p>1.E.6. You may convert to and distribute this work in any binary, compressed, marked up, nonproprietary or proprietary form, including any word processing or hypertext form. However, if you provide access to or distribute copies of a Project Gutenberg™ work in a format other than “Plain Vanilla ASCII” or other format used in the official version posted on the official Project Gutenberg™ website (www.gutenberg.org), you must, at no additional cost, fee or expense to the user, provide a copy, a means of exporting a copy, or a means of obtaining a copy upon request, of the work in its original “Plain Vanilla ASCII” or other form. Any alternate format must include the full Project Gutenberg™ License as specified in paragraph 1.E.1.</p>
                  <p>1.E.7. Do not charge a fee for access to, viewing, displaying, performing, copying or distributing any Project Gutenberg™ works unless you comply with paragraph 1.E.8 or 1.E.9.</p>
                  <p>1.E.8. You may charge a reasonable fee for copies of or providing access to or distributing Project Gutenberg™ electronic works provided that:</p>
                  <p>• You pay a royalty fee of 20% of the gross profits you derive from the use of Project Gutenberg™ works calculated using the method you already use to calculate your applicable taxes. The fee is owed to the owner of the Project Gutenberg™ trademark, but he has agreed to donate royalties under this paragraph to the Project Gutenberg Literary Archive Foundation. Royalty payments must be paid within 60 days following each date on which you prepare (or are legally required to prepare) your periodic tax returns. Royalty payments should be clearly marked as such and sent to the Project Gutenberg Literary Archive Foundation at the address specified in Section 4, “Information about donations to the Project Gutenberg Literary Archive Foundation.”</p>
                  <p>• You provide a full refund of any money paid by a user who notifies you in writing (or by e-mail) within 30 days of receipt that s/he does not agree to the terms of the full Project Gutenberg™ License. You must require such a user to return or destroy all copies of the works possessed in a physical medium and discontinue all use of and all access to other copies of Project Gutenberg™ works.</p>
                  <p>• You provide, in accordance with paragraph 1.F.3, a full refund of any money paid for a work or a replacement copy, if a defect in the electronic work is discovered and reported to you within 90 days of receipt of the work.</p>
                  <p>• You comply with all other terms of this agreement for free distribution of Project Gutenberg™ works.</p>
                  <p>1.E.9. If you wish to charge a fee or distribute a Project Gutenberg™ electronic work or group of works on different terms than are set forth in this agreement, you must obtain permission in writing from the Project Gutenberg Literary Archive Foundation, the manager of the Project Gutenberg™ trademark. Contact the Foundation as set forth in Section 3 below.</p>
                  <p>1.F.</p>
                  <p>1.F.1. Project Gutenberg volunteers and employees expend considerable effort to identify, do copyright research on, transcribe and proofread works not protected by U.S. copyright law in creating the Project Gutenberg™ collection. Despite these efforts, Project Gutenberg™ electronic works, and the medium on which they may be stored, may contain “Defects,” such as, but not limited to, incomplete, inaccurate or corrupt data, transcription errors, a copyright or other intellectual property infringement, a defective or damaged disk or other medium, a computer virus, or computer codes that damage or cannot be read by your equipment.</p>
                  <p>1.F.2. LIMITED WARRANTY, DISCLAIMER OF DAMAGES - Except for the “Right of Replacement or Refund” described in paragraph 1.F.3, the Project Gutenberg Literary Archive Foundation, the owner of the Project Gutenberg™ trademark, and any other party distributing a Project Gutenberg™ electronic work under this agreement, disclaim all liability to you for damages, costs and expenses, including legal fees. YOU AGREE THAT YOU HAVE NO REMEDIES FOR NEGLIGENCE, STRICT LIABILITY, BREACH OF WARRANTY OR BREACH OF CONTRACT EXCEPT THOSE PROVIDED IN PARAGRAPH 1.F.3. YOU AGREE THAT THE FOUNDATION, THE TRADEMARK OWNER, AND ANY DISTRIBUTOR UNDER THIS AGREEMENT WILL NOT BE LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH DAMAGE.</p>
                  <p>1.F.3. LIMITED RIGHT OF REPLACEMENT OR REFUND - If you discover a defect in this electronic work within 90 days of receiving it, you can receive a refund of the money (if any) you paid for it by sending a written explanation to the person you received the work from. If you received the work on a physical medium, you must return the medium with your written explanation. The person or entity that provided you with the defective work may elect to provide a replacement copy in lieu of a refund. If you received the work electronically, the person or entity providing it to you may choose to give you a second opportunity to receive the work electronically in lieu of a refund. If the second copy is also defective, you may demand a refund in writing without further opportunities to fix the problem.</p>
                  <p>1.F.4. Except for the limited right of replacement or refund set forth in paragraph 1.F.3, this work is provided to you ‘AS-IS’, WITH NO OTHER WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO WARRANTIES OF MERCHANTABILITY OR FITNESS FOR ANY PURPOSE.</p>
                  <p>1.F.5. Some states do not allow disclaimers of certain implied warranties or the exclusion or limitation of certain types of damages. If any disclaimer or limitation set forth in this agreement violates the law of the state applicable to this agreement, the agreement shall be interpreted to make the maximum disclaimer or limitation permitted by the applicable state law. The invalidity or unenforceability of any provision of this agreement shall not void the remaining provisions.</p>
                  <p>1.F.6. INDEMNITY - You agree to indemnify and hold the Foundation, the trademark owner, any agent or employee of the Foundation, anyone providing copies of Project Gutenberg™ electronic works in accordance with this agreement, and any volunteers associated with the production, promotion and distribution of Project Gutenberg™ electronic works, harmless from all liability, costs and expenses, including legal fees, that arise directly or indirectly from any of the following which you do or cause to occur: (a) distribution of this or any Project Gutenberg™ work, (b) alteration, modification, or additions or deletions to any Project Gutenberg™ work, and (c) any Defect you cause.</p>
                  <p>Section 2. Information about the Mission of Project Gutenberg™</p>
                  <p>Project Gutenberg™ is synonymous with the free distribution of electronic works in formats readable by the widest variety of computers including obsolete, old, middle-aged and new computers. It exists because of the efforts of hundreds of volunteers and donations from people in all walks of life.</p>
                  <p>Volunteers and financial support to provide volunteers with the assistance they need are critical to reaching Project Gutenberg™’s goals and ensuring that the Project Gutenberg™ collection will remain freely available for generations to come. In 2001, the Project Gutenberg Literary Archive Foundation was created to provide a secure and permanent future for Project Gutenberg™ and future generations. To learn more about the Project Gutenberg Literary Archive Foundation and how your efforts and donations can help, see Sections 3 and 4 and the Foundation information page at www.gutenberg.org.</p>
                  <p>Section 3. Information about the Project Gutenberg Literary Archive Foundation</p>
                  <p>The Project Gutenberg Literary Archive Foundation is a non-profit 501(c)(3) educational corporation organized under the laws of the state of Mississippi and granted tax exempt status by the Internal Revenue Service. The Foundation’s EIN or federal tax identification number is 64-6221541. Contributions to the Project Gutenberg Literary Archive Foundation are tax deductible to the full extent permitted by U.S. federal laws and your state’s laws.</p>
                  <p>The Foundation’s business office is located at 809 North 1500 West, Salt Lake City, UT 84116, (801) 596-1887. Email contact links and up to date contact information can be found at the Foundation’s website and official page at www.gutenberg.org/contact</p>
                  <p>Section 4. Information about Donations to the Project Gutenberg Literary Archive Foundation</p>
                  <p>Project Gutenberg™ depends upon and cannot survive without widespread public support and donations to carry out its mission of increasing the number of public domain and licensed works that can be freely distributed in machine-readable form accessible by the widest array of equipment including outdated equipment. Many small donations ($1 to $5,000) are particularly important to maintaining tax exempt status with the IRS.</p>
                  <p rend="justify">The Foundation is committed to complying with the laws regulating charities and charitable donations in all 50 states of the United States. Compliance requirements are not uniform and it takes a considerable effort, much paperwork and many fees to meet and keep up with these requirements. We do not solicit donations in locations where we have not received written confirmation of compliance. To SEND DONATIONS or determine the status of compliance for any particular state visit <ref target="https://www.gutenberg.org/donate/">www.gutenberg.org/donate</ref>.</p>
                  <p>While we cannot and do not solicit contributions from states where we have not met the solicitation requirements, we know of no prohibition against accepting unsolicited donations from donors in such states who approach us with offers to donate.</p>
                  <p>International donations are gratefully accepted, but we cannot make any statements concerning tax treatment of donations received from outside the United States. U.S. laws alone swamp our small staff.</p>
                  <p>Please check the Project Gutenberg web pages for current donation methods and addresses. Donations are accepted in a number of other ways including checks, online payments and credit card donations. To donate, please visit: www.gutenberg.org/donate</p>
                  <p>Section 5. General Information About Project Gutenberg™ electronic works</p>
                  <p>Professor Michael S. Hart was the originator of the Project Gutenberg™ concept of a library of electronic works that could be freely shared with anyone. For forty years, he produced and distributed Project Gutenberg™ eBooks with only a loose network of volunteer support.</p>
                  <p>Project Gutenberg™ eBooks are often created from several printed editions, all of which are confirmed as not protected by copyright in the U.S. unless a copyright notice is included. Thus, we do not necessarily keep eBooks in compliance with any particular paper edition.</p>
                  <p rend="justify">Most people start at our website which has the main PG search facility: <ref target="https://www.gutenberg.org/">www.gutenberg.org</ref>.</p>
                  <p>This website includes information about Project Gutenberg™, including how to make donations to the Project Gutenberg Literary Archive Foundation, how to help produce our new eBooks, and how to subscribe to our email newsletter to hear about new eBooks.</p>
               </div>
            </div>
            <div type="div2" rend="P8">
               <head>Második Kötet</head>
               <p> </p>
               <p> </p>
               <p>PEST.</p>
               <p>MÜLLER GYULA SAJÁTJA.</p>
               <p>1854.</p>
               <p>Müller Emil könyvnyomdája. 1854. Pest, Servitatér 1. sz.</p>
               <div type="div3" rend="P10">
                  <head>Kalandhős</head>
                  <p>Két dolgot életemben rendkivül megbántam: hogy nem születtem legalább is egy millio örökségre, és hogy huszonkét éves koromban meg nem nősültem. Egy millio! huszonkét év!! és imádandó feleség!!! minő szép, minő gyönyörü dolgok; ellenben napi keresmény, huszonkét év és rideg nőtlenség! brr! beh sületlen dolgok, s ajándéka a véletlennek!</p>
                  <p>– Hogy lehet ollyasmit megbánni, mi nem vétked?</p>
                  <p>– Nem vétkem? már micsoda sértegetés ez? Hát nem lehetett volna az apám éppen ugy gazdag bécsi tőzsér, mint alföldi táblabiró.</p>
                  <p>– Csak az a baj, hogy nem tőzsér, hanem táblabiró volt, – ellenveté gunyos mosollyal Verebesy Imre, s az asztalon elszórt kártya-maradványokat egykedvüen tépdesé szivargyujtónak.</p>
                  <p>– Táblabiró – elmélkedék Ledéry Otto – az persze baj, nagy baj, hogy táblabiró és nem tőzsér volt; de csak azt megengeded, hogy huszonkét éves koromban nősülhettem volna, – ezzel a tűkör elé pattant, büszkén tekinte belé – még most is – folytatá rátartólag – mi? nem vagyok csinos legény? hát még akkor! barátom, a leányok összeveszekedtek rajtam; vagyon, kéj, boldogság nyilt karokkal ajánlkozott, de én nem, nem addig nem, mig nyakamra nőtt a huszonhét év és elszélesedtem, elformátlanodtam, mint jeges medve; ah! – örjönge lábával ollyat toppantva, hogy a padolat repedéseiből porfelhő emelkedék – ah! szeretném magamat össze vissza pofozni.</p>
                  <p>– Megálj! elménczkedék Verebesy – azt a kis szolgálatot én is megtehetem neked.</p>
                  <p>– Nem is sokkal többre teremte a sors, – viszonzá Ottó – mint végrehajtó káplárnak. Már hogy élhet a világon ember minden költészet és ábránd nélkül.</p>
                  <p>– Igaz; de még csodálatosabb, hogy miként türhet a föld annyi kötözni való bolondot.</p>
                  <p>– Remélem, ez nem akart czélzás lenni?</p>
                  <p>– Nem, hanem szemtül szembe mondott őszinte vélemény.</p>
                  <p>– Alázszolgája.</p>
                  <p>– Zugolódol, mintha nem volna napi kenyered.</p>
                  <p>– Nem épen.</p>
                  <p>– És éveid számát olly fájdalmasan emlited, mintha azok súlya miatt már sir felé görnyedeznél.</p>
                  <p>– Hohó!</p>
                  <p>– Nősülj most.</p>
                  <p>– Vajjon? –</p>
                  <p>– Legszebb kor a házas életet megkezdeni.</p>
                  <p>– Gondolod.</p>
                  <p>– Vildeczky Louise szép, müvelt és pénzes.</p>
                  <p>– Igaz.</p>
                  <p>– Téged szeret. </p>
                  <p>– Szeret, ugy-e? igen – igen ő szeret! ő szeret; hisz ezer jeleit adá. Menj kérd meg.</p>
                  <p>– Akarod?</p>
                  <p>– Tüstént; már határoztam, mindent meggondoltam. Siess hát – ezzel Verebesyt pipere asztalhoz taszigálá.</p>
                  <p>Verebesy szokott lassusággal meginditá az öltözködést, érthetlen szókat dörmögve, s döbbenve meg–megált, Ottóra átjáró pillantást vetett, s birkaszelidséggel kérdé:</p>
                  <p>– De komolyan akarod?</p>
                  <p>– Hányszor ismételjem még? Komolyan, komolyan! és változhatlanul!</p>
                  <p>– Jó! fejezé be Verebesy a párbeszédet, s egész lelkesedéssel kezdé magát piperézni.</p>
                  <p>Most hosszú szünet következék, mialatt embereimet tetőtől talpig ugyan, de azért mégis elég röviden bemutatom. Vannak lények, kikről a legjobb szándék mellett sem lehet sokat mondani, minthogy magok keveset érnek.</p>
                  <p>Verebesi Verebesy Imre huszonöt éves, közép termetű, feszes tartású, éjjel nappal fodrozott szőke hajú, rendezett szakállú, kék szemü és kevés beszédű fiatal ember volt. Öltözete mindig a legválogatottabb. Ő azok közé tartozott – mert vannak ollyanok elegen, – kik éltök czéljáúl gazdag házasságot tűznek ki, s egyébre földkerekén semmi gondjuk, hanem hol egy gazdag leány? N. N. péknek mennyit érhet a háza? Y. timárnak földeire mennyi van betáblázva, s az egész városi telekhivatal könyveit fejökben hordozzák; fő tanulmányuk a papák és mamák gyöngéjét kiismerni. Verebesy is, mint illyen ember, a legnépesb helyeket választá sétáúl: szinház, bál, vasárnapi kirándulások, mutatványok soha nélküle véghez nem mehettek; viselete olly solid volt, hogy még a rágalom sem mondhatott rá valami pajkosságot. Ő kerülte a fiatal emberek társaságát, nehogy tőrbe jőjön, s vagy egyedül, vagy komoly férfiak közt vala látható; nem játszott, nem mulatott – sőtt nem is vacsorált, csak hogy este fogadóban látható ne legyen. Soha nevetésre nem fakadt, vagy kitörő jó kedvet nem mutatott, sem az ellenkezőt; hanem ajkain folytonosan hóditásra számitott mosoly ült. Ennyi az egész, mit róla külső és benső tulajdonaira vonatkozólag elmondhaték. – – Igaz! egyet, igen jellemzetest, feledék emliteni – rövidlátást szinlelt. Állása: nemes ember, hivatala: semmi; tőkepénze: hatezer váltó – szerinte – elég addig mig gazdagon nősül.</p>
                  <p>Ledéri Otto vidám, kissé könnyelmü és ügyvéd volt. A nők őt érdekesnek tarták, s ez elég a földi boldogságra, mert kimondhatlan szerette a kalandokat; hogy pedig huszonkét éves korában meg nem nősült, csak azért fájlalá, mert azóta szenvedélye a kalandok iránt gyakran megégeté.</p>
                  <p>Verebesy tetőtől talpig takarosan ki volt czifrázva; sárga keztyűit ujjaira egyengeté, s párizsi kalapját óvatosan illeszté szabályszerüen gyürükbe rendezett hajfürteire.</p>
                  <p>– Na, fiu! – mondá, miután még egyszer végig pillanta a tükörben – nem dobog a szived?</p>
                  <p>– Már miért? – viszonzá Otto, egykedvüen csukván be a kezében levő könyvet.</p>
                  <p>– Nekem megvallom, dobog; soha sem voltam még leánykérőben. </p>
                  <p>– Igaz! – jajdula fel Otto, visszaemlékezvén, hogy mit határoztak nehány percz előtt.</p>
                  <p>Verebesy indult.</p>
                  <p>Otto nyugtalankodék.</p>
                  <p>Verebesy a kilincshez nyúlt.</p>
                  <p>Otto habozott.</p>
                  <p>Verebesy kilépett.</p>
                  <p>Otto utána kiáltott.</p>
                  <p>– No’s, – kérdé Verebesy, jobbját az ajtó kilincsén nyugtatva – remélem még nem bántad meg?</p>
                  <p>– N… e.. m, – hebegé Ottó – félvilágért sem.</p>
                  <p>– Én hát megyek.</p>
                  <p>– Me.. meg.. álj!</p>
                  <p>– Mi lelt? egész bele halványultál.</p>
                  <p>– Semmi, semmi; maradj kissé, kérlek; hisz azt sem tudom, vagy tán magad sem tudod; mit fogsz mondani. Halljam.</p>
                  <p>– Oh! majd iskolás gyermekként itt felmondom a leczkét. Micsoda idétlen kivánság.</p>
                  <p>– Az igaz idétlen kivánság! viszonzá Ottó, s egy szivart meggyujtván, folytatá – azért jobb is lesz holnapra, vagy még inkább holnaputánra halasztani.</p>
                  <p>– Ma vagy soha! – viszonzá Verebesy, s az ajtót erősen csapta be maga után.</p>
                  <p>– Elment, – sohajta magában Ottó – tán sorsom ugy kivánja. Lemondjak a szabadságról, a kalandokról? – – Lemondok, hisz huszonhét éves vagyok már. No rosz világ és rágalmazó nép! be lesz-e most tömve szátok, ha magam áldozatként nyomoru jóslataitok megczáfolásáúl odadobom; vagy elég lesz szárnyaszegetten fületekbe orditnom, hogy hazudtatok? – Ledéri Ottó hosszú és – saját vallomása szerint – igen sületlen elmélkedésbe mélyedt. Szinte bele talált már békülni a házasság szent kinjaiba, midőn kalandszomjazó lelkét egy levél szunyadásából felkorbácsolá. Tartalmát közlöm:</p>
                  <p>„Rég nem látott Ottóm, egyetlen barátom! Üdv és béke neked! – Az országgyülés berekesztése óta nem tudósitók egymást helyzetünkről, pedig hogy igértük! ez – köztünk legyen mondva – nem szép! én sietek hibámat némileg helyre ütni, s egy napon két levelet küldök hozzád; ez postán megy, mert akarom, hogy a másikat megelőzze, – remélem, a másik neked kedvesb leend, miután a szép bárókisasszony kézbesitendi azt. Ő téged ismer, gyakran emlegetett; egyik fényes pesti tánczestélyen látott. Ismervén a nők iránti ellenálhatlan hajlamod, azt hiszem kedves dolgot teszek, midőn felkérlek, hogy az emlitett kisasszony körében pesti mulatása alatt a lovagszerepet elválald. Csókol őszinte barátod Jeszerszky Imre. Költ Zágrábban, május 7-dikén 1841.</p>
                  <p>– Bárónő?! Kaland! kiálta fel Ottó, s kezéből a lap kiesett – e hölgy látott, belém szeretett… és én… házasodjam? – Ezzel legényét becsengeté. – Menj, – mond a bámuló legényhez –; nem, rohanj Vildeczky úrhoz, ott találod Verebesyt… hát mégis ácsorogsz?</p>
                  <p>– Hisz azt sem tudom mit mondjak?</p>
                  <p>– Nem tudod, hát azért tartalak, azért fizetlek hogy annyit, se tudj? – Elcsaplak.</p>
                  <p>– Már hogy tudnám – ellenveté illetődve a legény – ha tensúr meg nem mondta.</p>
                  <p>– Nem mondtam? az más, úgy én hibáztam. Hát mond meg neki: rögtön minden halasztás nélkül, minden beszédet félbeszakasztva siessen haza, mert roppant veszély van.</p>
                  <p>A legény elsietett.</p>
                  <p>Ottó költővé lőn; s képzeletben teremte egy alakot, szépet, szenvedőt, bájosat és kifejezéstelit; minden vonásba egy-egy pogány istennőt ültete; lélekteljes szemeinek ragyogó fényt, s gazdag hajfürteinek éji sötétséget, termetének kecset, méltóságot, – egy szobrász által sem utánozhatót, teremte. Képzelete a nőt ollyannak alkotá, kihez hasonló a világ teremtése óta nem volt; s ha a nő Ottó képzelete szerint előált volna, az egész fővárosi férfisereg csodálásra, egy harmada szerelemre, egy tizede őrülésre, s vagy kettő öngyilkolásra vetemült volna. Ugy rémlett Ottónak, mintha egyik pesti bálban ehez hasonló ismeretlen nőt látott volna, s e nő füzértánczban őt választá… igen, igen, e nő ő volt, és ő belé szerelmes!</p>
                  <p>A levelet elolvasá; minden csekély neszre felriadt, mint üldözés alatti gonosztevő; vére olly erősen keringett, mintha gőzzel hajtották volna; feje jobban lángolt felgyújtott kazalnál – meglehet, mivel sok szalma volt benne; de ezt ne tessék rá fogni, mert csak privát vélemény. Ő boldog és boldogtalan volt!</p>
                  <p>Mig Ottót illykép ábrándja elfoglalá, a legény küldetésének hiven megfelelt, és Verebesy lélekszakadva rontott be az ajtón, de oh átka a véletlennek, nem egyedül; mert alig ejté Ottó e kérdést: „Megkérted?“ már Vildeczky is a szobában volt, rémitő veszélyt hallván, sietett ismerősét vigasztalni, fájdalmában osztakozni, vagy, ha szükség, rajta segiteni.</p>
                  <p>– Mi baj? – kérdé Verebesy halványultan. </p>
                  <p>– Kaland – sugá fülébe örömteljesen Ottó.</p>
                  <p>– Oh! oh! ez sok! – fohászkodék Verebesy.</p>
                  <p>– Az Istenért! az Istenért! szóljanak – sopánkodék Vildeczky, s birkapofával részvétet szinlelve kapkodott ide s tova – minden kicsinység által le ne hagyják magokat sujtani, édes uram öcsémék. Hátha segitni lehet.</p>
                  <p>– Olvasd, – mond Ottó, a levelet Verebesynek nyujtva, s magáról megfeledkezvén, örömteljesen tapsolt.</p>
                  <p>– Uram Jézus! – kiálta fel Vildeczky, széles tenyereit medveként csapván össze, s terjedelmes hasára sülyesztvén – a fájdalom egészen megzavarta.</p>
                  <p>– Az öröm – mond Ottó, s a bámész Vildeczky nyakába ugrott.</p>
                  <p>Vildeczky segitségért kiáltott, iszonyuan elhalaványulván abbeli fájdalmában, hogy az elméjében megháborult Ottó által megfojtatik.</p>
                  <p>Ottó visszalépett.</p>
                  <p>– A.. a… az ö–r–öm? – hebegé Vildeczky.</p>
                  <p>– I–g–e–n–e–em – accompagnirozott Ottó a fönnebbi hangjegy szerint, s kábult elragadtatásából hirtelen eszméletre térvén, boszusan sujtott homlokára.</p>
                  <p>Vildeczky és Ottó közt gyönyörü duette készült; csak a karnagyi jelt várták, – mi onnan sejthető, hogy egy harmadiknak nehéz volt volna megesküdni: mellyik hasonlit jobban uj kapuhoz; azonban Verebesy leleményessége segitett a kölcsönös zavaron.</p>
                  <p>– Valóban – kezdé Verebesy, a részvéttel hajtogatván össze – nem tudom örvendjek-e viseletednek, drága Ottó barátom, vagy kárhoztassalak? E levél tartalma örvendeztet és sujt, szerencséssé tesz és szerencsétlenné.</p>
                  <p>– Sujt?… szerencsétlenné? – csodálkozék Ottó.</p>
                  <p>– Hogyan – kérdé Vildeczky – nem értem, – és széles pofája egy arasznyit nyult, szemeit kimeresztvén és száját a lehetőségig eltátván.</p>
                  <p>– Örvend – folytatá Verebesy – mert én történetesen csinos örökséghez jutottam.</p>
                  <p>– Örökséghez jutott – viszhangozá Ottó.</p>
                  <p>– Hah! ah! – kiálta fel Vildeczky, s mennyivel imént meggyült izetlen pofája, épen annyival csappant most rövidebbre, tátott száját összekapván, azt egy idomtalan széles mosolyra alakitandó, s mintha lúdczombot evett volna, szinehagyott ajkait megnyaldosá. – Örökség! – kiálta fel még egyszer.</p>
                  <p>– De más részről szomorú csapás érte szegény Ottót.</p>
                  <p>– Igen, engem – vága közbe Ottó.</p>
                  <p>– Hogyan? kérdé Vildeczky, s alsó álla ismét lejebb sülyedt.</p>
                  <p>– Mert – mond Verebesy – az elhunyt, ki után öröklöttem, Ottó testi lelki barátja volt.</p>
                  <p>– Testi lelki barátom volt – viszhangozá ismét Ottó, és száraz szemeit dörzsölgeté.</p>
                  <p>– Majd vigasztalni fogjuk, csak az első bánat enyhüljön, – dörmögé Vildeczky, s távozása közben örvendetes oldaldöféssel sugá Verebesy fülébe. Nem ollyan nagy szerencsétlenség biz – ez – s mintha talpraesett elmésséget hozott volna létre, kaczajával terjedelmes hasát mozgásba inditá, s távozék. </p>
                  <p>– Végre elment az a hustömeg – sohajtá Verebesy.</p>
                  <p>– Te csupa arany, te született lángész vagy – mond Ottó.</p>
                  <p>– És te valóságos sweitzi borju.</p>
                  <p>– Az igaz szinte bakot lőttem.</p>
                  <p>– Miattad hazudnom kelle.</p>
                  <p>– Eh! – biztatá Ottó – annak ki tudja, hol veszed hasznát. –</p>
                  <p>– Mikor jön meg eszed? – korholá Verebesy Ottót – tudod-e, millyen kellemetlen helyzetbe hoztál Louizenál?</p>
                  <p>– Louize?… hát megtörtént?… megkérted?</p>
                  <p>– Igen.</p>
                  <p>– Pokol és kárhozat! Én főbe lövöm magamat, én nem… nem veszem el… De te is… oh!</p>
                  <p>– Ne tüzelj – csöndesité Verebesy – hisz csak a bevezetésnél voltam, még csak annyit mondtam volt el, hogy kérő vagyok; de nem hogy kié; midőn legényed szinéből kikelve rohant be, s engem csaknem frakkomnál fogva hurczolt ki, én azt hittem: legalább is életnélkül foglak találni; azonban csak ész nélkül találtalak, ez nem lepett meg.</p>
                  <p>– Nem tudja, ki kérője valál? Jó; de ezután sem tudhatja meg. Kérd másnak kit soha sem látott, ki nem is létezik; kérd Pityi Bandinak, igazolva lész te is. Kérd meg akárkinek, csak nekem ne.</p>
                  <p>Verebesy gondolkozott.</p>
                  <p>Szünet.</p>
                  <p>– Mennyi pénze is van? – kérdé Verebesy.</p>
                  <p>– Louizenak? Rögtön hetvenezer ftja.</p>
                  <p>Verebesy ismét gondolkozott: E hatásra nem számitott és még is jól sikerült hazudságom az örökség iránt.. hm! mit veszithetek? vagy mit koczkázok?… Ezen rövid elmélkedés után Ottóval kezet szoritván távozott.</p>
                  <p>Ottó a bárókisasszony iránti ábrándal telt el.</p>
                  <p>Felkeresésére indult, mert barátja levele 7-ikén kelvén, ma már 22-dik s igy elég idő, hogy az érdeklett kisasszony tömérdek akadály mellett is Pesten lehessen.</p>
                  <p>– De hogy találom meg?… Neve nincs e levélbe megirva… gondolkozék Ottó. – Mindegy! meg fogom, meg kell találni! ezzel elrohant.</p>
                  <p>Ottó végig szaladt minden utczán; minden ismeretlen szép hölgyben az érdekes bárókisasszonyt látá; a szebbeket nyomon követé, este a szinházban minden páholyt, tám- és zártszéket végig pislogott, meg-megakadt tekintete egyik vagy másikon, szive hangosan biztatá: ez ő! De hitében csalódott, mert fájdalom! rá senki nem coquettirozott, pedig a báró kisasszonyt arról remélé megismerni. Fáradtan és boszusan tért nyugalomra.</p>
                  <p>Másnap ismétlé kutatásait, hasztalan!</p>
                  <p>Harmadnap bele fáradt, s azzal vigasztalá magát, hogy a véletlen majd utjába hozza, vagy a hölgy levelével fel fogja kerestetni.</p>
                  <p>Társai zaklatására Ottó falura rándult. – Három napi ott mulatása alatt nyugtalanabb volt, mintha a fővárosban ez alatt új alkotmány iránti kérdés döntetnék el.</p>
                  <p>Hazaérkeztekor asztalán egy levelet talált.</p>
                  <p>– Ki hozta e levelet? – kérdé legényétől. </p>
                  <p>– Bérszolga az angol királynőből – lön a válasz.</p>
                  <p>Ottó egy pillanatig sem késék, hanem diadalérzettel rohant egyenesen az angol királynőbe.</p>
                  <p>– Van-e itt egy bárócsalád szálva? – kérdé a kapust.</p>
                  <p>– Igen, uram, több is – viszonzá a kapus.</p>
                  <p>Ottó zsebeihez kapott, a levelet bontatlan hon feledé.</p>
                  <p>– Szép kisasszonnyal – mond Ottó felvilágositáskép a kapusnak.</p>
                  <p>– Van több szép kisasszony, – felelé a kapus alázatos, de fondorkodó pofával.</p>
                  <p>– Eh! az ördögbe! én csak egyet keresek.</p>
                  <p>– Nevét kérem, majd kikeresem könyvemben.</p>
                  <p>– Nevét,… nevét? – viszhangozá Ottó – Zágrábból való.</p>
                  <p>– Zágrábból? Az már más, igy minden tisztában áll.</p>
                  <p>– Hányadik szám alatt?</p>
                  <p>– Már egy alatt sem; elutaztak – mond nyugodtan a kapus.</p>
                  <p>– Elutaztak? Elutaztak?! – ismétlé Ottó s belé halványult.</p>
                  <p>A kapus tekenősbéka-köpenybe zárt nagy ezüst óráját megtekintve mondá:</p>
                  <p>– Még csak öt percz mulva fognak utazni, a gőzös tizenkét órakor indul.</p>
                  <p>– Tehát Bécs felé – esék szavába Ottó.</p>
                  <p>– Szolgálatára – fejezé be a társalgást a kapus, és állát, ollykép illeszté a két marokra szedett buzogányhoz, hogy annak ezüstös fejét szakálla elárasztá.</p>
                  <p>Ottó egy ott ácsorgó bérkocsiba pattanva kiáltá:</p>
                  <p>– Gőzhajó.</p>
                  <p>A bérkocsis lovai közé csapkodott.</p>
                  <p>– Jegyet Bécsig – lihegé Ottó a gőzhajóhivatalban.</p>
                  <p>– Már késő – viszonzá egy nyuzott pofájú, s nagy Vatermörderes hivatalnok.</p>
                  <p>– Arra ne legyen önnek gondja.</p>
                  <p>– Ne legyen? – de van.</p>
                  <p>E pillanatban a gőzhajón csöngettek. Ottónak minden kongás velejéig hatott: midőn a csöngetés megszünt, a vér egész testéből fejébe zsibongott.</p>
                  <p>– Hallá ön? – mond a hivatalnok, mutató ujját homlokához emelve.</p>
                  <p>– Harmadik? – kérdé Otto.</p>
                  <p>– Második – mond a hivatalnok.</p>
                  <p>– Jegyet hát! – orditá Ottó torka szakadtából, s alig ált lábain az őrült indulatnak miatta.</p>
                  <p>– Ne csináljon hát ollyan lármát, – csöndesité a hivatalnok Ottót – biz összeorditja az utczagyerkőczöket – és szokott lassusággal nyult testének azon részéhez, hová a természet bő áldását leginkább pazarolta, azaz; füléhez, s az oda szurt tollat elővonván, hidegvérrel perczegeté hét szint játszó körmén.</p>
                  <p>– Gyorsan, öt pengő jutalma – rebegé Ottó s keble szorult.</p>
                  <p>Mintha egy lomha álatot felkorbácsoltak volna, olly hatást gyakorolt a derék hivatalnokra Ottó ajánlata. Egy pillanat alatt a jegy ki volt adva.</p>
                  <p>Harmadik csöngetés. </p>
                  <p>Ottó rohant – kendőjével inte, a matrózok a köteleket bevonták, s a hajó ép azon pillanatban, midőn Ottó a korlát végéhez ért, orra előtt megindult. Ottó nem gondolkozott, hanem egy elszánt ugrással – az egész társaság rémülésére – a hajó fedezetén volt. Mint ki hosszú üldözés után nyugpontra talál, úgy érzé magát Ottó; lankadt tagjait a kényelmetlen zöld lóczán végtől végig nyujtá, s jobban lihegett, mint egy ezüst billikomot nyert agár, kitüntetése pillanatában. Bezzeg nem volt ám első gondja, a kaland folytatásához látni.</p>
                  <p>Nehány percz nyugalom s két pohár xeresi Ottót tökéletesen talpra állitá.</p>
                  <p>Ottót kérdésekkel ostromlák; ő válasz helyett szemeit a hajó fedezetén körüljártatá, azon talánnyal: vajjon mellyik ő? Azonban tisztelet, becsület az egész társaságnak; de ő ugy találta, hogy egy sincs ott; kiért ennyi áldozat érdemes lett volna.</p>
                  <p>Egy jó ismerőse s tulajdonkép kartársa Ottónak lépe hozzá, s feltünő megjelenése iránt kérdezősködék.</p>
                  <p>Ottó hiven elmondá az egészet, azzal rekesztvén be beszédét, hogy egy hölgy ha az emberbe szerelmes, csak megérdemel egy kis áldozatot.</p>
                  <p>– És hová való? – kérdé ismerőse.</p>
                  <p>– Zágrábi – mond Ottó.</p>
                  <p>E szóra: <hi rend="italic">zágrábi</hi> – egy ifju, ki eddig nyugodtan tekinte a hullámokba, megfordúlt, Ottót karon ragadá, s szótlan vezeté egy elég koros, de mindazonáltal vöröshajú és szeplős hölgy elé.</p>
                  <p>Ottó szemközt állván a hölgygyel, a hideg hátán végig borsódzott; agyát azon kinos gondolat metszé át: „ha ez ő?“ </p>
                  <p>– Ismered ezen urat? – kérdé a hölgytől mogorván az ifju.</p>
                  <p>– Nincs szerencsém – mond a hölgy, s ártatlan mosolyánál sárga fogai kiríttak fehér ajkai alól.</p>
                  <p>– Miért remeg ön? – kérdé az ifju, Ottót.</p>
                  <p>– Legyen meggyőződve, koránsem a félsz miatt hanem a csalódás, a meglepetés, egy tündérálombóli ébredés.</p>
                  <p>– Ön rágalmazó.</p>
                  <p>– Uram!</p>
                  <p>– Szemtelen.</p>
                  <p>– Uram!</p>
                  <p>– Hazug.</p>
                  <p>– Ah ez sok! – kiálta Ottó kezeit ökölre szoritván.</p>
                  <p>– E hajón – mond az ifju – nincs más zágrábi, mint én és nővérem, mi valánk az angol királynőben szálva.</p>
                  <p>– Nagysád! – mond Ottó a hölgyhöz fordulva – én Ledéri Ottó vagyok.</p>
                  <p>– Minő arczátlanság! – kiáltá a zágrábi ifju.</p>
                  <p>– Uram! – mond Ottó – utoljára ismétlem mérsékelje ön magát.</p>
                  <p>– Mintha e nevet emliteni hallottam volna – vága közbe a hölgy.</p>
                  <p>Ottó jobban szeretett volna ismeretlen maradni, megszökni; de e botrány után igazolnia kelle magát.</p>
                  <p>– Nagysád – kezdé Ottó ismét – egy levelet volt kegyes Jeszerszky Imre barátomtól hozni, az angol királynői bérszolga legényemnek adá és én tisztelkedni sietvén, értesültem, hogy nagysádtok e pillanatban Bécs felé indultak. Ennyi az egész. </p>
                  <p>– Ah! – mond a hölgy – itt tévedés van.</p>
                  <p>– Hála Isten! kiálta fel Ottó, magáról feledkezve.</p>
                  <p>– Mi az? – kérdék hölgy és ifju egyhangulag.</p>
                  <p>– Na igen, legalább igazolva vagyok!</p>
                  <p>– A levelet – mond a hölgy – báró Améli Rozália hozá, szép gyönyörü teremtés; kár, hogy nem látta.</p>
                  <p>– Szép, gyönyörü? – esék szavába örömteljesen Ottó.</p>
                  <p>– Magányszálláson valának egyik rokonuknál, folytatá a hölgy – s tőlem küldé önhöz az érdeklett levelet. Ismétlem: kár, hogy nem látta.</p>
                  <p>– Hát már késő.</p>
                  <p>– Nyolcznapi Pesten mulatásuk után ma tértek vissza.</p>
                  <p>– Pokol és kárhozat! édes úrnő bocsánatot kérek.</p>
                  <p>– És én szinte; – mond a zágrábi ifju – félreértés volt.</p>
                  <p>– Keserü félreértés, dörmögé fogai közt Ottó, s mint a leforrázott eb sompolyga el.</p>
                  <p>Mi természetesb, mint az, hogy Váczon kiszált, egy bakancsos káplárnak egész szótárát kimeritvén. Midőn parton volt, jobban érzé magát mint tengeri vihar által hányt-vetett utas, ha egy maroknyi szigetre kap.</p>
                  <p>Volt elég ideje a történtekről gondolkozni; de ő azt nem cselekvé, hanem a történendőkről tervezett, mert hallá hogy Róza szép, gyönyörü! s midőn a vaspályán visszatért, nagy dolgot határzott.</p>
                  <p>– Postalovakat Tétényig – mond hazatértekor bámészkodó legényéhez, s egy óra mulva uton volt. – Ha belefogtam, kiviszem, élek vagy halok, de magamat ki nem nevettetem! – elmélkedék az uton, s haladt.</p>
                  <p>Pápán értesült a fogadóban, hogy egy bárói család csakugyan ott éjszakázott, – ő sietett, s minden állomásnál kérdezősködék.</p>
                  <p>Zala tündér vidéke, a szebbnél szebb hegyek, a Kisfaludy Sándor által olly szépen megénekelt várromok, a Balaton, regényes lelkét annyira eltölték, hogy ott kissé késedelmezni, vágyának ellent nem álhatott, s igy történt, hogy az alig negyed órányira előtte haladó Améliékat be nem érheté.</p>
                  <p>Zivataros éj következék, s ez Ottót Keszthelyre szoritá, hol az elhagyatott fogadóban semmi árért szobát nem kaphata, – kénytelen volt egy katonatisztet megkérni, hogy szállását vele megossza, ki azt szivesen teljesité.</p>
                  <p>Ottó estelinél elbeszélé kalandját, a tiszt is sok hasonlót regélt, s egyik palaczk pezsgő a másikat érte, mindaddig, mig embereink fedél alatt is emberül eláztak. Voltatok-e valaha részegek? Bocsánatot kérek e pórias kifejezésért; most jut eszembe, hogy részeg csak szegény ember lehet, s csak nyolcz krajczáros bortól, de mi, kik, Cliquot, Silleri Jaquesont, bordeauxit, Chatau Laffittet, és madeirát iszunk; iszunk az öntudat hanyatlásáig, iszunk estétől reggelig, iszunk az ablak- és fejbezuzásig, iszunk a botrányig, – mi csak jókedvüek lehetünk, de részegek soha; mi urifaj kárhoztatjuk a részegséget, s ha cselédeink valamellyike, – tudniillik a kinek van, mert a ki ur, nem következés, hogy szolgával is birjon – mondom, ha egy cseléd magát jó kedvből, vagy bánatból vagy alkalmilag le találja inni: mi urak atyailag és bottal és veréssel jó utra törekszünk korbácsolni őt. Ismételve bocsánatot kérek.</p>
                  <p>Tehát voltatok-e jókedvüek. Éreztétek-e kellemeit azon helyzetnek, midőn a szobaboltozat a padló helyét elfoglalja s a fő lábaitokról leüt? Voltatok-e valaha olly jókedvüek, hogy egy emberben egész sereget láttatok, s a falon függő mázolások szemeitek előtt tánczra keltenek? Illy jókedvü lehete a természet, midőn a nyomort alkotá, s illy jókedvüek lőnek az egy szobába szorult Ottó és tiszt, midőn kalandterveiket egymásnak elmondák. Nyelvök lassan akadozni kezdett, erejök elhanyatlott, szemök lecsukódék s tovább álmodák az elkezdett tárgyat.</p>
                  <p>Még nem alvák ki mámorukat, vagyis jókedvök első fokát sem, midőn Ottót felzaklaták azon tudósitással, hogy a postalovak készen várják.</p>
                  <p>Ottó felriadt, öltönyt ragadott, kocsiba veté magát, megmondá: merre vigyék, és ismét elaludt.</p>
                  <p>Csáktornyán, midőn lovakat válta, értesült, hogy az érdeklett utasok, kik után olly nyakra-főre rohan, még egy óranegyed távolságra sem haladhatának. Ottó örvendett hogy végre a horvát széleken eléri őket, sürgeté az indulást. Már kocsiba veté magát, a borravalót kiosztogatá, a kocsis már lovai közé csapkodott, midőn egy nem várt véletlen utját meggátolá.</p>
                  <p>Egy megyei biztos és két legény tajtékzó ménen vágtattak felé, s kocsiját körülfogák.</p>
                  <p>– Elértük ugy-e, szökevény? – mond a biztos, Ottóhoz irányozva dörgő szavait.</p>
                  <p>– Szökevény – mond Ottó – csak annyiban vagyok, hogy biz nem értem rá ismerőimtől bucsút venni.</p>
                  <p>– Szobatársadtól sem Keszthelyen úgy-e?</p>
                  <p>– Sajnáltam felköltni bizén, jóizün aludt.</p>
                  <p>– És te használád – –</p>
                  <p>– Mert siettem.</p>
                  <p>– Igen? kalandor.</p>
                  <p>– E szerint tudja, – mi járatban vagyok? – igen kalandom van. Hajts. Legények! mellé, s ha moczczanni mer, kötözzétek meg.</p>
                  <p>– Tán részeg az ur? – mond Ottó – vagy én nem aludtam még ki magamat.</p>
                  <p>– Vissza Keszthelyre! – ada parancsot a biztos, s előre lovagolt, nem várva sem kérdést, sem választ.</p>
                  <p>Ottó látván, hogy több tréfánál a dolog, pattogni kezdett, de nem használt: rudját csakugyan visszafelé forditák.</p>
                  <p>– Mondom nektek – harsogá torkaszakadtából – tévedésben, iszonyú tévedésben vagytok; tán más az kit kerestek?</p>
                  <p>– Majd megválik – mond az egyik legény, büszkén simitva végig nagy bajszát.</p>
                  <p>– Halljátok zaklató ebek! én nem vagyok az, kit kerestek.</p>
                  <p>– Akkor majd szabadon bocsátják – viszonzá egykedvüen a legény.</p>
                  <p>– De nekem nincs veszteni való időm.</p>
                  <p>– Arról nem tehetünk; mi kötelességünket teljesitjük.</p>
                  <p>– Úgy járjatok, rablók, fosztogatók, utonállók után. </p>
                  <p>– Hát kigyelmed ugyan micsoda? – enyelge a fiatalabbik legény.</p>
                  <p>– Mit?.. hát rablót… tolvajt néztek ki belőlem.</p>
                  <p>– Nem nézünk mi az urból semmit is ki, hanem majd benézünk az uti levelébe.</p>
                  <p>– Nincs; azt hiszem, Magyarországban vagyok.</p>
                  <p>– Nincs ugy-e? Tudjuk már, miféle madár. Dejszen hiába bujik előttünk uri bőrbe, megismerük mi már a gazembereket!</p>
                  <p>Ottónak hangját az indulat elölé.</p>
                  <p>– Sok illyen urforma zsiványt vittünk mi már be – folytatá a legény.</p>
                  <p>– Uraim! – mond Ottó a legényekhez – hát alkudjunk meg, mert én sietek; mit kivántok szabadságomért.</p>
                  <p>– Nem alkuszunk.</p>
                  <p>Ottó nem tudott mit tenni, tehát átengedé magát átkozott sorsának, meg nem foghatván, miért lön rabbá, – és gondolkozott, gondolkozott, mig e szokatlan teher alatt, mig az elmult éj kiállott viharai miatt ismét elalvék.</p>
                  <p>Ébredtekor Keszthelyen találá magát; kocsija előtt a biztos, két legény, szolgabiró s tiszt állottak.</p>
                  <p>Ottó a tisztet megpillantván, enyelgve mondá neki.</p>
                  <p>– Nézd pajtás! ismét itt vagyok.</p>
                  <p>– Vártam – viszonzá a tiszt.</p>
                  <p>– Megvallom, – enyelgé Ottó – bár mi édesen töltém is veled az éjt, most nem szivesen jöttem.</p>
                  <p>– Azt ugyan elhiszem – felelé a tiszt, s ezzel a szolgabirót kötelessége teljesitésére inté. </p>
                  <p>– Ön – mond a szolgabiró, Ottóhoz fordulva – tolvajsággal vádoltatik.</p>
                  <p>– És ki merészelne? – kérdé Ottó, kihivó pillanatot vetve környezőire.</p>
                  <p>– Én – vága szavába a tiszt.</p>
                  <p>– Ön – csodálkozék Ottó.</p>
                  <p>– Igen, én. Uraim! e felső öltöny enyém.</p>
                  <p>Ottó végig pillantá magát, s tapasztalá, hogy idegen öltöny van rajta.</p>
                  <p>– Valóban – mond Ottó – a sietség.</p>
                  <p>– Zsebében – hétszáz pfrt volt – folytatá a tiszt.</p>
                  <p>– A biztos megvizsgálá, s épen annyi találtatott benne.</p>
                  <p>– A mámor – védelmezé magát Ottó.</p>
                  <p>– Dejszen – mond a szolgabiró – mámorból hétszáz pftot nem lopunk.</p>
                  <p>– De nem is feledünk – viszonzá Ottó.</p>
                  <p>– Annál kevésbé.</p>
                  <p>Tessék hát megvizsgálni – folytatá Ottó – itt hagyott öltönyömben egy tárcza van.</p>
                  <p>Ugy lön.</p>
                  <p>– Im kulcsa; – mond Ottó – ezerötszáz pengő tartalma.</p>
                  <p>– A tárcza megvizsgáltatván, csakugyan ugy találtatott.</p>
                  <p>A tiszt engedelemkérések közt ugrott a nyakába.</p>
                  <p>Ottó nevetett a tréfának.</p>
                  <p>Ottó és a tiszt ujra barátságot kötének.</p>
                  <p>A biztosnak egyetlen nehézsége volt. – – Ottótól utlevelet kért. </p>
                  <p>Ottó vagy két darab Veitenhiller aláirással ellátott utlevelet csusztatott markába titkon, a a biztos nemcsak megelégedett vele, hanem egy saját aláirásával ellátottat is sziveskedett nagyobb biztositás végett Ottónak adni, azon megjegyzéssel, ha netalán valahol akadna egy olly nem elég becsületes tisztviselő, ki Veitenhiller aláirását nem eléglené.</p>
                  <p>Ottó bucsút vett embereitől és Zágrábig háboritlan folytatá utját, kisebb nagyobb kellemetlenségeket ki nem kerülhetvén.</p>
                  <p>A Vadászkürt fogadóban megszálván, első gondja lön, Imre barátjának megjöttét tudtul adatni, s fél óra mulva a rég nem látott karjai közt pihent.</p>
                  <p>– Örvendek, – kezdé Imre az öröm kölcsönös kijelentése után – hogy nászomon jelen lehetsz.</p>
                  <p>– Hogyan?</p>
                  <p>– Holnapután tartandom.</p>
                  <p>– S menyasszonyod.</p>
                  <p>– Ugyan ő.</p>
                  <p>– Améli Róza?</p>
                  <p>– Ő!</p>
                  <p>Ottó egy pohár hideg vizet disputált magába, mert a guta környezé.</p>
                  <p>Szünet.</p>
                  <p>– Most jer – kezdé Ottó, nyugodtságot szinlelve – mutass be arádnak.</p>
                  <p>És lábai reszkettek, mintha sulyos betegség után kapott volna lábra, midőn Róza ajtaján bekopogtattak.</p>
                  <p>Oh mi szép volt! hiába törekedett Ottó benne hibákat felfedezni: ő szép, s imádandó volt!</p>
                  <p>Ottó látta, nincs mit csinálni; hibájából erényt tön, s ugy viselte magát; mintha barátja nászünnepélyére jött volna. És szemtanuja volt, barátja miként vezeti oltárhoz az angyalt.</p>
                  <p>Midőn visszatértek erősen, elhatárzá nősülni, s képzeletében már boldog volt Vildeczky Louizéval.</p>
                  <p>Pestre érkeztekor rögtön Verebesyhez rohant e szókkal:</p>
                  <p>– Kérd meg Louizet, szándokom változhatlan.</p>
                  <p>– Már késő – viszonzá ájtatos kifejezéssel Verebesy.</p>
                  <p>– Hogyan?</p>
                  <p>– Már megkértem; a kezdett müvet be kelle fejeznem, s minthogy a véletlen, vagy is ügyetlenséged a levéllel kezemre játszá, az öreggel könnyen el lehetett hitetni örökségem, s ez a dolgot könnyité.</p>
                  <p>– És? – esék szavába Ottó.</p>
                  <p>– És én megkértem számomra; ő igent, az öreg is igent monda… egy hét mulva lakodalom.</p>
                  <p>– Légy boldog – mondá Ottó, s midőn szállására tért, annyi küzdés, annyi csalódás jutalmát látá, ajtaján egy felszegezett <hi rend="italic">idéző levelet</hi> pillantván meg. E keserüségében felsóhajta.</p>
                  <p>– Miért nincs egy millió örökségem, és miért nem nősültem huszonkét éves koromban?!</p>
               </div>
               <div type="div3" rend="P10">
                  <head>Három Jó Barát</head>
                  <p>Tivary Árpád – úr volt.</p>
                  <p>Huszonöt év, tizenkétezer forint évi jövedelem, csinos külső, tiz iskola s jó négyes hajtanitudása, több, mint elég arra, hogy valaki úr legyen. – Árpád az elsorolt tulajdonoknak bővében volt.</p>
                  <p>Ő tudta, hogy úr; de nem akart mindennapi úr lenni; s hogy a mindennapiságból kiemelkedjék, ahoz hiányzott – esze, mit Árpád önmagának szerényen be is vallott.</p>
                  <p>– Ennyi előnyök mellett, kiálta fel gyakran, elvesszek-e a tömegben?!… Nem, soha! – Felkiáltott, és nagyokat készült tervezni; de a készületnél tovább sohasem ért. Fejét is akarta törni, de minden erőfeszités után is csak az akaratnál maradt. Adott ebédeket: étkeit dicsérék, nem őt; drága lovakat szerzett: fogatát bámulák, nem őt; pedig ő szeretett volna bámultatni.</p>
                  <p>Ha valakit dicsértetni hallott, vagy csak említtetni is, mindig felsajgott keblében e kérdés: Miért nem vagyok én, kiről most beszélnek?</p>
                  <p>Igy teremt magának gondot, a kinek nincs.</p>
                  <p>Árpád, ki kellemesen élhetett volna, megkeseríté napjait, s a vágyba: hogy feltünjék, csaknem belebetegvék, midőn a véletlen egy pajtását veté hozzá.</p>
                  <p>A vendég Ajtay Kálmán, szomszédbeli közbirtokos volt.</p>
                  <p>– Ej de czifra vagy! kiáltá Árpád, midőn vendége pörge kalapját ugy vágta az asztalra, hogy körötte a por felhőkint emelkedék a boltozat felé.</p>
                  <p>– Elhiszem; viszonzá Kálmán, agarászostorát kalapja mellé inkább dobván, mint fektetvén, s rövid dolmányának kigombolása után a pamlagon végig terülvén s ballábhegyével a jobbon levő sarkantyút kedélyesen pengetvén – megis bámultak Pesten.</p>
                  <p>– Megbá.. á.. multak? kérdé felvillanyozva Árpád.</p>
                  <p>– De még hogy!? Hm, eredeti! hej de magyar legény! ez ám ügyes termet! csinosan áll rajt a ruha!“ és számtalan hasonló megjegyzést hallottam uton és utfélen; a szinházban tetőtűl talpig néztek, a páholyokból rám látcsöveztek; szóval, ha vesztegetni való időm volt volna, térem volt szerencsétcsinálni.</p>
                  <p>Árpád magán kivül kezde fel, s le járkálni.</p>
                  <p>Kálmán tömérdeket fecsegett, de Árpád többé nem hallott semmit. Forrongó keblébé eszmeszikra dobaték; s most eddig korlátolt lelke előtt megnyílt a tér gondolkozni. A gondolat terveket, s ezek tetteket szültek.</p>
                  <p>Néhány óra mulva a megyei székvárosban szabó, szijgyártó és kalapos Árpád úr számára dolgozott.</p>
                  <p>Ötöd napra sallangokkal elborított négyes csöngetve állt elé. Árpád kezébe ragadá a gyeplőt, s miután sujtásos huszára és lobogós ingű kocsisa a hátulsó ülést elfoglalák: hosszú ostorát kibocsátván, kettőt pattantott, a szilaj állatok ágaskodva kapták el a kocsit – Pestre utazott.</p>
                  <p>A fővárosba érkezvén, pitykés dolmányt, rojtos nyakkendőt, pörge kalapot és sarkantyus csizmát ölte; kezébe aczélsúlyu agarászostort vön, s feszes léptekkel kezdé az utczákat méregetni. Sok szem akadt meg rajta, mi szívemelőleg hatott rá.</p>
                  <p>A szinházban kihivólag tekinte körül, de a dalmű folyama alatt a zenehangokra bokáit kezdé összeveregetni. A sarkantyupengés környezetét élveiben zavará; s ő, látván, hogy minden szem rászegezve: műtétét még erősben gyakorlá, minek természetes következménye általános pisszegés lön. Legnagyobb szerencséjére az előadást megúnta, s nem várá be, míg mások mutatnak útat, hanem kalapját fülére, két kezét zsebeibe vágva, öntetszőleg lépett kifelé, s egy keserves betyárnótát fütyörészve ment estelizni.</p>
                  <p>Itt egészen jól érezte magát. Beléptekor a hatás elvíhatlan volt: minden arcz feléje forditva, a pinczérek eléje rohannak. Patikárus Károly szeme közé hegedül, és Árpád boldog! Elragadtatásában a zenészeknek ötvenest dobott; ez elég volt arra, hogy néhány percz mulva a zenészek körötte, s több vig czimbora mellette, működjenek. Az asztal el lön halmozva szurkosnyaku üvegekkel.</p>
                  <p>Árpádnak fogalma sem volt még olly diadalról, minőt ma aratott. Egészségére poharak ürittettek, kedvenczdalát kérdezgeték a hangászok s nagyságolák, a pinczérek meg csak ugy szórták a bárói czimet. </p>
                  <p>Szétoszláskor társai, fogadós, pinczér és zenészek holnapra is kikérék a szerencsét; s nem is tarthatta volna őt vissza semmi, hisz ez életben még igy ki nem tüntettetett soha. Leírhatlan örömére következő este mind együtt találta, a kiket találni ohajtott, s kezdődék az estelizés ott, hol hajnalban végződött.</p>
                  <p>Harmadnapra Árpádnak barátai, adósai, sőt bámulói is valának. Barátai, kiket jól tartott; adósai, kik tárczájokat otthon feledék, de divaturacsok valának, fogatokról, agaraikról, külföldi utazásról s eme grófnő, vagy ama bárónő estélyeiről csevegtek; bámulói pedig azok, kiknek marokkal szórta a pénzt. Mennyire tetszett neki, ha ajkai közé szivart vön, hogy három oldalról ugyanannyi pinczér rohan lángoló papirral feléje; a terembe léptekor kalapját, agarászostorát elkapkodva, a legkitünőbb helyeket jelölik ki számára, a legizletesb étkeket ajánlják, s intés nélkül mindig töltögetnek poharába. Kezdé érezni, hogy – valóban úr!</p>
                  <p>Ismerői mind nevezetességek valának: Irmándy, salonhős, megigéré, hogy őt a főrendű hölgyek termeibe fogja bevezetni, hol, mint kedves eredetiség, igen örömest látott tünemény leend; Táskay, nagyhirü festész, kérte, hogy a jövő műkiállitásra, mint remeket Árpád arczképét adhassa; Árnyai, mint költő mutatá be magát, s igéretet tőn, miszerint Tivary Árpádhoz egész füzet költeményt fog írni.</p>
                  <p>Kellet-e még több?… az úritermek előtte megnyilnak; arczképe a műkiállitásba jő, s meg fog énekeltetni!</p>
                  <p>Ő birta e három nevezetes férfiú tiszta barátságát, s e kitüntetésért lelkét adta volna nekik; de ők arra nem szorultak, barátságuk önzéstelen volt, ők csak – erszényét vevék igénybe.</p>
                  <p>Lovai kiheverték az útat, kocsija rendbehozatott, s ő, gyeplőt ragadva kezébe, felpiperézett cselédeit be, a salonhőst Irmándy urat pedig maga mellé ültetvén, a városligetbe vágtatott. Kocsiskodási ügyességét sokan nézegeték, mert talpalatnyi téren egyik nyolczast a másik után hallatlan sebességgel csinálta meg. E mutatványra nagy közönséget csengetett össze; izmos karával hirtelen megállitá a neki szilajodott négyest, a gyeplőt kocsisának dobá, s leugrott barátja társaságában kis sétát teendő.</p>
                  <p>A nézők közt egy hölgy szemüvegezé őt.</p>
                  <p>Árpád szoborrá lett.</p>
                  <p>Elragadó szépség, s választékos őszi öltözetben volt a hölgy; sötét haja könnyedén hátra fésülve, szép vonásinak derűlt nyiltságot kölcsönzött, kék szemei mosolygók s rózsaajkai nedvesek valának; arczán, minden haloványság daczára, az ifjuság zománcza honolt. Fején a barna kalap fehér fátyolával pongyolán volt lekötve; franczia szövetű tarka ruhája alákigyózó széles szalaggal karcsu derekára szorítva, azon felűl pedig könnyűden, sürű redőkben, nyakáig emelkedék, hol lehajtott batisztgallér fehérlett; balkarán török nyakfátyola, s kis kezeit svéd keztyű fedezé. Piperétlen öltözetén föllátszék azon úrias egyszerűség, melly nagyvilági hölgyeknek annyira sajátjok.</p>
                  <p>A hölgy, látván Árpád meglepetését, elmosolyodék, s társnője karján tovább sétált. Mosolyában annyi tündéries, mozdulatában annyi kellem volt, hogy Árpádot tökéletesen megszédité. </p>
                  <p>– Ismered? kérdé Árpád, Irmándy karját megragadva.</p>
                  <p>– Hogynem? viszonzá a kérdezett.</p>
                  <p>– Ki ő?</p>
                  <p>– Balday Irma.</p>
                  <p>– Imádandó szép! – Mutass be nála.</p>
                  <p>– Néhány nap mulva.</p>
                  <p>– Boldoggá téssz.</p>
                  <p>– Azon felette örvendek.</p>
                  <p>Sokáig sétálgattak szótlanúl. Árpád merengett, Irmándy gondolkozott, s csak időnkint – ha Irmával találkozának – löké Árpádot oldalba, figyelmeztetvén őt:</p>
                  <p>– Ismét rád nézett.</p>
                  <p>Árpád sohajtott; szemeit a távozó után mereszté, és ujra sohajtott.</p>
                  <p>– Amott kocsira ülnek; kiáltá Irmándy.</p>
                  <p>– Siessünk nyomukba.</p>
                  <p>– Várj, míg a fasor vége felé lesznek; sokkal érdekesebb őket beérni, mellettök elvágtatni, s őket, mint a gondolat, elhagyni.</p>
                  <p>Ez Árpádnak kedves inditvány volt; alig várta, hogy néhány száz lépésre haladjanak az érdeklett hölgyek, midőn barátjával együtt a bakra pattant, ostorát kiereszté, s villámkint érte be s hagyta el a díszes városi fogatot.</p>
                  <p>– Ez, remélem, megtette hatását? kérdé Árpád, büszkén tekintve maga körül.</p>
                  <p>– Tökéletesen; erősité Irmándy.</p>
                  <p>– Négy legjobb lovamat, agaraimat mind, s felül rá öt évet éltemből adnék érte, ha most szólhattam volna vele. </p>
                  <p>– Mindezeknél olcsóbban fogsz e szerencséhez jutni; biztatá Irmándy, s ajkai körül diadalmosoly lenge.</p>
                  <p>– Ha szerelmét birandom: e fogat tiéd.</p>
                  <p>– Részemről a lehetségesnél többet fogok megkisérteni kedvedért: a többi aztán tőled függ.</p>
                  <p>– Mindent tanácsod szerint teendek.</p>
                  <p>– Ugy sok reményem van; ő igen megnézett, s ismételve pihenteté rajtad szemeit.</p>
                  <p>– Azt magam is vettem észre.</p>
                  <p>– E szerint már feltüntél neki, s bárhol lásson ezentúl az életben, nem leendesz érdektelen egyéniség előtte.</p>
                  <p>– Azt hiszed?</p>
                  <p>– Bizonyos vagyok benne. Oh! én ismerem a nagyvárosi hölgyek gondolkozását, érzelmeit s izlésöket.</p>
                  <p>Oh be szép volt! – sohajtá nekiérzékenyülve Árpád, midőn szállására értek.</p>
                  <p>– Lesz még elég alkalmad őt csodálhatni.</p>
                  <p>– Biztató szavaid is boldogítnak, hát még a való?! – Csak minél hamarabb, kérlek, minél hamarabb!</p>
                  <p>– Te fel vagy hevülve, mindent elronthatnál; itt tervre és számitásra van szükség. Nem kasznár úr leánya ez.</p>
                  <p>– Tégy, mint jónak látod; mond Árpád, s elérzékenyülve veté magát a pamlagra; – kezedben tartod üdvösségemet.</p>
                  <p>– Az a kérdés, bízol-e bennem?</p>
                  <p>– Hát ki más fiában itt? nem vagy-e barátom, nem tennék-e meg én is érted mindent? </p>
                  <p>– Ugy jól van; viszonzá Irmándy, s arcza ollyanná változott, mint játékosé, ki sokat veszitvén, utolsó, de nagy tömeg pénzét teszi fel; ezer indulat, félelem, remény és feszültség küzd keblében;… a kártya esik – és nyer; a szem lángol, az arcz halovány lesz, az ajk rezg, s az összeszorult kebel megtágul. Ilyenkor a vonások egészen megváltoznak. Festessék le valakinek arczképe a kinos várakozás alatt, s a nyerés perczében: annyira különbözni fog a két képben kifejezés, vonás, szem, száj és homlok, hogy műértő, ha elhiszi is, mikép e kettő azonegy arcz: a három percznyi időközt találandja hihetlennek.</p>
                  <p>Ilyenné lőn Irmándy; s ha Árpád e pillanatban történetesen szemei közé tekint: a legnagyobb tapasztalatlanság mellett is észrevehetendé, hogy ez ember ravasz, és ő áldozatul van kijelölve; de ő boldog egyszerűséggel magához ölelé, igérvén és ajánlván neki mindent, mi csak tőle telik.</p>
                  <p>Árpád életében ily nyugtalan még nem volt. Egyik perczben a legcsekélyebb dolog is felizgatá, a másikban türelmes lőn, mint a vértanu; most zajt, zenét és bort ohajta; később csöndes magányba zárkozék; hol nevetett, hol meg sohajtozott; többé nem beszélt lovairól, agarairól s egyéb falusi élvekről, hanem gyöngéd, érzelgő s néha még költői dolgokról is.</p>
                  <p>– Gondoltam valamit; e szókkal toppant be Irmándy Árpádhoz, ki elforgatott szemekkel merengett.</p>
                  <p>– Halljam, halljam! – kiáltá örömtelten Árpád, s az ajtót becsukta, nehogy tanácskozmányuk zavartassék.</p>
                  <p>– Olvastál valaha regényt? </p>
                  <p>– Regényt?… várj csak… regényt? igen!.. „Erbiát“ és „Kárthigám kisasszonyt“ –</p>
                  <p>– Magában véve mind a kettő igen szép; de az ujabbakból?</p>
                  <p>– Az ujabbakból?… nem, semmit.</p>
                  <p>– Azokból pedig megfognád tanulhatni, hogy a leggyöngédebb viszony, a legforróbb szerelem oly lények közt, kik sohasem találkoznak, kik együtt sohasem beszélnek, mennyeileg fejlődik.</p>
                  <p>– Miként lehet az?</p>
                  <p>– Ugy, hogy a levelezéstől egyenesen oltárhoz mennek.</p>
                  <p>– Az dicső dolog! hol árulnak olyan regényt?</p>
                  <p>– Majd hozok.</p>
                  <p>– Azt meg kell tanulnom. Ugyis már gondolkoztam arról, hogyan beszéljek kedvesemmel, vagy miről? ki tudja, szereti-e a lovakat, vagy ért-e az agarakhoz?</p>
                  <p>– Azzal mindenesetre Olaszország tájairól, dalművekről, franczia irodalomról és estélyekről kellene társalognod.</p>
                  <p>– De mindezekből szót sem tudok.</p>
                  <p>– Majd én tanitód leszek.</p>
                  <p>– De addig?… én ki nem állom; hátha másba szeret?</p>
                  <p>– Irj neki.</p>
                  <p>– Igen…</p>
                  <p>– Enmagam szolgáltatom kezébe leveledet.</p>
                  <p>– De…</p>
                  <p>– Árnyai meg fogja írni.</p>
                  <p>– Felséges!… Minő boldogság, ha az embernek ily kitünő baráti vannak. </p>
                  <p>A levelet megirták; a regényeket meghozták, s Árpád órákat kezde venni a dalmüvekből, franczia irodalomról és Olaszország tájairól.</p>
                  <p>Az első levélre nem jött válasz; de Irmándy sok szép dolgokat beszélt Irma elragadtatásáról. E levelet egy második követé és igy tovább.</p>
                  <p>E közben Irmándyt nagy csapás érte. Egyik barátjáért kétezer forintig jótállott, s az illető a pénzt felküldeni késedelmeskedék. Árpád kifizette. – Máskor ismét lehangolt vala; sok fürkészés után Árpád kitudta, hogy barátja pénzzavarban van, megnyitá számára tárczáját.</p>
                  <p>Egy reggel nagy diadallal lép be Irmándy.</p>
                  <p>– Te jó hírt hozasz; arczodról olvasom – kiáltá Árpád.</p>
                  <p>– Sokkal többet.</p>
                  <p>– Nos?</p>
                  <p>Irmándy, válasz helyett, zsebébe nyult, rózsaszinű levélkét vona elé s azt magasan a légbe rázogatá, mondván:</p>
                  <p>– Kitől jön?</p>
                  <p>Árpád őrültkint rohant rá, a levelkét kikapá kezéből, s ajkához nyomá.</p>
                  <p>– Áh! be illatos!…</p>
                  <p>– A tartalom, a tartalom? kiáltá Irmándy.</p>
                  <p>Árpád feltöré, s a következő sorokat olvasá:</p>
                  <p>„Sokáig küzdtem – ön győzött. Szivjósággal és érzelemmel telt levelei meghatottak: Ön férfi, ön boldog! tehát akarata szerint; engem előitéletek, világi szokások korlátoznak; nekem csak érezni szabad, de szólni nem. Jól tudom, e sorok irásával az illem ellen vétek, másrészről biztosítva levén ön lovagiasságáról, meg vagyok győződve, hogy tettem – titka fog maradni. Először láttam önt a városligetben, e nap feledhetlen lesz örökre! Ah azóta lelkem előtt sok minden megváltozott. Isten önnel!</p>
                  <p>IRMA.“</p>
                  <p>Árpád magán kivül volt.</p>
                  <p>Irmándy papirszeletkét vagdicsált. Hosszú szünet után Árpád felkiálta:</p>
                  <p>– Nem, nem! tovább ki nem állhatom, hozzá kell mennem…</p>
                  <p>– Boldogtalan! midőn ügyed ily jól kezdődik; midőn a legszebb folyamatra van kilátás: akarnál mindent elrontani? Egyébiránt tégy tetszésed szerint; de akkor én semmibe sem avatkozom többé.</p>
                  <p>– Kérlek ne hagyj el; legyen akaratod szerint. Szólj hát, mit tegyek?</p>
                  <p>– Folytatni a levelezést, s vigyázz, hogy utczán vagy nyilvános helyeken a leányt zavarba ne hozd viseleteddel. Ilyesmit kér soraiban is.</p>
                  <p>– Igaz.</p>
                  <p>– Tedd, mintha nem ismernéd, meglásd ő is hasonlót teend.</p>
                  <p>– Meddig türjek igy?</p>
                  <p>– Hát nem vagy boldog? vonzalmát birod, s erről bizonyos vagy; hadd verjen ez előbb mély gyökeret, a többit az idő, vagy valami véletlen hozandja meg.</p>
                  <p>– Igen soká tart.</p>
                  <p>– Ennek igy kell menni. Te, az igaz, elég zajosan élsz, környezőid tekintélyes egyének, de mégis hiányzik még sok ahoz, hogy a divatkörökben elfogadjanak. </p>
                  <p>– Például?</p>
                  <p>– Társalgási modor.</p>
                  <p>– Elég ideje, hogy tanulom.</p>
                  <p>– Még mind kevés.</p>
                  <p>– Két egész regényt kiolvastam.</p>
                  <p>– Az is kevés. Aztán még a mellé eredmény szükséges. –</p>
                  <p>– Ezt nem értem.</p>
                  <p>– Lásd, én párbaj által, s Árnyai világhirű költeményével ütött zajt.</p>
                  <p>– Hát verekedjem?</p>
                  <p>– Ki mondta azt?</p>
                  <p>– Verseket nem tudok írni.</p>
                  <p>– Ne törd ezeken fejedet, majd nyilik tér, csak alkalomra kell várni. Most kizárólagos dolog a levelezést folytatni.</p>
                  <p>– Legyen hát.</p>
                  <p>És a levelezés több napokig folyt. Annyi levélbért, mint Árpád, az összes magyar kereskedelem alig fizetett.</p>
                  <p>Magány óráit sem vesztegette hasztalan; megkisérté a verselést. Ez borzasztó munka volt! Három egész tollat szétrágott, mialatt az izzadásig kifárasztá magát, s két sort össze nem birt hozni, eszméről szó sem lehetett.</p>
                  <p>– E pályán nem üthetek zajt! kiáltá kétségbeesetten; pedig zajt kell ütnöm, zajt minden áron!</p>
                  <p>Irmándy betoppant.</p>
                  <p>– Barátom! kezdé Árpád könnyebbült lélekzettel – még nem mondád el nekem párbajodat, mely téged nevezetessé tőn.</p>
                  <p>– Áh! az egyetlen a maga nemében. </p>
                  <p>– Kiváncsi vagyok.</p>
                  <p>– Az egész rosz élczből eredt.</p>
                  <p>– Halljam.</p>
                  <p>– Egész világ előtt ismeretes valék, mint biztos jó lövő. Olvastad „Monte Christot“?</p>
                  <p>– Nem.</p>
                  <p>– Az a kártya-szemeket lődözte ki, én nagyobb tökélyre vivém: tömérdek szem láttára nevemet lőttem ki egy deszkába.</p>
                  <p>– Hallatlan!</p>
                  <p>– Egy férfilakomán, hol hires vivók, nevezetes lövők és számtalan főrendüek voltak, engem dicsérgettek. Báró Tavaszi egyszerre felkiálta:</p>
                  <p>– Irmándy jó lövő – de gyáva!</p>
                  <p>Minden csepp vér fejembe szökkent.</p>
                  <p>– Igen; ismétlé ő.</p>
                  <p>Az egész társaság zúgott.</p>
                  <p>Nem tudtam mit kezdjek?</p>
                  <p>– Im, folytatá, kése hegyére almát szurva – le meri ön ezt lőni? – s kezét magasra kifeszité.</p>
                  <p>Én szó nélkül ugrottam a pisztolyokhoz; vont csővet szegzék neki, s az almát szétlövém.</p>
                  <p>– Helyes! éljen! gyönyörű! – hangzék mindenfelől.</p>
                  <p>– Mer-e ön hasonlót tenni? kérdé báró Tavaszy – néhányszor én is lőttem már feketét.</p>
                  <p>Kissé meghökkentem.</p>
                  <p>A társaság kaczagott, s ez engem felingerelt: indulatosan szurék késemre egy almát, s kezemet kifeszitve, harsogám:</p>
                  <p>– Lőjjön!</p>
                  <p>Most a báró hökkent meg, s a társaság elnémult. </p>
                  <p>– Lőjjön! ismétlém.</p>
                  <p>Ő vonakodék.</p>
                  <p>– Uraim! szólék a társasághoz – im látják, ő a gyáva!</p>
                  <p>Ezt kihivás követé.</p>
                  <p>Boldog, boldogtalan kiváncsi volt a kimenetre.</p>
                  <p>Másnap tömérdek tanuk, becsületbirák és segédek kiséretében a hely szinére mentünk. Néma komolysággal adták kezünkbe a fegyvereket; mi hidegvérűen egymást czélba vevők, s előre lépegeténk.</p>
                  <p>– Én, mondám, ellenemet le szoktam fegyverezni. A pisztoly kezemben eldördül, s kilőttem báró Tavaszy kezéből pisztolyát a nélkül, hogy egyetlen hajszálát sértettem volna meg. Ekkor hozzá rohanék, jobbomat nyujtám neki e szavakkal:</p>
                  <p>– Ön nem gyáva, ön valódi férfi. Azután barátokká lettünk. – Ennyi az egész.</p>
                  <p>– Ez aztán, sohajtá Árpád, elhiszem, hogy zajt ütött! Áh! ha én is ugy tudnék lőni! De mindegy, mégis inkább ezt választom, mint a versirást. – Víni fogok.</p>
                  <p>– De kivel?</p>
                  <p>– Az mindegy, majd találok valakit.</p>
                  <p>Egy szép délelőtt Árpád sétálni indult, s történetesen egyedül. Midőn a bálványutczából a zrinyiutczába fordult, egy első emeleti ablakban Irmát pillantja meg. Darabig határozatlan állt; kissé okoskodott, azután csizmáját kendőjével végig veregetvén, egész elszántsággal a kapun berohant.</p>
                  <p>Balday Irma ép újonan érkezett olvasmányait lapozgatá. Könnyed pongyolája kecseit csak emelé. </p>
                  <p>Az ajtó feltárul, Irma megdöbben, s a belépő Árpád sarkantyúit kezdi összeveregetni.</p>
                  <p>Irma kérdőleg tekint az érkezőre, Árpád zavara nőttönnő.</p>
                  <p>– Kit keres ön? kérdé a hölgy.</p>
                  <p>– Én… kegyed… aztán utolsó levele – hebegé Árpád, kalapját összevissza forgatván, s mindig egy lépést közeledve Irma felé.</p>
                  <p>A hölgy ijedten viszonzá:</p>
                  <p>– Atyám nincs hon.</p>
                  <p>– Annál jobb.</p>
                  <p>Irma távozni akart; Árpád utját állotta.</p>
                  <p>– Nem; most – vagy soha!</p>
                  <p>Irma reszketett félelmében.</p>
                  <p>– Lássa, mond Árpád, én nem tanultam regényekből beszélni, sem tánczmesterektől hajlongni…</p>
                  <p>– Uram!</p>
                  <p>– Nevezzen Árpádnak, mint leveleiben, tevé hozzá; e megszólitás nekem jobban tetszik.</p>
                  <p>Irma egész testében remegett.</p>
                  <p>– Meg van zavarodva? mond Árpád; elhiszem, én is ugy vagyok: minden kering velem; nem látok semmit, csak kegyedet.</p>
                  <p>Irma kétségbeesetten tekinte körül, nem tudván, őrültnek tartsa-e ez embert, vagy gonosznak! mindkettőtül egyiránt félt. Nem mert kiáltani, de futni sem mert.</p>
                  <p>Árpád érthetlenségeket zavart össze.</p>
                  <p>Irmát ájulás környezé, vére hűlni és szemei homályosulni kezdettek, még egy percz, és ő eszmélet nélkül omlik le. Ily szorongás közepett hirtelen elkiáltja magát:</p>
                  <p>– Vilmos! Vilmos! – és a belépő ifju elé rohant.</p>
                  <p>Az érkező, Irmát kezen ragadá, s látván, mikép remeg a szegény lyánka, megvetéssel kérdé:</p>
                  <p>– Ki ez a szemtelen? és mit tőn, hogy ennyire remegsz?</p>
                  <p>– Szemtelen? kérdé Árpád.</p>
                  <p>– Szemtelen, tolakodó! viszonzá az ifju.</p>
                  <p>– Ez egyikünknek sokba kerülhet.</p>
                  <p>– A mint tetszik; itt jegyem, s most pusztuljon.</p>
                  <p>Árpád az átnyujtott jegyet örömsugárzó szemekkel rejté zsebébe.</p>
                  <p>– Urak, az Istenért! esenge Irma.</p>
                  <p>– Ne féljen semmit; biztatá Árpád. Én őt megölöm – s villámsebesen elrohant.</p>
                  <p>Irmándy nyugtalan járt fel s le Árpád szobáiban, restelte, hogy ez, ő nélküle, a városban csak egy lépést is tőn.</p>
                  <p>– Győzelem! kiáltá a hazaérkező Árpád Irmándy elé – Megvan! megtaláltam emberemet.</p>
                  <p>– Mit beszélsz?</p>
                  <p>– Kihivás, párbaj!… mező a zajütésre! Nézd, ezzel a jegyet átnyujtá.</p>
                  <p>Irmándy halálsápadt lőn, s rémülve kérdé:</p>
                  <p>– Hol jártál?</p>
                  <p>– Miért?</p>
                  <p>– E jegy Balday Vilmosé, Irma fivéreé.</p>
                  <p>– Már megtörtént, nem lehet rajta változtatni. – Te segédem léssz.</p>
                  <p>– Lehetetlen; nagy okaim vannak.</p>
                  <p>– Hát mit tegyek?</p>
                  <p>– Árnyaira bizzuk az ügyet.</p>
                  <p>Másnap Árpád megverekedék, s aggódó pajtási roppant örömére mellén hatalmas kardvágást kapott. Több hetekig feküdt; betegnek ez életben lelkiisméretesb ápolói nem voltak, mint Árpádnak: a három czimbora közül egy mindig körülötte lézenge, de többnyire mindhárman.</p>
                  <p>Irmándy őt városi eseményekkel, saloni dolgokkal, s Irmával bolonditá mindig.</p>
                  <p>Táskay hetek óta arczképén dolgozék, de még egyetlen vonás sem volt kivehető.</p>
                  <p>Árnyai verseket irt és olvasott fel.</p>
                  <p>Mindnyájan együtt valának, Árpád is már lábbadozott, midőn a kitárt ajtón Érlaky Jenő rohan be</p>
                  <p>A három czimbora halálsápadt lőn.</p>
                  <p>– Jenő! kedves bátyám! kiáltá Árpád.</p>
                  <p>– Magam szeretnék öcsémmel maradni; mond Jenő a vendégekhez.</p>
                  <p>Ezek kaptak az alkalmon, s hanyat-homlok rohantak el.</p>
                  <p>– Hol jártál? kérdé Árpád.</p>
                  <p>– Angliában; négy órája, hogy megérkezém.</p>
                  <p>Ez alatt a szoba kiürült.</p>
                  <p>– Árpád! kezdé komolyan Jenő a távozottak után nézve: ismered te ezen embereket?</p>
                  <p>– Hogynem? jó barátim! Irmándy salonférfi. Táskay nagyhirű festész, s Árnyay kitünő költő. Nevezetes férfiak.</p>
                  <p>– Irmándy, viszonzá Jenő, a herczegi palotáktól kezdve a kolduskunyhóig mindenütt megfordult – a színpadon.</p>
                  <p>Árpád szemét, száját kimereszté.</p>
                  <p>– Igen: folytatá Jenő. Ő bukott szinész. Táskay az egészen más, ő elismert müvész, három évig ült a megye börtönében bankjegyek utánzása miatt; Árnyaynak pedig lehetett alkalma verselést tanulni, mert néhány év előtt egy divatlap kihordója volt.</p>
                  <p>Árpád két kezével takará el arczát.</p>
                  <p>– Ezekkel pajtáskodál te Pesten.</p>
                  <p>– Rászedtek, gyalázatosan rászedtek!</p>
                  <p>– Hallottam a botrányokat, miket elkövettél.</p>
                  <p>– Én,.. botrányt?…</p>
                  <p>– Igen, a többi közt arámnál, Balday Irmánál.</p>
                  <p>– A.. a.. rád?… hebegé Árpád.</p>
                  <p>– Igen; mint különösséget beszélé el viseletedet, bátyjával volt párbajodat, s midőn nevedet emlité pattantam fel, mondván, hogy unokaöcsém vagy.</p>
                  <p>– És ő arád?! sohajtá Árpád síró hangon; – add vissza hát neki ezeket – s több levelet nyujta át Jenőnek.</p>
                  <p>Jenő nyugodtan tekinte az irásra.</p>
                  <p>– Nem ismered irását? kérdé Árpád.</p>
                  <p>– Minden vonását.</p>
                  <p>– És nyugodt vagy?</p>
                  <p>– Egy betű sincs tőle.</p>
                  <p>– Meg vagyok csalva!</p>
                  <p>– És hihetőleg – lopva is?</p>
                  <p>– De mennyire!</p>
                  <p>Jenő a czimborák ellen nyomozást intézett; hasztalan! már eltüntek.</p>
                  <p>Árpád vérző szivvel, üres erszénynyel, sok adóssággal és bukott reményekkel tért vissza lovai és agarai közé.</p>
               </div>
               <div type="div3" rend="P10">
                  <head>Egy Kaczér Nő</head>
                  <p>Barátomat Eléznek hivták; a birálók versei ellen gyakran kikeltek, a közönség azonban szívesen olvasá; – ennyit nyilvános életéről. Mint magánember békeszerető, s egyszerü volt. Én őt szívemből szerettem.</p>
                  <p>Egy érdekes fellépés az ifju irónak több uri teremek ajtait megnyitá. Csilynéhez, a mindenki által bálványozott szép özvegyhez is bevezetteték. Rég imádta ő már e nőt szívben, és gondolatban; titkos vágyai nem egyszer varázslák a kellemdus hölgy közelébe, s ilyenkor Eléz lelkesült vala, szemei élénkebben tüzeltek, költeményeiben szelíd érzelem magasztos eszmékkel folyt össze; szebbnek látta az eget, mosolygóbbnak a csillagokat, szelídebbnek a holdat, s ragyogóbbnak a napot, a kert virányait illatosbnak, a rétet zöldebbnek találta, szóval; a világ, az élet, és minden szebb alakban állott előtte, és élénk ábrándja őt boldogítá. Végre felpattant a nem remélt idő zárja, a melegkeblü ifju tartózkodás nélkül léphetett a nő közelébe, kezét megérintheté, ajkihoz vonhatá, és szólhatott vele; – vagy nem elég-e ez költői léleknek, hogy a kebelben rejtett szikrát kitörő lángra élessze? Eléz szerelmes lőn.</p>
                  <p>Elfordulok tőletek ti jégkeblüek, kik a szerelemben nevetségest találtok, kik mindennapi lelketeket az üzérkedés mocsárjába sülyesztitek, kik csak akkor érzitek melegebb dobbanását sziveiteknek, ha nyerészkedési vágyból valahová beruházott hitvány papirdarabkáitok vagy nyomorult érczetek van veszélyeztetve; kik csak akkor ölelnétek szeretettel az embert, ha véréből rubint olvaszthatnátok. El veletek, kérgezett szívű vén uzsorások, hisz ti nem ismeritek ezen fájdalomédes szó varázsát: szerelem! ti nem hiszitek, hogy ebben egész világa rejlik az emberéletnek. És jertek elő ti ifjak, kiknek ereiben a vér lángol, kik e föld minden kincsét megvetitek a szerelemért, nektek akarom én megmondani, hogy Eléz szerelmes volt.</p>
                  <p>Lehet-e mennyeibb valami e kopár életben a szerelemnél? vagy nem ez emeli-e ki az embert parányiságából? a szerelem elszánt harczost, lelkes szónokot, ömledező költőt, munkás polgárt varázsol; akartok vallásost látni? pillantsatok be a szerelmeshez, s angyali tisztaságban hallhatjátok ajkiról az Isten szent nevét lehangzani; kell részvét? panaszoljátok el fájdalmaitokat a szerelmesnek, ő veletek fog könyezni, segélyért csak a szerelmesnél kopogtassatok, ő szívesen megosztja utolsó fillérét a szükölködővel, s testvérileg karolja önzés nélküli keblére az egész világot.</p>
                  <p>A szerelem több földinél; égből száll ez alá, hogy az egyhangu emberéletbe édeni virányokat szőjön; isten küldi e szikrát, hogy vele a fásult kebleket átvillanyozván, hálátlan teremtményeit mindenhatóságára emlékeztesse, hogy az embert megóvja a sülyedéstől, – mert valódi kölcsönös szerelemhez nem fér sem bün, sem árulás.</p>
                  <p>Eléz szerelme gyöngéd, és tiszta volt, de kedélye hol borus, hol kitörő vig lőn; naponként látta szép angyalát, s minden látás egyegy örömvonást törlött le ifju arczáról. Igy telt el egyik hét a másik után; Eléz majd a boldogok közé emelkedék, majd ismét magas egéből a szerencsétlenekhez zuhant alá; szenvedélye, s meleg véralkata egyik tulságból a másikba ragadá; szóval: rövid idő alatt önmagából kivetközött.</p>
                  <p>Borus éj volt; én Soulié-t forgatám, midőn Eléz nálam bekopogtatott. Tetőtül talpig saloniasan vala öltözve. Egyszerü, de elég kényelmetlen szobám kellő közepén kissé megállapodék, kalapját az asztalra sujtván, balkezével égő homlokát dörzsölé, s jobbját nekem nyujtá – de mindezt szótlanul: azután egy szívmetsző sohajjal avult pamlagomra ereszkedett. Csaknem félóráig síri csend füszerezé együttlétünket.</p>
                  <p>– Honnan ily későn? – kérdém nem legkedvezőbb körülményt sejtve.</p>
                  <p>– Pokolbul – viszonzá Eléz keserü kaczajjal.</p>
                  <p>– Jó – jegyzém meg enyelgve – hogy kiszabaditottak.</p>
                  <p>– Kiszabaditottak? hát nem hordom-e keblemben pusztitó lángját? kínzó ördögei nem hasogatják-e csontjaimban a velőt?</p>
                  <p>– Mit őrjöngsz?</p>
                  <p>– Igazad van, kaczagnom kellene; menj üss tanyát kedveseid sirja fölött, vigadj, midőn édesanyádat temetik, – hisz okos ember nem sír, nem veti martalékul egészségét a szenvedésnek, hisz egyszer meg kell halni. Istenemre! ez ellen nem segít sem kétségbeesés, sem öröm.</p>
                  <p>Én rá tekinték, de ijedtemben kiesett ajkim közül a szivar; alig ismertem meg.</p>
                  <p>– Ember! – kiálték – mi lelt?</p>
                  <p>– Csekélység, csak szívem van összezúzva, – majd kigyógyit az idő. Hahaha!</p>
                  <p>– Csilyné szeret.</p>
                  <p>– Igen, ha divat volnék.</p>
                  <p>– Magad mondád.</p>
                  <p>– Életemben ennyire nem csalódtam, pedig oh barátom, ha e nőt megtaníthatám vala szeretni, üdvességemért nem adnám. Te tudod mim volt ő nekem, midőn még nem közelíthetém meg. Bár ugy maradt volna!</p>
                  <p>Szünet lőn, én óvakodtam megzavarni.</p>
                  <p>– Tudj hát mindent – kiálta határozottan. Midőn első látogatásaimat tevém nála, szíves volt, s csakhamar elég bátorságot nyujta megvallanom azt, mit tekintetemből rég kiolvashata; remegve, s imaszerüleg lebbentém le ajkimról a vallomást. Ő válasz helyett kezemet elég érezhetőn megszorítá, ez egész valómat bűvös erővel villanyozá át, s önkénytelen féltérdre ereszkedvén, a kezemben feledett drága kezet csóközönnel halmozám. Én lángoltam!</p>
                  <p>E pillanat emléke kiirthatlan? a menny minden üdve keblembe szállt, az éden minden kéjeit egy percz alatt átélvezém, a szent angyalok boldogságát nem képzelhetém magasztosbnak. Erőm elhagyott, s ugy érzém, mintha köröttem a lég égne. – Nem tudom, meddig lehettem e varázsmámorban, mert sírig ohajtottam volna igy maradni, de e gyönyör nekem oly rövid vala! föltekinték, hogy a drága nő angyalarczáról a kedvező választ leimádkozzam.</p>
                  <p>A bájos teremtmény nefelejcskék szemei epedő vágygyal csüngtek egy – oh rettenetes – egy előtte heverő párisi divatképen.</p>
                  <p>Inkább ezer villám sujtott volna ízekre!</p>
                  <p>Én illetődve bocsátám el kezét, csak imént lángoló vérem jéggé fagyott, és éreztem, hogy lázroham fog el.</p>
                  <p>– Nézze ön – mond ő a divatképre mutatva – mily diszes öltöny, ah! ez különös jó izlés!! a szabás minő egyszerü, s mégis feltünően urias.</p>
                  <p>Én kővé merevültem.</p>
                  <p>– Ilyet – folytatá a nő – rögtön rendeltetnem kell.</p>
                  <p>– Gabriela! – sohajtám.</p>
                  <p>Ő rám tekinte; iszonyuan nézhettem ki, mert láttam, hogy összeborzadt.</p>
                  <p>– Mi lelte önt? – kérdé a divatképet maga elől félretaszitván.</p>
                  <p>– Engem?… oh szép hölgy! – sohajtám – én feltépém keblemet, annak legszentebb titkát kitárandó; áhitattal térdelék itt, mint Isten oltára előtt; mondtam azt, mit még emberi lénynek soha: hogy kegyedet imádom. És nagysád szivemből tépett szavaimnál többre becsülé e hitvány mázolást; midőn azt hittem, hogy lelke hozzám aláleng, kegyed rám sem hallgatva, egy ruha idomtalan szabásába merült. – Mi lelt? bocsánatot szép urhölgy, megfeledkezém magamról, és saját tettem miatt pirulok, hisz tudnom kellett volna, hogy kegyed fölöttem áll, látnom kell vala, hogy csak időtöltésből tür meg körében.</p>
                  <p>Ah! ön gyermek, mint megijeszt! – ezt oly kedvesen mondá, és szándékosan összeredőzött homlokán átragyogott a békitő szellem; ajkira daczot akart hazudni, de tündér szemeiből az ellenkező mosolygott, s mutatóujját biborajkira emelvén, pajzánul megfenyegetett.</p>
                  <p>Én mély lélekzettel új életet szíttam. Feledve lőn előttem minden, magam védtem a nő viseletét, s állitása, – miszerint nem várt, rögtöni vallomásom őt megzavará, hogy csak válaszrai időnyerés végett tőn kitérést a divatképre, hogy előbb mélyebben lelkembe akart tekinteni stb. – kivetköztetének fölebbi szerepemből. Ujra esdekeltem.</p>
                  <p>Ő kimondá, hogy szeret.</p>
                  <p>Szeret! oh! e szóval akár rabszolgájává tehetett volna.</p>
                  <p>Én kebléhez simultam, és nem taszíta el. Tizennégy napig határtalan boldog valék.</p>
                  <p>Itt volt boldogságom netovábbja.</p>
                  <p>Egy levél – folytatá huzamos szünet után – megmérgezé örömeimet. Tartalma: „Uram! önnek vetélytársa van, ki minden tekintetben szerencsésb önnél, s kit Villányiné mai estélyén megismerhet,“ aláirás nélkül.</p>
                  <p>Nyomorult rágalmazó – gondolám – ki a szerelemféltés kigyóját akarja keblembe lökni! És mégis, őszintén mondva – nyugtalanitott, mert Gabriela gyakran titkolódzónak tünt fel előttem. Iparkodtam leküzdeni a gyanut, de egy ok ellen kettő három emelkedett; e helyzet fölötte kínos lőn, – nehány percz mulva imádottamhoz sieték; keblemben indulatvihar, és határtalan szerelem harczoltak. A kapuban egy arszlánkülsejű urral találkozám; kedvem lett volna tőle kérdeni honnan jő, s tekintetéből ugy sejtém, hogy ő viszont hová menetelemről ohajtna értesülni. Ő megállt, tán lépteimet ellesendő; én sem mentem tovább. Szemem erősen ütközött övébe, de egyikünk sem mozdult, a föld égett talpam alatt. Ez nehány perczig tartott, végre ismeretlen uracsom tetőtül talpig mért, s gúnymosollyal hátatforditva elrohant. Bennem a vér epévé vált, utána siettem, otromba viseleteért feleletre vonni.</p>
                  <p>Ő ismét tetőtül talpig mért átjáró tekintetével, a gúnymosolyt kaczajjá növelé, s – kicsinyben mult, hogy arczul nem csapám.</p>
                  <p>– Uram! – dörgém oly hangon, melynek minden betüjéből egyegy adag mérget lehete kiolvasni – ha ön férfiu, sejthetni fogja, miért állottam önnel szóba?</p>
                  <p>Ő egykedvűen nyujtá nekem jegyét, és ismét nevetett. Csak az korlátozott, hogy utczán valék, különben összetiportam volna. Boszútól eltelve néztem a jegyet, s „Őrfy“ nevet pillanték meg rajta. Gabriela már emlité e nevet, többé nem kétkedém; ő nála volt.</p>
                  <p>Határozatlan állék, ha emberemet kövessem-e, vagy Gabrielához menjek? Az utolsót tevém.</p>
                  <p>A nő – mint mindenkor – szép volt; földig nyuló tükre előtt ült, s nehány uj gyönyörű ékszer szemléletébe mélyedt.</p>
                  <p>Én erőltetett udvariassággal üdvözlém, s midőn menykék szemeit reám veté, indulatom el volt ölve; feledém jövetelem okát, feledém a látottakat, a történteket, s a mit hallottam; feledék mindent, és lábaihoz akartam rogyni, mert határtalanul szerettem. Nekem csak látnom kelle őt, s végem volt; tekintetében valami varázs feküdt, mely rám óriási befolyással birt. A szándéklott szemrehányások helyett új szerelmi nyilatkozatokat tevék, s midőn távozám, azon édes hitet vivém magammal: hogy e nő őszinte, hogy e nő csalárd nem lehet.</p>
                  <p>* * *</p>
                  <p>Villányiné fénypazarral rendezett estélyén valánk. Gabriela minden, és valamennyi fölött ragyogott; tekintete rajtam is mint más korombeli fiatal emberen csak futólag akadt meg; ez megvallom sértett, de midőn közelébe léptem, mozdulatainak annyi kecsét elleshetém, oly édesen csengő hangját halhatám, ismét a régi valék, mert vakbuzgalommal hittem, hogy csak irányomban lehet ily kedves.</p>
                  <p>Egy férfiu közelite felénk; a vér erősen lüktetett fejemben, ő a gúnyolódó férfi volt. Bizodalmasan szoritá meg Gabriela kezét. Többé nem láttam semmit, szemeim elhomályosultak, lábaim inogtak, fejem szédelgett. A levél, a találkozás, a kaczaj e pillanatban velőmet megzavará.</p>
                  <p>Midőn magamhoz tértem, beszédüket hallám; társalgásuk a hidegség oly nemét viselte, minőt meghitt egyének közt tapasztalhatni. A férfi nem monda szépségeket, a nő nem bókolt, és mégis egymás szemeiben látszottak élni.</p>
                  <p>– Ki minden tekintetben boldogabb önnél! – jajdult fel lelkemben. Többé semmi kétségem, ő az, kiről a levél értesített.</p>
                  <p>Búcsu nélkül hagyám el őket, s a zajló vendégseregen át udvariatlanul törtem magamnak utat az első üres szobáig, hol erőm végkép elhagyott.</p>
                  <p>– Nos ráismert? – riaszta fel bús elmélyedésemből egy ismeretlen hang.</p>
                  <p>Tekintetem egy halovány, de szabályosan szép ifjura esett.</p>
                  <p>– Önnek – folytatá oly hangon, melyből jóság áradozott, – nyugalmát akarám visszaadni.</p>
                  <p>– Ön irta – kérdém – azon kárhozatos levelet?</p>
                  <p>– Én – viszonzá nyugodtan.</p>
                  <p>– És nem hazudott!</p>
                  <p>– Esküszöm, nem. Lássa barátom, én is sokat, igen sokat szenvedtem, e nőt egykor én is imádtam.</p>
                  <p>– Mi előnnyel bir Őrfy?</p>
                  <p>– Ő gazdag.</p>
                  <p>– Hallottam – mondám keserüen – atyja csak annyiban különbözött az alföldi utonállótul, hogy azt csikólopásért felkötik, mig ő rangot vásárlott özvegyek, és árvák orzott pénzéből.</p>
                  <p>– Az mit sem vet a mérlegbe; anyagi században élünk, most a szellem, a lélek hitvány rongy: ki emelkedni akar, dús legyen, pénzért becsülést, és jellemet vásárolhatni. Jusson valaki bármily alacsony uton vagyonhoz, ha bitófára kerestetett is egykor, gazdagodjék fel, fény vendégség feledteti a multakat, s a dús örökös előtt uri teremek ajtai és női szivek egyaránt megnyilnak. Nem tapasztalta ön még ezt a világban?</p>
                  <p>Én válasz helyett melegen szorítám meg az ifju jobbját, még egyszer a zajló terembe pillanték, láttam őket és ide rohantam. Segédem léssz, vagy én, vagy Őrfy meghal; a mint ránk virad, felzaklatjuk.</p>
                  <div type="div4" rend="P3">
                     <head>II.</head>
                     <p>Kínos várakozásban mult egyik percz a másik után.</p>
                     <p>Őrfy első vendégei e napon mi valánk, elég udvariasan fogadott.</p>
                     <p>– Uram! – kezdé Eléz – ön jegyét nekem átadá.</p>
                     <p>– Örvendek – viszonzá Őrfy – hogy szerencséltetett.</p>
                     <p>– Ohajtottam volna – jegyzé meg Eléz – kedvesebb ügyben küszöbét átlépni. Ön engem megsértett – folytatá indulatosan – itt segédem; a többit végezze vele, – ezzel menni akart, engem Őrfyvel hagyandó.</p>
                     <p>Őrfy gyöngéden érinté a távozó karját, s maradásra inté. Eléz határozatlan állott meg.</p>
                     <p>– Legyen kevés türelemmel – mond Őrfy, s kényelmes pamlagára mutatva, szivarral kinált, Eléz egyiket sem fogadá el.</p>
                     <p>– Mit ohajt tőlem? – kérdé Eléz – vagy ismét gúnyolni akar?</p>
                     <p>– Hány éves ön?</p>
                     <p>– Csak ezért tartóztatott?… nem szoktam keresztlevelemet magammal hordozni.</p>
                     <p>– Ön szerelmes?</p>
                     <p>– Titkaimat legfölebb is barátommal osztom. </p>
                     <p>– Oh ifju ember! ön éveiben szeretni felséges! a szándok tiszta, a kebel romlatlan, az érzés nemes, s a fellángoló ábrándképek a mennyig magasztalják a lelket; ön éveiben szeretni isteni! főleg ha ezekhez költészet is járul; de az ily szerelem méltánylást, rendíthetlen viszonszerelmet igényel.</p>
                     <p>– Ugy hiszem – mond Eléz lehangoltan – magam sem temetém mocsárba legszentebb érzelmemet?</p>
                     <p>– Önhöz annyi remények csatolvák, önt ki kell gyógyitnom.</p>
                     <p>– Utoljára még azt hiszi ön, hogy gyermekkel van dolga, kivel egyik pillanatban méltatlankodhatik, s a másikban mézes bábbal kibékithet?… itt marad segédem, én távozom.</p>
                     <p>– Viadalról szó sem lehet.</p>
                     <p>– E szerint ön gyáva?</p>
                     <p>– Ha ön e szót meggondolta volna, pirulna kimondani; elég erről. Foglaljon helyet.</p>
                     <p>Eléz boszúsan harapott ajkiba. – Legalább rövid legyen – figyelmezteté Őrfyt.</p>
                     <p>– A lehetőségig. Midőn együtt találkozánk, ön szememből akart valamit kiolvasni, s azalatt én önnek lelkébe vágytam pillantani.</p>
                     <p>– Hát a lenézés?</p>
                     <p>– Bocsánat, az eszembe sem volt.</p>
                     <p>– És a gúnymosoly, az ismételt gúnymosoly? nem! árva lelkemre! ezt gyávaság nélkül nem hagyhatom boszúlatlan.</p>
                     <p>– Ön nem jó szemmel nézett, ez a részvét és a szánalom mosolya volt. Azt hiszi, hogy Gabrielát önnek ömledezései fölmelegitik, azt hiszi, hogy viszonozza egy ifju sziv tiszta érzelmeit? </p>
                     <p>– S ön – veté gúnyosan Eléz – hízeleghetne ezzel magának.</p>
                     <p>– Dőre volnék. E nő szerelmet szinlel a költőnek, hogy megénekelje; a művésznek, hogy halhatatlanítsa; a gazdagnak, hogy fényt árasszon körötte; az ifjunak, hogy imádtassék; a férfinak, hogy bolondíthasson; az egész világnak, hogy ragyoghasson! E nő senki másba, e nő önmagába szerelmes; oltára a pipereasztal, szenvedélye fény és divat. Ha egy imádó elhagyá, ő szive mélyéből fájlalja, nem mivel szeretné, hanem hogy egygyel kevesebb van, ki előtte porba omol, ki hiuságának tömjénez, ki őt minden nők fölé emelve legmennyeibbnek vallja. E nő képes kiégett keblébe vágyakat hazudni, s lényét átengedni egy makacs férfinak, csakhogy ímádói seregébe hódíthassa. Nos tudja most miért mosolyogtam? Érti miként kell e nőt szeretni?</p>
                     <p>– Igen – rebegé Eléz, s feje lankadtan hanyatlott mellére, arcza elhalaványult, s szemei becsukódtak.</p>
                     <p>– Szegény ifju! sohajtá Őrfy.</p>
                     <p>Eléz hirtelen felpattant, arczán a kétségbeesés és harag iszonyuan csatáztak.</p>
                     <p>– Értem! – kiáltá fuldokolva – ön a legarczátlanabb teremtés az egész föld kerekén!</p>
                     <p>– Ez sok! köszönje Istenének ifju, hogy szerelmes, s ily szenvedő állapotban látom – mond Őrfy.</p>
                     <p>Hah! jut eszembe – folytatá Eléz megszakított kitörését – hisz ön vetélytársam, s hogy engem láb alól ellóditson, ily alacsony fegyverhez nyult. Szégyelje magát, ön elég nemtelenül kiczégérezé egy nő jellemét, hogy birásához közelebb álljon; ez férfiatlanság, ez több! ez több! ez gyalázatos! önnel víni akartam, de nem méltó e kitüntetésre.</p>
                     <p>Őrfy ökölre szoritott kezét homlokához sujtván, hidegvérért fohászkodott.</p>
                     <p>– El, el innen – kezdé ismét Eléz – itt az erkölcs megromlott, a lég mérges, a lakó ördög!</p>
                     <p>– A mit tettem – szólt Őrfy – azt ön iránti rokonszenvből tevém; én önt saját rovásomra előkészitettem arra, mit okvetlen tapasztaland.</p>
                     <p>– És mégis – mond Eléz magába szállva – ha igaza volna? hát képtelenségeket hallottam-e? nem láttam-e magam, mily negédesen találkoznak szemei, hol egyik, hol másik férfi szemeivel? azon levél, a halvány ifju, a divatkép?… szünj meg fejemben oh gondolat! nem, nem! az lehetlen, hisz ő oly szép! mondja uram, az egekre kérem, mondja: hogy a mondottakban egy szó sincs igaz, hogy csak kisérteni akart.</p>
                     <p>– Ha ez önt boldogitja?</p>
                     <p>Minden további beszéd megszakadt, Eléz az asztalra könyökölt; Őrfy pedig a falhoz támaszkodva a multak emlékével látszott küzdeni, közbeközbe gyanusan rázta fejét.</p>
                     <p>– Női fejék, nyakláncz, zománczos karpereczek – suttogá félhangon Eléz – ki fizette ki ezen árjegyzéket?</p>
                     <p>– Én – felele Őrfy.</p>
                     <p>– És az ékszereket nem de Gabriela birja? láttam.</p>
                     <p>– Ha látta, ugy nincs mit tagadnom.</p>
                     <p>– Istenem! – sohajtá Eléz – én még is igen szerencsétlen vagyok! Gabriela emléke, és e nap megöl. Menjünk.</p>
                     <p>Két óra után lázban feküdt.</p>
                     <p>Fájdalmasan tapasztalám, hogy az eljárás igen ferde volt; Őrfy elhamarkodta a dolgot, mert ha lassanként hagyá vala Eléz tudomására esni a fölebbieket, nem hat oly érzékenyen lelkére, s kevesb szenvedéssel történik a kiábrándulás. Ügyekeztem enyhítni a dolgon s Csilynének tudtára adtam Eléz kínos helyzetét, azon kéréssel, hogy időnkint szenvedő barátomat akármily érdektelen tudósitásokkal is vigasztalja meg. A nő kérésemet teljesité.</p>
                     <p>Látni kellett volna szegény Elézt, mennyi örömmel vevé a megemlékezést, s ezen igénytelen szavakat: „értesitsen egészségéről,“ mily forró csókokkal halmozá, mert Gabriela irta. Őrfy szavaiban ujra kétkedett, s átkozá betegségét, hogy megfosztá a gyönyörtül élvezni a léget ott, hol Gabriela. Ez három hétig tartott, – neki végtelen volt.</p>
                     <p>Alig nyert orvosától kimenetelre szabadságot, testben, és lélekben elgyöngülve, Gabrielához sietett. Visszatértekor vidám, és elégült volt.</p>
                     <p>Gabrielánál a theaasztalt szép vendégkoszorú környezé, honnan Eléz sem hiányzott; vidor kedély, s finom elmésség édesen füszerezé a zamatos italt.</p>
                     <p>A pesti közönség kedvencze, N. énekes elragadó dalokat zenge, L....z a kellemdús hölgy a zongorán csodáltatá ügyességét, s miután mell, és kéz a működésben kifáradtak, felváltva, mások vállalák el szerepeiket, s kisebb nagyobb mértékben tetszést arattak. Végre inditványba hozatott a szavallás, – egyhangulag Elézt szóliták fel. Ő szerényen mentegetőzék.</p>
                     <p>– Ön nem menekszik meg azon állitás által, hogy egyet sem tud költeményei közül – mond Őrfy – Nagysád! ha emlékem nem csal, kegyed régen birja költő barátunk versgyüjteményeit.</p>
                     <p>– Bizonyosan – állitá Gabriela.</p>
                     <p>– Majd én kikeresem – ajánlkozék Őrfy, s távozott.</p>
                     <p>– Ő tehát olvasá költeményimet, sohajtá lelkesülten Eléz – minő üdv ez nekem, vajjon mulatta-e, vajjon örömeim és keserveim viszhangra találtak-e szivében; vajjon könyezett-e ott, hol én sírtam, s mosolygott-e, hol én enyelegtem; vajjon áhitat ragadá-e meg, midőn imádkozám? O! ha sejthetném, melyik hatott rá legérzékenyebben? ily gondolatokkal tépelődött Eléz, mig a várt könyv elhozatott, legkevesbbé sem törődve azzal, mi addig a teremben, s körötte történik.</p>
                     <p>Őrfy egy csinos füzettel kezében Elézhez közeledék: itt van; – mondá nyájasan.</p>
                     <p>Mindnyájan helyeslék.</p>
                     <p>Eléz egy bókkal reszketve vevé át a könyvet, s ajkihoz szerette volna nyomni, mert Gabriela olvasta, mert Gabriela őt bizonyosan megérté.</p>
                     <p>– Nem sejt ön semmit? – sugá fülébe, észrevétlenül Őrfy.</p>
                     <p>– Semmit – viszonzá Eléz.</p>
                     <p>– Kár hogy nem férj! – fejezé be a beszédet Őrfy.</p>
                     <p>– Kigyó! – gondolá magában Eléz, s elfordult. Tehát ha parancsolják. </p>
                     <p>– Kérjük, kérjük!!</p>
                     <p>– Elszavalandom „A haldokló szerelmes“-t.</p>
                     <p>– Halljuk! halljuk!!</p>
                     <p>Eléz megnyitá könyvét, az érdeklett költeményt benne fölkeresendő. Arczszine elváltozott, szelid vonásai hirtelen elkomorodtak, s a könyv kiesett kezéből. Hányadik egéből hullott alá szegény! a könyv még ki sem volt vágva.</p>
                     <p>– Mi ez? mi ez? kérdék egyhangulag.</p>
                     <p>– Semmi – viszonzá Eléz – ama költemény régi, elavult, egyhangu, és komoly; az egész füzet érdektelen; jó hogy eszembe jutott, majd valami ujat, vigat fogok szavalni, az mulattatóbb leend.</p>
                     <p>– Halljuk! halljuk!!</p>
                     <p>– Czime: „Egy kaczér nő.“</p>
                     <p>A férfiak tapsoltak, a nők izetlenül rázták fejeiket.</p>
                     <p>Neki ingerülve, megfeszité Eléz erejét, s keserü csipőségekkel elárasztva szívrázó szavakban elmondá mindazt, mit Gabriela körül látott, hallott és tapasztalt; költői kifejezésekkel panaszlá el határtalan szemvedéseit, s az imént még kaczagni oly kész társaság most meleg könyeket ejtett.</p>
                     <p>Eléz végszavainál erősen függeszté égő szemeit Gabrielára, hogy a hatást arczáról leolvashassa; a nő zavarodás nélkül maga inditá meg a tapsot; miért is ne, hisz egész előadás alatt figyelmét a mellette oly melegen udvarló N… énekes köté le. Ezt Eléz hihetőleg észrevette, mert Őrfyhez indulva békülő hangon mondá:</p>
                     <p>– Uram! már nem csak sejtek, hanem látok is.</p>
                     <p>– Valahára! </p>
                     <p>Az óra éjfélen jóval túl kalandozott, s megelégedve a felséges estével, oszlani kezdett a társaság. Eléz nemével az őrjöngésnek szoritá kékült ajkihoz Gabriela kezét, és szótlan hagyá el. Az ajtóbul még egyszer visszapillantott, s ez végkép lesujtá, Gabriela épen e pillanatban magasztos arczkifejezéssel ada egy levelet N.. énekesnek. Eléz görcsösen kapott szivéhez, aztán érzékenyülve törlé meg nedves szemeit, s lélekbetegen távozott. Többé nem szólt Gabrieláról, nem panaszkodott, s nem sirt, de annál többet szenvedett.</p>
                     <p>– Ti szerelemben csalatott ifjak! kölcsönözzétek át viharzó kebleiteket csak egy perczre, mig Eléz kínait leirom. A ti fájdalmatok rettenetes lehet; láttam, hisz Eléz előttem állt kiapadhatlan tengerével a keserü szenvedésnek, előttem állt testben, és lélekben lesujtva; láttam halvány arczát: jaj! de én keblébe szerettem volna pillantani, mert a fájdalmat át kell érezni, és nem képzelni, hogy csak legparányibb töredékben is leirhassuk. Oh ez valami rettenetes! Hasztalan is mondanám én azt az érzéketleneknek, másoknak pedig elég ez egyetlen szó: „szenvedett.“ Ez napról napra hervasztá; azelőtt oly barátságos arcza mogorva lőn, az ifju vonások elvénültek, lelke elveszté rugékonyságát; ő nem becsült többé semmit. Az orvosok magányt javasoltak, ő egykedvüen hagyá el Pestet.</p>
                     <p>Félév merült az örök semmiségbe, és Elézről hirt sem hallottam; én őt kijózanultnak és ismét vidámnak képzelém, de ezen édes képzeletet keserűen czáfolá meg egy Füredről érkezett levél, melyben tudtomra adatik, hogy ha a beteg Elézt még egyszer ohajtnám látni, siessek.</p>
                     <p>Még az nap utnak eredtem.</p>
                     <p>Dobogó szívvel léptem a beteg ágyához. Oh mivé lett ő! szemeiből a tűz kialudt, ajkin a szó elhalt, a bőr csontjára aszott.</p>
                     <p>Miben nem kétkedem, vagy mit nem átkoztam e pillanatban, azt elhallgatom.</p>
                     <p>Ő sorvadásban feküdt, egy ifju orvos rész vétte ápolá.</p>
                     <p>Eléz nyájasan veté rám szemeit, száraz kezét üdvözletemre nyujtá, és mosolyga.</p>
                     <p>Képtelen valék egyetlen hangot ejteni.</p>
                     <p>– Csodálkozol ugy-e? – mond Eléz leheletakadozva – lásd mivé lehet az ifju.</p>
                     <p>Én Istenhez fohászkodtam könyörért.</p>
                     <p>Három éjen át virasztottam testvéri szeretettel körötte. Ily türelmes beteget soha sem képzeltem.</p>
                     <p>Szép nyári nap volt; ő a szabadba kivánkozék, én orvosától tudakozám az engedelmet.</p>
                     <p>– Ne tagadjunk meg tőle semmit – mond a derék orvos – ő ugy is gyógyithatlan.</p>
                     <p>E nyilatkozat agyvelőmet rázta meg. Felsegitém fekvéséből Elézt, karomat nyujtám neki, s ő a szegény, testének egész sulyával rám nehezült, igy indulánk egy kis sétára.</p>
                     <p>Alig haladtunk száz lépésnyire csigalassusággal, s jelentéktelen távolban porfölleget láttam emelkedni, melyből egy lovaglótársaság bontakozott ki; a légben lebegő fátyolokról sejtém, mikép valami urnők lehetnek; nem érdekelnek – gondolám, s ismét Elézzel foglalkoztam. </p>
                     <p>Elézre kellemetlenül hatott a külső lég, fojtó köhögés fogta el; vissza szándékoztam vele térni.</p>
                     <p>A lovaglósereg nyomunkban vala.</p>
                     <p>Barátom hirtelen reszketni kezdett, szemeit elforgatá, s e szóval: „Gabriela!“ kisohajtván lelkét, karjaimba rogyott.</p>
                     <p>Én felpillanték, Csilynét láttam megállani, oldalánál egy délczeg tisztecske, enyelgett telivér ménjén</p>
                     <p>– Mi történt itt? – kérdé Gabriela részvéttel</p>
                     <p>– Eléz meghalt – viszonzám keserü hangon.</p>
                     <p>A nő szemeit Elézre veté, s egy perczig gondolkozni látszék, de rögtön föleszmélve, nyájasan intett kisérőjéhez, s a többiek után vágtattak.</p>
                     <p>Isten bocsássa meg bünömet, én nem imádkoztam, hanem a nő után egy villámló tekintetet vetve – de elhallgatok, nehogy ujra vétkezzem.</p>
                     <p>*</p>
                     <p>Midőn Eléz koporsójára dobták a röget, egyedül sírtam.</p>
                  </div>
               </div>
               <div type="div3" rend="P10">
                  <head>TIZENNYOLCZ ÉV.</head>
                  <p>Az Europa fogadó étteremében ültem; egyszerü ebédem végezve a megrendelt fekete kávé után várakozám, s időtöltésből az előmbe halmozott szivarokból rágyujték.</p>
                  <p>Kedvetlen valék, okát nem tudom, de az embereket kerülém, s azért választám e félreeső magányos asztalt, hol mások társalgását hallgatnom vagy abba avatkoznom nem kelle.</p>
                  <p>Ki ne ismerné e lélekállapotot? az ember türelmetlenné lesz; minden csekélység felizgatja, a zaj gyilkol, a csend fáj, az arczok unalmasok, és végre ezen lehangoltság okát magunk sem ismerjük. Ily kedélyállapotban valék.</p>
                  <p>Magányos asztalomnál szemközt néma fejbillentéssel egy férfi vőn helyt.</p>
                  <p>Külsejében különös vegyülete volt az angol gentlmann és franczia lyonnak.</p>
                  <p>Közép termet, halovány arcz, fekete égő szemek, gondosan ápolt bajusz és szakáll; fülreszelő inggallér, angol szövet- és szabásu öltöny; kinézése mintegy huszonnyolcz vagy huszonkilencz évre mutatott.</p>
                  <p>Kiváncsi valék, vajjon minő nyelven fog szólni?</p>
                  <p>Roppant meglepetésemre ajkiról tiszta magyar szót hallék lezengni. Elmosolyodtam.</p>
                  <p>Ő hasonlót tőn.</p>
                  <p>– Tán rosz volt kiejtésem? – mondá udvariasan az ismeretlen, szavait hozzám intézve.</p>
                  <p>– Sőt ellenkezőleg – viszonzám – e külsőtől nem vártam hazai nyelvet.</p>
                  <p>– Tizennyolcz év sokat változtat az emberen, tizennyolcz év óta itt is sok minden megváltozott.</p>
                  <p>– Hogyan?</p>
                  <p>– Tizennyolcz éve nem valék hazámban.</p>
                  <p>– S most?</p>
                  <p>– Atyám halála, családi viszonyok, s tán enyhült fájdalmak idézének vissza.</p>
                  <p>A társalgás megszakadt, én fokonként növekedő érdekkel szemlélgetém az ismeretlent.</p>
                  <p>– Ismeri ön az alföldet? – kérdé szünet után ő.</p>
                  <p>– Tökéletesen – viszonzám – hisz gyermeke vagyok.</p>
                  <p>– És a Szirtey családot?</p>
                  <p>– Legközelebb rokonink – e szavaimnál merőn tekinték mosolygó szemei közé, ráemlékezém az otthon hallott dolgokra, s felkiálték – Béla!</p>
                  <p>Ő kezét nyujtá s bensőleg szoritá az enyémet, nevem kérdezvén.</p>
                  <p>Megmondám.</p>
                  <p>Egy percz alatt mint közel rokonok barátokká levénk.</p>
                  <p>Tömérdek mondanivalónk lőn egymásnak. Ezer kérdést intéze hozzám a hazai és családi viszonyokról; én a külföldön leélt évei s élvei után tudakozódám.</p>
                  <p>– Beszéltek-e rólam sokat? – kérdé ő.</p>
                  <p>– Annyit, hogy hirből nagyon ismerlek, csak egy meglepő előttem.</p>
                  <p>– S az?</p>
                  <p>– Igen ifjunak nézlek, mint értesülék tizennyolcz évet külföldön töltél.</p>
                  <p>– Igaz, s tizennyolcz éves koromban távozám.</p>
                  <p>– Lehetetlen! tehát harminczhat éves vagy?</p>
                  <p>– Fájdalom!</p>
                  <p>– Alig hittelek huszonhétnek.</p>
                  <p>– Barátom! ha arczom nem vénült is el, kedélyem érzi. Hallád távozásom okát?</p>
                  <p>– Soha!</p>
                  <p>– Ha elmondom különös embernek tartandsz.</p>
                  <p>– Kiváncsivá teszesz.</p>
                  <p>Béla körültekinte, s miután tapasztalá, hogy kettőnkön kivül minden vendég távozott, poharainkat madeirával megtölté, székét közelebb rugtatá s mosolygva kezdé.</p>
                  <p>„Tizennyolcz éves valék; Pesten a jogtudományokat végezvén, a megyébe sieték. Atyám alispán volt. Az akkori szokás szerint kineveztek tiszteletbeli aljegyzőnek.</p>
                  <p>Enyémnek képzelém a világot. Dologgal mit sem törődtem, de annál inkább nyergesimmel, agaraimmal, s a látogatásokkal. Az ifjak társaságomat keresték, a nők örvendtek látogatásimnak, s az öregek óriási reményeket helyeztek bennem. Rövid idő alatt ugy az atyai háznál, mint azon kivül is elkapattak.</p>
                  <p>Anday Róza, kinél életemben érdekesb teremtést nem láttam, eddig gyakorlott időtöltésimtől s élveimtől elvont.</p>
                  <p>Róza irodalmilag mívelt vala. Gyönyörü szellemén kivül a természet bájoló külsővel áldá meg; ha Guidó Renny korában élt volna, rá fognám, hogy remek aurorájához őt vevé mintául. Bőre hasonló a nyiló liliomhoz, melyet álmában rózsa lepett meg, csókjának gyönge pirjával zománczozva annak hófehér leveleit; görög metszésü orr, magas homlok, s a mosolygó corall ajkak alatt a fogak gyöngysora látszék; kék szemei első pillanatra elárulák szellemi képzettségét; ez angyali arczot gazdag s mellére leomló arany fürtök futák körül; illő magasság, széles váll, bámulatos karcsu derék, s mindezekhez örökké a legizletesb öltözék.</p>
                  <p>Én, a vig és kedélyes ifju merengővé lettem; e hölgy képe mindig lelkem előtt lebege, s ki a zajt annyira szerettem, darab idő óta ha Róza körében nem leheték, magányt kerestem. Szivben és gondolatban vele foglalkoznom oly édes, oly boldogitó volt!</p>
                  <p>Láttára megszédite, ajkinak zengése keblemet hullámzásba hozta, s beszédének szelleme mindig nagy tettekre ingerlett.</p>
                  <p>E hölgy nehány hét alatt egész átalakitott.</p>
                  <p>Szerelmes valék.</p>
                  <p>Atyám figyelmét ez nem kerülé el, de mint afféle mulékony ifjusági tréfát elnézé, sőt néha enyelge is velem ez iránt, mi csak jobban ingerlett.</p>
                  <p>Szenvedélyem nőttön nőtt, s egészségem abban az arányban hanyatlott.</p>
                  <p>Andayéknál valék; életem legszebb napja! Róza viszont szerelméről meggyőződtem. Midőn kivallám érzelmimet, Róza elmondá, hogy rég ismeré szenvedésim okát, s osztozék fájdalmimban.</p>
                  <p>Szeretni és szerettetni! először is oly szenvedélylyel, ah minő kéj!</p>
                  <p>Mennyei ábrándok közt tértem haza.</p>
                  <p>Egy szolga atyámhoz kért.</p>
                  <p>– Fiam! – kezdé atyám miután maga mellé vont a pamlagra – komoly szóm volna.</p>
                  <p>– Örvendek atyám hogy megelőzél, én is magánybeszédre akartalak felkérni – viszonzám határozottan.</p>
                  <p>– Legyen tied az elsőség; halljam.</p>
                  <p>– Majd később, ráérek – habozám komoly tekintetét megpillantva.</p>
                  <p>– Akarom.</p>
                  <p>– Engedelmeskedem. Nőszülni szeretnék – e nyilatkozatnál remegve tekinték atyám szemei közé, s nem tudtam mire vélni azon nyugodtságot, mely arczában mutatkozék; én meglepetést vártam, s egy izma sem mozdult.</p>
                  <p>– Más szavakkal, szerelmes vagy.</p>
                  <p>– Igen, az őrülésig.</p>
                  <p>– Éveidben így szoktunk szeretni.</p>
                  <p>– Atyám! szavaidban a gúny s arczodban a hidegség megöl – kiáltám őt bensőséggel ragadva kézen – oh! kérlek, ne engedd elvesztenem a reményt, hisz én Róza nélkül nem élhetek.</p>
                  <p>– Ugy szükség őt birnod, én nem ellenzem.</p>
                  <p>Válasz helyett örömsikoltással zártam karjaim közé az atyák legjobbikát.</p>
                  <p>Voltál-e valaha oly helyzetben, hogy kevés reménnyel, de annál nagyobb rettegésben néztél sorsodat eldöntő valamely pillanat elébe, s a pillanat meglepe váratlanul, hozva magával végtelen üdvet? ez érzést leirni nem lehet!</p>
                  <p>Képtelen valék egyetlen hangot is adni.</p>
                  <p>Atyám a szünetet megszakitá:</p>
                  <p>– Halld, miért hivattalak én.</p>
                  <p>– Igen atyám.</p>
                  <p>– Jövő pályádrai előkészület tekintetéből egy évre Pestre utazandsz.</p>
                  <p>– De most már…?</p>
                  <p>– Inkább mint valaha.</p>
                  <p>– Miután nőszülésembe megegyezél?</p>
                  <p>– Épen azért.</p>
                  <p>– Atyám! Lehetetlen!</p>
                  <p>– Akarom.</p>
                  <p>Elnémultam, mert nála e szó „akarom“ ellenmondást nem türt.</p>
                  <p>Szeliden fogá meg kezemet, s tele bensőséggel kezdé:</p>
                  <p>– Te még ifju vagy, szereted Rózát, jó; nőül akarod venni, nincs ellene kifogásom, tehát engedj te is akaratomnak, én nem csak férjt, de férfit is ohajtok benned látni. Intézd el ügyeidet, négy nap mulva Pestre kell utaznod.</p>
                  <p>Szótlan hajtám meg magamat.</p>
                  <p>Atyám forró kézszoritás után magamra hagyott.</p>
                  <p>A gondolatnál, hogy válnom kell, szemeimbe könyek nyomultak. E perczben oly kedves lőn előttem minden; a kert, fák, vidék, még a vándor madarak is; sirva nézdelém lovaimat, s búsan czirógatám a körültem sompolygó agarakat; összejártam a kert azon magányait, hol kinos szerelemmel küzdve annyi epedő sohajt röpiték Rózám felé. Itt levertségemet ellensulyozni kezdé azon tudat, miszerint Rózát birandom; most e két indulat egymást váltva kezde ostromolni; majd az elválás fájdalma tépte keblemet, majd ismét atyám megegyezése feletti örömömben repdesett szivem; hol sirtam, hol nevettem.</p>
                  <p>E kedélyállapotom órákig tarta.</p>
                  <p>Rózával megosztani fájdalmimat s örömimet elhatárzám.</p>
                  <p>Nehány percz mulva nyeregbe vetém magamat és Rétlak felé vágtaték. Andayék udvarában tajtékzó ménemről lepattanván, atyám lovait láttam jártatni.</p>
                  <p>Kissé boszantott, hogy a hirt nem magam hozhatám, de másrészről megnyugvásomra szolgált az öregekkel nekie végezni.</p>
                  <p>Róza után tudakozódám. Ő a kertben volt. Oda sieték.</p>
                  <p>A nap alkonyra szállt, s bucsú-sugarainak fénye megaranyzá a fák rezgő leveleit; a szeliden mosolygó virágok illatukkal, s a nyugalomra térő madárkák szerelmes zengésükkel vettek bucsut jóltevőjöktől.</p>
                  <p>Gyakran léptem e kertbe ily órában, de érzékimre a tömérdek különböző virágok egybeolvadó illata igy nem hatott soha, a sokféle madárkák énekét oly öszhangzóan szépnek, s a nap lementét oly költőinek még nem találám soha, de soha! azt képzelém, fa, virág, madár s maga a nap tőlem vesz örök bucsut.</p>
                  <p>Róza előttem terme, kezében válogatott füzért tartva. </p>
                  <p>– Mi lelte önt? – kérdé Róza – alig nehány óra előtt látám, s azóta egészen megváltozott.</p>
                  <p>– Azóta igen sok történt.</p>
                  <p>– Ön elrémit.</p>
                  <p>– Nem találkozott még atyámmal?</p>
                  <p>– Nem, miért?</p>
                  <p>– Ő itt van. Hála az égnek, én mondhatom meg kegyednek, hogy boldog, végtelen boldog vagyok!</p>
                  <p>– Azon örvendek.</p>
                  <p>– Kivallám atyámnak, hogy kegyedet nőül ohajtom, s ő választásomba megegyezék.</p>
                  <p>Róza szótlan zavarral süté szemeit virágaira, s azokat tépdesni kezdé.</p>
                  <p>Hasztalan vártam válaszát; szünet után ujra kezdém:</p>
                  <p>– A másik mi mondandóm, kegyedre tán kellemesb leend. Atyám ohajtja, hogy nehány nap mulva Pestre utazzam egy évet ott töltendő.</p>
                  <p>Róza gyönyörü szemeit rám veté, bájos arczán két könycsep perge le. Villanyszerüen ragadá meg kezemet, s fájdalomhangon mondá:</p>
                  <p>– Ön atyja látom mindent tud – ezzel kezemet megszoritá s könnyü léptekkel lebege a természet zöld szőnyegén tova, engem homályos válaszával tépelődni engedvén.</p>
                  <p>Az estét ott töltők, enyelgő és vig volt mindenki. Engem nyájas szivességgel halmoztak.</p>
                  <p>Érzékenyen bucsuzám elváláskor. Türelem és kitartás volt mit ajánlának.</p>
                  <p>Nyolcz nap mulva Pesten valék.</p>
                  <p>Élveztem az életet, mint többi ifju kartársaim, velök mulattam, velök kártyáztam s velök báloztam; de szivem s szerelmem azért osztatlan Rózáé maradt.</p>
                  <p>Atyám, ki irányomban fukar ugyan soha sem volt, most a szó szoros értelmében pénzzel tömött, s levelei mindig telvék az iránti örömével hogy oly vigan élek, s ifju napjaimat nem temetem unalmas falak közé. Nem tudtam rajta eligazodni, később nem is sokat törődtem vele.</p>
                  <p>Egy napon, – oh! élnék bár ezer évet, e napot soha sem feledném! – afféle jurátusi mulatság után még az ágyban valék, midőn atyám baljóslatu arczkifejezéssel szobámba lép.</p>
                  <p>– Fiam! – kezdé a szokott üdvözletek után – meglátom férfi vagy-e?</p>
                  <p>– Nos, nos?</p>
                  <p>– Rád nézve kellemetlen hirt hozok.</p>
                  <p>– Róza meghalt?</p>
                  <p>– Rád nézve igen.</p>
                  <p>Őrült sikoltással az ágyból a szoba közepén termettem. Nem tudtam szólni, csak tomboltam; nem tudtam sírni csak kaczagtam, de a kaczajban iszonyu valami lehete, mert atyám rémülten kapá meg kezeimet, s kért hogy férfiasbban viseljem magam.</p>
                  <p>A roppant idegfeszültség után lankadt erőtlenség állott be, bádgyattan vetém magam karszékbe, s szemeimet tenyeremmel elfedve, atyámat kérém hogy beszéljen.</p>
                  <p>– Mielőtt haza érkeztél volna – mond atyám – Róza Tűfoky Ede, szomszéd megyei népszerü főjegyző arája volt.</p>
                  <p>– Miért bántatok hát velem igy?</p>
                  <p>– Mert láttuk hogy szerelmed sokkal forróbb, semhogy – ifjuságodat hozzá véve, valami őrültséget ne követtél volna el. Távollét, szórakozás, ujszerelmek, gondolók enyhitni fogják e szenvedélyt.</p>
                  <p>– Csalatkoztatok.</p>
                  <p>– Szólj, hibás-e itt más, mint ten szived, vagy ha ugy akarod a sors?</p>
                  <p>– Igaz, igaz! de ha azt nem akarod hogy megőrüljek bocsáss külföldre.</p>
                  <p>– Azt helyesen cselekszed.</p>
                  <p>Másnap utószor szoriték életemben kezet jó atyámmal.</p>
                  <p>Utazásom alatt Németország buskomoly kedélyemre még leverőbben hatott, Páris megszédite, s London bámulásra gerjesztett. Eleinte sehogy sem tudám magamat e két városban feltalálni, később millió gyönyöreit kezdém élvezni, s voltak napjaim, midőn a bánat keblemből egészen számüzeték, de a késő éj haza szólitván, a mint szobám küszöbét átlépém, átkozott kisértetként szálla meg fájdalmam, magával hozva Róza képét; alig vártam hogy reggeledjék, és siettem magam a zajgó párisi élet karjaiba vetni.</p>
                  <p>A tizennyolcz évet felváltva Páris- és Londonban töltém; dőreséget dőreségre halmozék, kalandokat hajhásztam, mindent tevék, csak szerelmes lenni nem tudtam többé.</p>
                  <p>Két év előtt hallám hogy Róza özvegy lőn; hanyatló szenvedélyem ismét ifjukori lángjában csapkoda fel, a szép, akönnyed, az angyal Róza régi alakjában lebege előttem. Nyugtalan valék, ezerszer akartam hazámba térni, őt nőmként keblemre ölelendő, kit a kinos mult tőlem elszakita, de azon gondolat, ha feledni talált, vagy többé nem tudna szeretni, visszatartott.</p>
                  <p>Elhunyt jó atyám gyász esetéről értesülvén, habozás nélkül keltem utra.</p>
                  <p>Bár mennyországot nyujtson idegen föld, hosszu távollét után azon vidékre térni, hol születtünk, hol minden fa gyermekjátékinkra emlékeztet, minden butordarab a dajka-meséket juttatja eszünkbe, s minden ember ajkiról azon szót halljuk lezengni, melyen drága anyánkat tanultuk érteni, oly édes, oly magasztos érzés, hogy hasonlót sem költő leirni, sem pedig az ki e helyzetet át nem éli elképzelni nem tud.</p>
                  <p>Még Pestre érkezém nem fért szivemhez más érzés, s agyamhoz más gondolat mint az, hogy ismét hazámban vagyok.</p>
                  <p>Pest mennyire meglepett emlitnem is felesleg.</p>
                  <p>Ugy voltam vele, mint a gyermekkel, kitől bölcsőjében válunk el, s a viszontlátásnál deli ifjut ágaskodó ménen látunk benne; a vonások ismerősek, de a hang, termet s elevenség uj s kellemesen meglepő.</p>
                  <p>Nem győztem járni, nem csodálkozni. Mióta megérkezém, még szemeimet alvásra nem hunytam; Pest átalakulása, ifjukori emlékek s Rózám képe folytonos izgatásban tarta.</p>
                  <p>Egy nő rokonom van Pesten, ma reggel rá gondolék s meglátogatám; nem volt hon, egy barátnéja fogadott. Barátnéja, ki meglehetősen koros vala, darabig érdektelen tárgyakról, azután a külföldről, s végre roppant érdekkel viszonyaimról kérdezősködék. A nő vonásai – mind a mellett hogy ismeretlenek, valamire emlékeztettek, hangjában is volt olyasmi, mely csaknem megzavart. </p>
                  <p>Egyszer felkél, hozzám közeledve kezemet érzékenyen megragadja, s merően szemeim közé néz. Én egy percz alatt hideg és meleget éreztem tagjaimban.</p>
                  <p>– Béla! – mond végre a nő – hát nem ismer?</p>
                  <p>Kővé merevültem. Képzeletemben még folytonosan a szép, az aranyhaju s karcsu dereku Róza élt, s a való előmbe állita egy elszélesedett alakot.</p>
                  <p>Nem tudtam szólni, a nő Róza volt.</p>
                  <p>Ah! barátom! mi lesz az emberből tizennyolcz év alatt?… e nőnek nem csak vonásai, termete, hangja, de még szép szemeinek szine is annyira megváltozott, hogy meglepetésemből nem tudok magamhoz térni.</p>
                  <p>Sokáig beszélgettünk a hanyatlásról, mulandóságról, s az emberi élet csalódásáról.</p>
                  <p>Azon vettük magunkat észre, hogy a harmadik üveg spanyol bort üritjük már.</p>
                  <p>A kedves müvész, a hangversenyző Willmers ép Pesten vala. Szinházba sieténk.</p>
                  <p>Minden szem, minden érzelem s minden látcső a szinpadra szegezvék, az érdekes müvész ép egy magyar dal feletti ábrándokban remekelt.</p>
                  <p>Béla elnyomott sohajjal karon ragad.</p>
                  <p>Rátekinték, ijedtemben ki akarám vezetni, azt hivén a spanyol bor kezd ártalmára lenni.</p>
                  <p>– Nézd – susogá egy páholyra intve.</p>
                  <p>Oda pillanték; egy angyalfő zavarodva voná magát vissza.</p>
                  <p>– Láttad?</p>
                  <p>– Igen.</p>
                  <p>– Ha tündérmesék világában élnénk, vagy tizennyolcz év nem folyt volna le, megesküdném hogy ő. </p>
                  <p>– Kicsoda? – kérdém.</p>
                  <p>– Ki más, – Róza.</p>
                  <p>Többé se játék, se taps, se közönség nem érdeklé.</p>
                  <p>A páholyi szépet, kék szemeivel s szőke fürteivel feledni nem tudá, egész esteli alatt róla ábrándozott.</p>
                  <p>Tűfokynénál látogatást tevénk.</p>
                  <p>Hogy a visszaemlékezés zavaraiból megmentsem Bélát, társul szegődtem.</p>
                  <p>A fogadás kitünő volt.</p>
                  <p>Alig tölténk a müvelt nő társaságában nehány élvdus perczet, midőn leányát hivatá.</p>
                  <p>Béla elhalaványult, zavart lőn, s értelmetlenségeket hebege; Róza leányában a páholyi szépet találók fel.</p>
                  <p>A leányka is megütközék.</p>
                  <p>Róza éles tekintete a lelkek mélyébe látott, ő elmosolyodék.</p>
                  <p>Én az időnként megszakadt társalgást uj térekre vivém, életemben látogatás jobban ki nem fáraszta.</p>
                  <p>Távozásunkkor a lépcsőkön Béla kezemet megragadá e szókkal:</p>
                  <p>– Megfizethetlen bajtárs! te felfogád borzasztó helyzetem, s tömérdek zavartól mentél meg.</p>
                  <p>– Ugyan mivel?</p>
                  <p>– Ügyességeddel. Barátom! a mult Róza, és forró szerelmem ujra kinzanak, én feltalálám őt leányában.</p>
                  <p>E szerencsének csak örvendj.</p>
                  <p>– Kétségbeejt, tizennyolcz év! ő leánya annak, kit egykor szereték, lehet-e itt remény? és még is érzem, vagy ő, vagy senki! </p>
                  <p>Nap nap után, s hét hetek után enyésze, Béla mindig készült az elutazásra, de szive nem engedé.</p>
                  <p>Sokat, igen sokat szenvedett, én vigasztalni akarám, egyszerü s örökös válasza volt: „Tizennyolcz év!“</p>
                  <p>Éji egy óra volt; előszobámban roppant csengetés történik. Iróasztalomtól felugorva sieték ajtót nyitni.</p>
                  <p>Béla karjaimba rohant, összevissza ölelt, értelmetlenségeket beszéle, s végre lélekzetét veszitve pamlagra omolt.</p>
                  <p>– Mi lelt? – kérdém.</p>
                  <p>– Isten! – sohajtá szünet után – megszáná szenvedésemet. Boldog, végtelen boldog vagyok! Mit hajdan az anyában keserü végzetem megtagada, feltalálám leányában. Ida szeret, s Róza szerelmünket megáldá.</p>
                  <p>– És a tizennyolcz év? – gúnyolódám.</p>
                  <p>– Hő szerelmem pótolandja.</p>
               </div>
               <div type="div3" rend="P10">
                  <head>ÁTKOZOTT SÖTÉTSÉG.</head>
                  <p>Van neme a bizonytalanságnak, melyet igazi nevén megnevezni nem tudok. Nem remény az, de nem is gyáva félelem, s mégis mindkettőből áll. Hogy példával éljek, ha valaki szerelmes nőre vár, de nem tudja: ő jövend-e el, vagy dühösségig féltékeny férje? az elsőt ohajtva, az utóbbit rettegve lesi; az első jövetelétől boldogsága, az utóbbiétól élete függ!… Egyikét ugy várni, mint a másikát, egyenlő indokok vannak, minden legcsekélyebb neszre a szív dobog fel, vagy a kebel szorul össze.</p>
                  <p>Hasonló érzelmek közt sétált első-emeleti szobájában, zárt ajtó mögött s lefüggönyözött ablakoknál, egy igen érdekes kinézésü ifju. Arczán felváltva játszadozék a kétségbeejtő komolyság, és a könnyelmü mosoly; tekintete hol érzelgő, hol kihívó vala; majd tombolt, majd nevetett. Őt látván: állapota iránt zavarba jött volna az ember.</p>
                  <p>Előszobájában csöngettek. Ő a két ajtó közé állva hallgatódzék. A csöngetést két taps követé.</p>
                  <p>Az ifju hirtelen megnyitá az ajtót, s miután egy másik belépett: ép oly hirtelen el is zárá. </p>
                  <p>– Nos? – kérdé kiváncsian a jöttet.</p>
                  <p>– Kaptam; – viszonzá a kérdezett.</p>
                  <p>– Tehát utazhatom! – sohajtá könnyebbülve az iménti.</p>
                  <p>– Éji 11 órakor pontban.</p>
                  <p>– Utitársam?…</p>
                  <p>– Még nincs.</p>
                  <p>– Bár ne is leendne.</p>
                  <p>– A lajstromba Bükkönyi Endre nevet iraték.</p>
                  <p>– Helyes!… Hát üldözőmről?…</p>
                  <p>– Mit sem hallék.</p>
                  <p>– S levelem?</p>
                  <p>– Janka kezébe jutott.</p>
                  <p>– Isten áldjon meg! te nagy szolgálatot tevél nekem; sohsem feledendem, hogy végszükségben barátom valál.</p>
                  <p>– No bizon,… viszonzá könnyü vállvonitással a pajtás; – hasonló esetben hasonló szivességet vártam volna tőled.</p>
                  <p>– Mindig számolhatsz rám, örökre barátod!</p>
                  <p>A két ifju, kezet szoritván, elvált.</p>
                  <p>A percztől kezdve csöngethettek tetszés szerint: az ajtó többé meg nem nyittatott.</p>
                  <p>Esti tíz óra után az ifju utitáskát vőn kezébe, bő köpenyét vállán keresztül veté, s lopva hagyá el szállását.</p>
                  <p>A postaházhoz érkezvén, megkérdé: melyik kocsi menend Kassa felé? s miután azt kijelölték, jegyét e szókkal mutatá elő:</p>
                  <p>– Bükkönyi Endre vagyok.</p>
                  <p>– Kissé korán jött, – jegyzék meg az illetők. </p>
                  <p>– Mit sem tesz, a kocsiban szenderegni szándokom; – s a kocsiba veté magát.</p>
                  <p>Félóra mulva ismerős hang üté meg füleit. Kitekintett, de a sötétség miatt nem láthatott semmit.</p>
                  <p>– Mi a patvar viszi önt Kassára? – mond az egyik, – s ily éjnek idején indulni?</p>
                  <p>– Kaland!</p>
                  <p>– Ön korában?… hahaha!</p>
                  <p>– Még pedig érdekes.</p>
                  <p>– Kiváncsi vagyok. Ön ifju korában is inkább pénz, mint kaland után futkosott, mit különben okosan tőn.</p>
                  <p>– Tehát ez is kaland után jár? – susogá magában a ben ülő, a beszélgetőkre jobban figyelve. – Érdekes utazás leend!</p>
                  <p>– Lássa – kezdé a kün állók egyike – nekem igen derék fiam van; tanult, komoly, s rólam meglehetős vagyonka néz rá…</p>
                  <p>– Nos?…</p>
                  <p>– És van gyámleányom… szép és gazdag!</p>
                  <p>– Össze kell őket házasitni.</p>
                  <p>– Gyermekségöktől fogva ez tervem, s dicső kilátásim voltak rá, midőn előlép egy tetőtől talpig illatszeres urfi, s divatos öltözetével, szép tánczával s virágos beszédeivel a lányka fejét megzavarja…</p>
                  <p>– Szörnyüség!</p>
                  <p>– Én éleslátó vagyok; kinéztem a sehonnaiból pénztelenségét. Ügynököm által, kedvező föltétek mellett, háromezer pengő forint kölcsönt ajánlék neki; elfogadá s hatalmamba került. A határidő eljött, és szerencsémre fizetni nem tudván, bepereltetém s személye nekem itéltetett; azonban megszökék… Igy is jó, gondolám, többé nincs utban; de képzelje, ma reggel fiam dult vonásokkal rohan hozzám, kezében egy iratkát tartva. „Olvasd!“ sohajtá. Én olvasám: „Imádott Jankám! Uzsorás gyámnokod boldogságunk és szabadságom ellen tör, menekülnöm kell. Midőn e sorokat olvasod, utban vagyok Kassa felé; számodra mindenütt megrendelendem a lovakat, kövess komornáddal; a házassági engedély zsebemben már, ott összekelésünket senki sem gátolandja. Epedve vár hű imádód <hi rend="italic">Szeley Aladár</hi>.“</p>
                  <p>A kocsiban levő ifjunak fogai vaczogtak.</p>
                  <p>– Mily gyönyörü meglepetés lesz! – folytatá a kün állók egyike – ha a várt kedves helyett, én jelenendek meg, s oltár helyett fogságba vezetendjük a szép urfit; mert zsebemben az itélet és a végrehajtása iránti megkeresés az ottani hatósághoz. – Hahaha!</p>
                  <p>– Hahaha! – kaczagott a másik is – ön mindent kigondol.</p>
                  <p>Csak nehány hétig üljön, azalatt fiam és gyámleányom ügyét elintézendem.</p>
                  <p>Reszkető kézzel nyult a benlevő a kocsikilincshez. Menekülni akart; már késő volt, a postavezetnök lámpával kezében megkerülé a kocsit, s az ajtót megnyitván, betekintett.</p>
                  <p>Az egyik utas, sapkáját szeméig behuzva s arczát orráig köpenyébe takarva, aludt a kocsi sarkában.</p>
                  <p>– Ha ugy tetszik – mond a vezetnök – a másik utashoz.</p>
                  <p>– Családomat – kezdé társához bucsuzás közt az uzsorás, miután igy mutatá be magát, tartsuk meg számára az elnevezést – családomat Váczra küldém, ott van gyámleányom is, sziveskedjék olykor kirándulni… biztositva vagyok ugyan, de mégis jobb szeretem… na érti már, a fölösleg ügyelet sohsem árt.</p>
                  <p>Az ajtó becsapódék, a síp megszólalt, s a kocsi elrobogott.</p>
                  <p>Egy órai utazás után az uzsorást vas marokkal ragadá karon szomszédja.</p>
                  <p>Az uzsorás feljajdult.</p>
                  <p>– Pszt! el ne áruljon.</p>
                  <p>– Kicsoda ön?</p>
                  <p>– Szökevény!…</p>
                  <p>– Igen, de… bocsássa, kérem, karomat, különben zajt ütök.</p>
                  <p>– Akkor meghal. Szóljon csak, nagy zajt ütött Pesten szökésem?</p>
                  <p>– Tudom is én, kicsoda ön, s honnan szökik?</p>
                  <p>– Nem tudja? hát a Rókus-kórházból. Pszt!</p>
                  <p>– Hát mi közöm hozzá?!</p>
                  <p>– Rám fogták, hogy őrült vagyok… Hallja uram? rám fogták!… Hát az vagyok? mondja, vagy meghal, – s rázni kezdé az uzsorást.</p>
                  <p>– Dehogy az, dehogy az! – viszonzá iszonyu szorongások közt az uzsorás.</p>
                  <p>– S még is rám fogták, mert vagyonomra törtek; az orvost megvesztegeték, hogy kötözve tartson s éhséggel öljön meg… de én megszöktem, pszt!</p>
                  <p>– Azt okosan cselekvé.</p>
                  <p>– Hát mikor nem cselekedtem okosan? ön kétkedni mer?… ah! ön is ellenségeim közé tartozik? vagy talán ép üldözésemre indult? </p>
                  <p>– Nem, becsületemre nem! – hebegé az uzsorás homlokáról verejtékét törölvén.</p>
                  <p>– Szerencséje! mert tudja meg, én védni fogom magamat, van két töltött pisztolyom…</p>
                  <p>– Töltött pisztolyai! – sohajtá kétségbeesve az uzsorás.</p>
                  <p>– Igen, s élesre fent tőröm… nem hiszi? itt van ni! – S a sötétségben az uzsorás arcza előtt hadonázott kezével.</p>
                  <p>– Mindent hiszek… sőt sokkal többet, mint mond; – töredezé lélekszakadozva az uzsorás.</p>
                  <p>– Szerencséje!</p>
                  <p>Képzelni lehet e borzasztó helyzetet; ily dühös őrülttel, sötét éjszakán, egy kocsiba zárva, hogy tagjaik minden pillanatban érintkezének. Sohasem volt biztos: nincs-e mellének szegezve a pisztoly, vagy nem villog-e feje fölött a tőr!</p>
                  <p>Az uzsorás mindig összerezzent, ha szomszédja csak megmozdult is. Minden perczet halálos félelmek közt élt le, s ezerszer elátkozá az eszmét postakocsin utazni. Kezét lábát összehuzva a sarokba lapult, hol sem szólni, sem mozdulni, de még csak lélekzeni sem mert, s a kétségbeejtő helyzete által okozott izzadságot is csak félve törlé le arczáról. Közel volt ahoz, hogy ő is megőrüljön.</p>
                  <p>A kocsi megállt; lovakat váltottak.</p>
                  <p>– Ha ön – kezdé az őrült – egy hang-, vagy tekintettel elárul, halál fia!</p>
                  <p>– Sőt, ha megtámadnák, védni fogom.</p>
                  <p>Midőn a kocsiajtón a lámpát bedugák s utána emberi alak üté be pofáját, hogy ott széttekintsen: az uzsorás ugy ült, mint valami birka, s midőn a kocsi megindult, istennek ajánlá lelkét.</p>
                  <p>Nehány percznyi utazás után remegő hangon kezdé az uzsorás:</p>
                  <p>– Uram! ön igen okos ember, nem tudna nekem e hőség ellen valamit tanácsolni?</p>
                  <p>– Megálljon, majd gondolkozom… egyék fagylaltot – – – –</p>
                  <p>Igaza van.</p>
                  <p>– Na lássa.</p>
                  <p>– Hátha azontúl is forróságom volna, nem találja jónak, hogy ki üljek a kocsis mellé?</p>
                  <p>– Helyes! a zápor szakad, ez hideg fürdő.</p>
                  <p>– Tehát gondolja…?</p>
                  <p>– Sőt tanácsolom.</p>
                  <p>Az uzsorás sem mondatá kétszer, hanem kiugrott a kocsiból, s a bakra kapaszkodék.</p>
                  <p>E jelenet után az ifju is szép csöndesen leszállt, a tova robogó kocsi után egy futó pillanatot vetett, s visszafelé gyalogolt.</p>
                  <p>A helységet elérvén, az első háznál kopogtatott, s fuvaros után tudakozódék.</p>
                  <p>Félóra mulva Pest felé hajtatott.</p>
                  <p>Megérkezvén, barátját veré fel, s a reggeli vaspályameneten együtt rándulának Váczra.</p>
                  <p>Szeley Aladár – mert ő volt, ki a postakocsin hitelezőjét oly rettenetesen megkínzá – Váczon elrejtőzött s maga helyett barátját hagyá működni, ki Jankát feltalálta, s vele magát értekezésbe is tevé.</p>
                  <p>A házassági engedély és a szükséges okiratok meg levén szerezve, az összejövetel napja és helye kitüzetett; s midőn sem gyámatya, sem a kijelölt reménydús vőlegény, sem senki más nem álmodá: az egybekelés megtörtént.</p>
                  <p>Aladár épen nejénél volt, midőn az ajtó felpattan s Hamvas úr – igy hivák az uzsorást – belép. Az utazás megtöré, a félelem elsoványitá s az utazás eredménytelensége leveré. Aladárt meglátván, szemeiből harag- és reményszikra villámlott, színpadi állást vőn, zsebeihez kapkoda, s végre tele torokkal kezdé:</p>
                  <p>– Megtaláltam!</p>
                  <p>– Midőn nem is keresett, – viszonzá hideg gúnnyal Aladár; – ezt nevezem szerencsének!</p>
                  <p>– Ön el van marasztalva, el van itélve… ön nem tud fizetni, személye az enyém!</p>
                  <p>– Ahoz csak nekem van jogom – mond Janka, a mellékszobából kilépve.</p>
                  <p>– Neked?… a törvény őt nekem itélé, ő adósom, elcsukatom, mert nem tud fizetni.</p>
                  <p>– De tudok én, s férjem adósságit fizetni fogom.</p>
                  <p>– Férje?…</p>
                  <p>– Igen; ma reggel óta.</p>
                  <p>– Jaj! megüt a guta! igy rászedetni, ez sok! ez sohasem történt velem!…</p>
                  <p>– Soha? – kérdé nevetve Aladár – hát a postakocsin? „pisztolyaim töltvék, tőröm élesre köszörült, ha elárul, megölöm.“</p>
                  <p>– Hát ön tudja?…</p>
                  <p>– Hisz én voltam –</p>
                  <p>– Azon őrült, azon bolond?…</p>
                  <p>– Ugyan kérem, ki volt kettőnk közt a bolond? én kényelmesen ültem, ön a sarokba lapult; én beszéltem, daloltam, ön lélekzeni sem mert; ön engem akart befogatni, én önt rabbá tettem; ön Kassáig utazott, hogy e házasságot gátolja, s én kegyed házába jövék, hogy azt véghezvigyem; ön hiába fáradott, s én boldoggá levék!…</p>
                  <p>– Igaz!… legalább kérem ne hiresztelje ki. –</p>
                  <p>– Majd a gyámi számadások után.</p>
                  <p>– Hm – dümmöge Hamvas, – be akartam őt fogatni, s ő rajtam kifogott. Halálra szégyenlem, de már megtörtént!…</p>
                  <p>Vigasztalja magát, – biztatá Aladár, – együtt utaztunk el, s én czélt értem, ön czélt tévesztett. Ilyen az élet.</p>
                  <p>– Hogy akkor rá nem ismertem!?… Átkozott sötétség!</p>
               </div>
               <div type="div3" rend="P10">
                  <head>MÜVELT FÉRFIÚ.</head>
                  <p>A fák zöldeltek, a rétek virágzának, s a madárkák ég felé repkedve, vagy sürű bokor lombjai közt megvonva, édes zengzetű dalaikat hallaták.</p>
                  <p>A városi évszak után mindenki, ha csak egy tenyérnyi mezei birtoka volt is, siete az áldott tavasz kellemeit élvezni.</p>
                  <p>Vérmesy Elek is elhagyá fővárosi szőnyeges termeit, a hangversenyeket, szinházat, zene-reggélyeket, s tánczestélyeket, azokat csendes falusi magánnyal, nem uj élvekért, de egyszerün divatból, felcserélendő.</p>
                  <p>Ruhatárát kivéve, egy rakott szekér követé pipere, ék, s illatszerekkel. Testory Jakab, Lueff s társait látszott kizsákmányolni.</p>
                  <p>Jószágára érkezvén, kastélyábani első belépésénél roppant boszuság érte; termein végig lépvén, gazdatisztje készséggel kisérgeté.</p>
                  <p>– Nincs eléggé szellőztetve – mond Vérmesy battist kendőjét orrához kapkodva.</p>
                  <p>– Négy nap óta ajtók, ablakok nyitvák – viszonzá a tiszt. </p>
                  <p>– De hát mi lehet?… szipákolva tekintgete körül – én nem értem… ez oly… – szemei a tisztre estek, s mintha kigyót látna, visszarezzent, kezeivel távozást inte, tele torokkal kiáltván – vigye el, vigye el!</p>
                  <p>A tiszt ijedve kapkoda mindenfelé, szemeit összevissza forgatá, hogy valami kivinni valót találhasson, de hasztalan.</p>
                  <p>– Mégis itt van azzal a szerencsétlen fagyugyertyával? mindjárt megfulok gőzétől.</p>
                  <p>A tiszt előbb Vérmesyre azután a kezében lángoló gyertyára kétségbeesett pillanatot vetvén, nehány nyaktörő ugrással kün terme.</p>
                  <p>Vérmesy előhívta cselédeit, az ablakok megnyittattak, a termek kifüstöltettek, s szent lőn a béke!</p>
                  <p>Zongorához ült, s Willmersnek egy gyönyörű szerzeményét bámulatos ügyességgel eljátszá, azután fel s alá járt, nehány operából énekelt, estelizett, végre a kertbe ment unatkozni.</p>
                  <p>Szemei hirtelen egy nem messze eső izletes mezei lakon akadtak meg.</p>
                  <p>– Dévay! Dévay!! – kiáltá.</p>
                  <p>A gazdatiszt, mintha varázs lábakkal birna, oly gyorsan terme előtte.</p>
                  <p>– Zengeyék ablakai kivilágitvák – mond a nagyságos ur.</p>
                  <p>– Oh igen – viszonzá Dévay – hisz mióta megérkezének, naponként társaság van ott. Az egész vidék uraságai látogatják.</p>
                  <p>– S mikor jöttek?</p>
                  <p>– Tiz nap előtt.</p>
                  <p>– Hát nem tudott elébb szólni? egy egész hosszu estén át unatkozni hagy, és nem szól. Ugyan kérem hol tanulta ügyetlenségét? ma már másodszor ingerel.</p>
                  <p>– Hisz nem tudom hogy…</p>
                  <p>– Tanulja meg, s tudni fogja.</p>
                  <p>Dévay egy mély bókkal bucsut vőn.</p>
                  <p>Vérmesy is elhagyá a virányost, kedvencz foglalkozásai egyikéhez, a pipere asztalhoz látni. Kesztyűit levoná, ah! minő kezek! apró, gömbölyü és fehér! rózsaszinü körmeit, mintha csak Canova véste volna oda. Lőn iszonyu körömkefélés, kézmosás, s miután a vizet leszikkasztá, valami illatos szerrel bedörzsölé, s ismét kesztyűt húzott; azután a fej következék, haját elrendezé, és sipkát tőn, szemöldeit, szakállát s bajszát megkené, arczát berizsporozá, hálóköntöst vőn, s lefeküvék. Ágyához a „Chevalie de Maison Rouge“ lévén készitve, egész kényelemmel olvasáshoz kezde.</p>
                  <p>Engedelmökből hősömet röviden megismertetem.</p>
                  <p>Vérmesy mintegy 26–27 éves, mondhatni szép ember. Termete közép, alakja kerekded, s arczbőre oly finom, hogy számtalan kisasszonyka inkább irigy mint hódító szemeket vet rá. Ő az ugynevezett világ fogalma szerint igen müvelt egyén; tánczol mint egy balletmester, zongorázik mint egy versenyadó, énekel mint egy első tenorista, s beszél francziául mint egy nyelvtanár; öltözete mindig utolsó divat szerinti, ingeit Párisban mosatja, s a theát jól készíti; csatlósai, s lovászai számára három négy válogatott paripát tart, maga azonban teljes életében még egy árkot sem ugratott; szép fegyvergyüjteményt is bir, de soha kardot kiváncsiságból sem vont, és nem sütött el egy pisztolyt. Nem bánt soha senkit, s még sem barátja senki.</p>
                  <p>Reggel ép oly korán kel fel, mint Pesten vagy Párisban szokott, tiz és tizenegy közt. Komornyikja pongyolába öltözteté, s mivel a nap oly szép és derült volt, nem hagyá el termeit, mert arczbőrét féltette.</p>
                  <p>Ablakából megtekinté a kertet, nehány virágot megszagolt, azután olvasott, zongorához ült, azt is elhagyá, pamlagain nyujtózva ásitozott, felöltözködött, s nagynehezen ebédig megölte az időt.</p>
                  <p>Ah minő szép a falusi élet!</p>
                  <p>Ebéd után ásitozott, olvasott, zongorázott, és öltözködék; még csak alkonyodni kezde, ekkor parancsot ada üveges hintajába fogatni, s midőn az előállt, még egyszer tükörbe tekinte, haján, s ing fodrozatán kissé rendezgetett, végre elhagyá szobáit, s kocsiba veté magát.</p>
                  <p>– Zengeyékhez.</p>
                  <p>A kocsi alig száz lépésnyire eső másik uri lakhoz robogott.</p>
                  <p>– Az uraság nincs hon – mond egy bérruhás szolga – vendégeivel sétalovaglást tesz.</p>
                  <p>Vérmesy látogató jegyét átadván, a kocsi párnái közé veté magát, onnan kiáltva cselédeinek:</p>
                  <p>– Az erdő felé.</p>
                  <p>Negyedórai séta után a kocsi ablakát kissé leeresztve mondá:</p>
                  <p>– Haza.</p>
                  <p>A kocsi megfordult, s e pillanatban emelkedő porfelleg látszott, Vérmesy odaszegzé tekintetét, s darab idő mulva az est homályában a porfellegből lovas csapat kezde kibontakozni</p>
                  <p>Mintha versenytéren volnának, a legsebesebb vágtatásban tartottak a kocsi felé.</p>
                  <p>A csapat élén egy hölgy villámként, tajtékzó ménjéről büszkén tekinte az elmaradozó társaságra. Toll, fátyol, és amazon öltözék festői szépségben uszott utána a légben.</p>
                  <p>A hölgy ajkin győzelmi mosoly ült.</p>
                  <p>A mén hirtelen ég felé veté két első lábait, fejét szügyébe vágta, egyet prüszkölt, s gyönyörü lanczádát vágott egykét öles árkon át.</p>
                  <p>Vérmesy kétségbeesett sikoltást tőn. Tán maga sem tudja, mi lepte meg inkább, a nyaktörő ugrás-e? vagy a hölgy szépsége?</p>
                  <p>A hölgy fülét a sikoltás megüté, negédesen forditá fürtös fejét a kocsi felé, kecsesen mosolyga, s tovább vágtatott.</p>
                  <p>Ez alatt a férfisereg is átugratá az árkot, s bátorságra sarkantyuzva lovaikat a hölgy után iparkodának, egyhangulag kiáltván:</p>
                  <p>– Zultánát lehetlen meggyőzni!</p>
                  <p>Vérmesy a távozók után bámult.</p>
                  <p>Gyönyörü est volt, a szép egen csak játszi gyermekként itt-ott pajkosan kergetőzött nehány negédes felhőcske, s mint tündérregékben a túlvilági lények pillanatonként változtaták alakjokat. A nap nyájas mosolylyal tekinte vissza lefutott pályájára, s vérvörös terület környezé, mintha az ég, a világ e legnagyobb hősének diadalútját biborszőnyeggel vonta volna be, igy lassu méltósággal, s teljes fényben vonult a hegyek közé, jóltevő erejének nem csekély részét hagyván maga után. A hold fátyolaiból lassan bontakozni kezdett, s itt-ott kaczér ragyogással villant fel egy-egy csillag.</p>
                  <p>Vérmesy mindezt nem élvezé, ő hazaérkezvén, gondolatokba mélyedve könyökölt ki ablakán.</p>
                  <p>Kün a pásztorgyermekek füzfából készült sipjaik panaszos hangjai közé a hazatérő nyáj, vagy csorda kolompjának otromba kongása vegyült. A mezei munkáról haza gyalogoló lánykák érczteljes dala, s a napszámot végzett legénység éles fütyülése az egész falut betölté, mely hangversenyt a közbeközbe tett béres ostordurranás egészité ki.</p>
                  <p>– Vendégek érkeznek – jelenté egy inas.</p>
                  <p>– Vérmesy álmodozásaiból felrezzent.</p>
                  <p>Mintegy ötven éves férfi toppant be, ezt két ifju követé.</p>
                  <p>Üdvözletöket a házi úr mély bókkal fogadá.</p>
                  <p>– Ön – kezdé a koros férfi – nálam volt, igen sajnálom, hogy a szerencsét elmulasztám.</p>
                  <p>– Tehát Zengey urhoz van szerencsém?</p>
                  <p>– Szolgálatára ifju barátom, viszonzá meleg kézszoritással Zengey. – Ezek itt Rejtélyi és Verebély barátim derék szomszédink.</p>
                  <p>Kölcsönös üdvözlet és kézszoritások.</p>
                  <p>– Méltóztatnak helyt foglalni.</p>
                  <p>– Egy pillanatra ám legyen, s aztán ön velünk jövend, az elmulasztottat kell helyre pótolnunk. Remélem együtt töltendjük az estét.</p>
                  <p>– Igen le vagyok kötelezve.</p>
                  <p>– Hagyjuk az efféle kitételeket a városi évszakra, most falusiassan szivünk szerint mulassunk. Boldogult atyjával sok vig napokat éltünk e falvacskában. Már öt éve nem voltam lent, és ön? </p>
                  <p>– Én?.. én gyermek éveim óta nem voltam itt.</p>
                  <p>– Ah! – kiáltá egyhangulag a két fiu – tehát be kell iktatnunk a birtokba.</p>
                  <p>– Az igaz – mond az öreg ur – mikor?</p>
                  <p>– A mikor parancsolják.</p>
                  <p>– Tegyen határnapot és vendégei leszünk.</p>
                  <p>– Mához egy hétre.</p>
                  <p>– Helyes, helyes!</p>
                  <p>– És most, ha ugy tetszik…</p>
                  <p>– Én készen vagyok.</p>
                  <p>A kis társaság elindult. Vérmesy Zengeyvel, a másik két ifju együtt karöltve.</p>
                  <p>Zengeynél minden élt, az udvarban csatlósok fáradt paripákat jártattak, s az érkezők elé vígan szökdécseltek az agarak; a folyosón cselédek keltek ide s tova.</p>
                  <p>Vérmesyt a terembe vezeték, hol több ifju és korosabb férfi volt, a kölcsönös bemutatás után számtalan alkalmi kérdés és válasz cseréltetett.</p>
                  <p>A házi ur egy felséges zamatu lopez szivarral kinálá vendégét.</p>
                  <p>– Köszönöm nem vagyok dohányzó.</p>
                  <p>A játékasztalok elrendeztettek, itt whist, ott lansquenet, és más játékok; Vérmesy egyikben sem vőn részt, s kelletlenül köhécselve kendőjével szelelé orra alól az alkalmatlan szivarfüstöt.</p>
                  <p>A házi ur zavarba kezde jőni, nem tudván uj vendégével mit kezdjen? legjobb spanyol borait hordatá.</p>
                  <p>– Egy pohár Madeirát – kinálgatá.</p>
                  <p>– Köszönöm, de ha szabad czitromost kérnék. </p>
                  <p>A játék folyt, s Vérmesy egyik asztaltól a másikhoz sétálgatott.</p>
                  <p>– Leányom? – kérdé Zengey egy inastól.</p>
                  <p>– Elhagyá öltöző szobáját.</p>
                  <p>– Ha tetszik – szólt Vérmesyhez – leányomhoz vezetem.</p>
                  <p>Vérmesy készséggel fogadá az ajánlatot.</p>
                  <p>Midőn eltávozának, az egész társaság, mintha összebeszélt volna, utánuk nézett, s mindenki ajkira mosoly szált.</p>
                  <p>– Hogy tetszik a szomszéd? kérdé Rejtélyi.</p>
                  <p>– Kár hogy dajkát nem hozott magával – felelé egy más.</p>
                  <p>– Kiváncsi vagyok – mond Verebély – miként tölti el napjait?</p>
                  <p>– Hihetőleg bábozik – jegyzé meg az iménti.</p>
                  <p>– Hahaha.</p>
                  <p>– Se dohány, se bor, se kártya… kár hogy nem visel fejkötőt.</p>
                  <p>És korlátlan kezdett az egész társaság Vérmesyre élczezni.</p>
                  <p>Mathild egyszerü házi köntösben, himzésnél ült, gyönyörü szőke fürtei közt egy tavaszi rózsa piroslott.</p>
                  <p>– Leányom, Vérmesy ur.</p>
                  <p>Mathild felveté kék szemeit, Vérmesy magát az eget látta benne.</p>
                  <p>Mindkét részről néma üdvözlet.</p>
                  <p>– Ma remegtem nagysádért – kezdé Vérmesy.</p>
                  <p>– Hogyan, vész fenyegetett volna?</p>
                  <p>– Ama nyaktörő ugrás, mit lova tőn. </p>
                  <p>– Zultánám a legbiztosb szökő. De hogyan uram, tán ön volt azon kocsiban?</p>
                  <p>– Volt szerencsém onnan a legtündériebb jelenetet csodálni. Az oly elragadó szép volt! Ha soha éltemben festő nem ohajtottam is lenni, azon perczben irigylém bár kinek is a müvészet azon ágát.</p>
                  <p>– Nem emlékszem valami oly festői jelenetre, hacsak a hanyatló napot nem érti ön?</p>
                  <p>– Akkor nem hanyatlani, de feltünni látám a napot. Azon pillanat, midőn a ló madár könnyüséggel szökkené át az árkot, s azon leirhatlan kifejezés, mely nagysád tekintetében feküdt, azon elragadó mosoly, mellyel követőit versenyre látszott hivni, mindez oly költői, oly szép volt, hogy a hajdankor istennői egyikét képzelém szellemszárnyain előttem lebegni.</p>
                  <p>Ön ha nem festő is, de költő.</p>
                  <p>– Nyomoru költészet az, ha valami dicső szépnek még vázlatát sem vagyunk képesek leirni.</p>
                  <p>A költészetről eszmelánczolatnál fogva a beszéd a költőkre vitetett át. Bulwer, lord Byron, Dumas, Soulié, Eötvös és Jósika leggyakoriabban emlittetének.</p>
                  <p>Az órák perczekké váltak.</p>
                  <p>Thalbergnek egy remek szerzeményét négy kézre eljátszák.</p>
                  <p>Ez a kártyázó társaságot talpra villanyozá, s egyik a másik után a zongora közelébe sompolygott.</p>
                  <p>Vérmesy el volt ragadtatva, s ha játék közben keze véletlen Mathildével érintkeze, minden vére fejébe szökkent.</p>
                  <p>Az esteli felhordatott, mindenki derült arcz s vidor kedélylyel ült asztalhoz. </p>
                  <p>Az est hőse Vérmesy volt, suttogva tétettek ugyan ellene keserű megjegyzések, de irányában mégis kitünő figyelem tanusittatott. Beszéddel tartá a társaságot, London, Milano oly könnyedén pengett le ajkiról, mintha valamely szomszéd megye székvárosáról szólna; Rachel, Macredy, Frascini, Ronconi, Feretti, Taglioni, Cerrito, Lola Montez mintha csak intésire várnának, hogy müvészetök egész hatalmát lábaihoz tegyék; a Theatre Français, Scala és Fenice mintha tulajdoni volnának. Szóval előadásaiban sok hányavetés, de sok tapasztalás is volt.</p>
                  <p>Mathild végetlen érdekkel hallgatá, s nefelejts szemeit csak olyankor kapá le az előadóról, ha az tekintetét huzamosabban pihenteté rajta.</p>
                  <p>Esteli után a társaság még poharazott, Vérmesy – szivében viharral – sétálgata, s mindig leste a pillanatot, hogy tekintete Mathildéval találkozzék, – hasztalan. Egyszerre egy munkában lévő gyönyörű himzés előtt megállt.</p>
                  <p>– Nagysád – kérdé Mathildtól – mi leend ez?</p>
                  <p>– Vadásztáska.</p>
                  <p>– S már szánva valakinek?</p>
                  <p>– Okvetlen.</p>
                  <p>– Ki leend a szerencsés?</p>
                  <p>– Azt meg kell érdemelni.</p>
                  <p>– Valóban remek mű… de szabad rajta valamit változtatnom?</p>
                  <p>– Ha czélszerű, köszönettel veendem.</p>
                  <p>– E nyúl igen gubbaszkodik, futásában inkább el kell nyulnia, – ezzel bontogatni kezdé; tűt vőn, s egész ügyességgel hímzett. </p>
                  <p>– Nem mondám? – jegyzé meg Verebély – kár hogy nem visel fejkötőt. Most már himzéshez kezd.</p>
                  <p>– Bizony – igazolá Rejtélyi – azt hiszem jobban is forgatja a tűt, mint a vadászostort, vagy a tollat.</p>
                  <p>– Igy – mondá önelégülten Vérmesy – most mindjárt természetesebb.</p>
                  <p>– Valóban helyes – dícséré Mathild – és minő jól dolgozta, egy öltést sem hibázott, az árnyékolás is igen jó.</p>
                  <p>– És most ha szabad tudnom ki a szerencsés?…</p>
                  <p>– Akár ön is.</p>
                  <p>– Hogyan nagysád… merném e hinni, hogy… és fülig elpirult.</p>
                  <p>– Na igen, mert reméllem csak ön is fog versenyezni; tíz nap mulva futtatást rendezünk, az első nyertesé ezen táska.</p>
                  <p>– Minden iparom leend birásához jutni. –</p>
                  <p>Éjfél elmult, mindnyájan szétoszlának. A közelebb eső szomszédok haza lovagoltak, a távoliabbak pedig vendégszobáikba tértek.</p>
                  <p>Vérmesy is hazament, keblében egész tengerét vive azon érzelemnek, melyet ő eddig csak mások szívében birt ébreszteni. Lefekvék, életében nyugtalanabb éje nem volt. Álma majd rémes, majd meg tündéri vala. Eleinte önmagáról sem akará hinni, küzdött, ellene, hasztalan! végre elismeré, hogy neki e hölgy véghetlen tetszik, hogy szerelmes.</p>
                  <p>Másnap eszébe jutott a Mathild által rendezendő lóverseny, az ebéd, mindezek nagy tervezgetésekre nyujtának tért.</p>
                  <p>A komornyik előhivatott. </p>
                  <p>– Pestre kell menned, még pedig azonnal.</p>
                  <p>– S dolgaim?</p>
                  <p>– Egy kitünő szakácsot hozni, s szabómtól angol lovagló öltözéket.</p>
                  <p>A komornyik távozott, Vérmesy pedig tükör elé ült.</p>
                  <p>Öt nap folyt el csupa öltözködés és látogatás közt, s ez idő alatt Vérmesy fokonként merengőbb lőn.</p>
                  <p>Mathild másoknak több figyelmet látszott osztani, mint neki, s ez őt mélyen sebzé. Végre elhatárzá, keblét az imádott hölgy előtt feltárni, mert kínzó helyzete kétségbeeséssel fenyegeté. Ismét Zengeyékhez ment, Mathildot mint rendesen, munkánál találta.</p>
                  <p>Mathild irányában hideg, udvarias, és tartózkodó volt. Soha mélyebben munkába nem merült, mint midőn Vérmesy mellette sohajtozott, szemeit himzéséről csak lopva emelé fel.</p>
                  <p>Ellenben a később érkezett Rejtélyivel enyelgett, nevetgélt, és bensőséggel társalga.</p>
                  <p>Vérmesy hátra vonult. Rejtélyit magával kezdé hasonlítgatni, s kivéve: hogy az vagy öt évvel fiatalabb volt, saját személyében tömérdek előnyt fedezett fel, mert noha el kelle ismernie: miszerint Rejtélyi arcza szabályos, de napbarnította, termete csinos, de öltözéke izléstelen s ferde szabásu; hangja kellemes, de társalgási modora darabos. És mégis ez embertől féltette ideálját, ez embert szerette volna a poklok hetedikére kergetni.</p>
                  <p>Vérmesy nem találta helyét, majd egy könyvet vőn kezébe, s lapozgatá, majd a zongorához ült, és sötét kedélyéhez mért bús ábrándot játsza le, majd egészen neki érzékenyűlve Márthából éneklé: „Ég bocsássa meg hibádat“ sat. de eredmény nélkül hangzék el. Végre lábaihoz folyamodott, egyik teremből a másikba, folyosóra, kertbe, az utczára, s maga sem tudja miként, haza sétált.</p>
                  <p>Zengeyékhez két egész nap nem ment, az idő neki végetlen volt. A nagy ebéd napja bekövetkezék, az egész vidék férfiai összehivattak, s egyhangulag vallák, hogy fényesb s gazdagabb megvendéglésben soha sem részesültek, de délután mégis ki merre tudott, megszökék, mert a vigság oly erőtetett, a társalgás oly feszes, a házi ur oly unalmas volt, hogy inkább ohajtott bár melyik is magányban, kedve szerint unatkozni, mint ily hangulatu társaságban akarata ellen nyájas arczot ölteni.</p>
                  <p>Vérmesy egyedül maradt, s ő áldotta értte istenét, mert a zaj neki terhére volt, mások vigsága lelkének fájt.</p>
                  <p>Van egy neme a fájdalomnak, mely ifju kebelben keres tanyát, s e fájdalmakra egész életünkön át szivesen emlékszünk. Midőn még sajong keblünkben, hozzá mérhetőt nem képzelünk, kinzó és emésztő az, áthasogatja a velőt, leveri a szellemet, testben és lélekben beteggé tesz, őrüléssel fenyeget, és később e fájdalmakat édeseknek nevezzük, és valóban kell is benne valami édesnek lenni, mert a szerelmesnek nyujtsatok ezer módot a vidulásra, s ezerszer dobandja azt szemeitek közé; adjatok csalhatatlan balzsamot fájdalmára, lábbal tiprandja szét; nyissatok neki utat a szórakozásra, önkényt zárandja azt el; igérjetek fájdalmáért boldogságot, s ő a cserét nem fogadandja el. Igen, igen! e fájdalomban, bár mily kinzó és mély, van édes, van költőiség!</p>
                  <p>E költői fájdalomtól üzetve futkosá végig termeit és kertjét Vérmesy. Ábrándiban alkota magának egész szellemországokat, s rémképeivel azokat ismét összerombolá; ajkin mosoly ült, s szemeiben köny rezge; Mathildot imádta és átkozta; őt birni ohajtá, vele élni és halni szeretett volna, s fogadást tőn többé feléje sem menni. Ilyen a szerelmesek következetessége.</p>
                  <p>Vérmesyt szíve számtalanszor vonzá Zengeyékhez, de ő nem ment, s bár e megtagadás keblében, szenvedélyét, viharzó tengerként hullámoztatá, ő még sem ment.</p>
                  <p>Egy reggel felette kétségbeesett volt, küzdött, de hasztalan, ellent nem állhata, uj lovagló costumejét be kelle mutatni. Pipereasztalhoz ült, s miután a hajégetés terhes munkáján átesett, kezde öltözködéshez. Egy óra mulva ott állt sárga nadrágban, vörös frakkban, fején fekete kalappal, melyen vörös zsinór festői pongyolában bal vállára kigyózott, hol egy gombon megerősitetett.</p>
                  <p>– A társaság megindul – jelenté egy inas.</p>
                  <p>– Lovamat – parancsolá Vérmesy, s miután tükrébe még egy pillanatot vete, arany gombos lovagostort vőn.</p>
                  <p>A telivér arabs elővezetteték, a lovász uráéhoz hasonló öltözetben volt, csak hogy kalap helyett fején egy kék selyem sapkácska, hátul nyaka csigájáig, elől pedig orráig lehuzva.</p>
                  <p>Vérmesy az arabsra veté magát, s rövid vágtatva megindult, a lovász tiz lépésre utána ügetett. </p>
                  <p>– Komédia lesz! – hangzék az egész faluban, s a mennyi gyerek, legény s leány volt, az mind az utczára tódult.</p>
                  <p>Midőn Vérmesy a helységből kiért, legalább száz mezitlábos versenyzett az alatta prüszkölő Uncassal.</p>
                  <p>Kevés percz mulva eléré a társaságot. Megjelenése egész mozgást szült. Mindenki a megérkező felé fordítá fejét, elébb a lovast, azután a lovat szemlélendők. Mindkettő festői volt.</p>
                  <p>Több néma főbillentés s kézszorítás után Vérmesy Mathild mellé lovagolt. Mindkét részről hideg üdvözlet. Darabig némán haladtak, azután közbeközbe érdektelen kérdések, és udvarias válaszok cseréltettek.</p>
                  <p>A helyszinére érkezének.</p>
                  <p>A versenyzők sorba álltak. Vérmesy nem volt köztök. Mathild egy kérdő pillanatot vetett rá.</p>
                  <p>Vérmesy földre sülyeszté szemeit.</p>
                  <p>A harmadik jelre a kantárok megeresztettek, az eddig féken tartott paripák vigan vágtak ki, a lovasok előre görnyedtek, s a legsebesebb vágtatásban iszonyu robajjal megindulának.</p>
                  <p>Vérmesy mozdulatlan maradt. Várta, hogy Mathild kérdést intézzen hozzá, de csalatkozott. Ez izekre tépte szivét, pedig ha jól figyel vala, Mathild arczát elkomolyodni, s szemeiben tán könycseppet is láthatott volna.</p>
                  <p>A versenyzők darabig egymásnak nem tágitottak, ostor s sarkantyu becsületesen igénybe vétetett. Itt ott félló hosszaságra egyik vagy másik előnyomult, de csakhamar le lőnek verve. A lovak iszonyuan elnyultak, fejeiket előre mereszték, s már maradozni kezdtek. Most lőn érdekes, az egyik egész lóhosszával előbbre volt. A többi lábain és ostorain kivül torkát, kalapját hivá segitségül, kiabálással s fenyegetéssel biztatgatva paripáikat; mind hasztalan, többé azt nem voltak képesek leverni.</p>
                  <p>Vérmesy halálsápadt lőn, a legjobb futóban Rejtélyire ismert. Kivánta hogy az nyakát törje, de annak több esze volt, árkot, korlátokat gyönyörű könnyüséggel ugrata át. Alig volt még hatvan lépés a czélig, új erővel biztatá mindenki paripáját, s egy már már irányban volt Rejtélyivel, Vérmesy szemei szikráztak. A pályázók darab ideig együtt haladtak. Vérmesy remélt. Rejtélyi egyet emelkedett lován, s kéz, láb, s hajrá! kiáltással egyszerre lepvén meg lovát, egy hatalmas lökéssel előbbre jött. Versenytársa ismét eléré, sőt egy gondolattal előbbre is nyomult. Még tiz lépés s egy korlát vala hátra. Egyik sem tágított. A korlátot Rejtélyi mint gondolat átszökteté, a másiknak lova kissé megütközött, de csak annyi időre, mennyi elég volt „hopp!“ ot kiáltani, s ezzel Rejtélyi sokat nyert, mert czélhoz érve majdnem lóhosszával előbbre volt.</p>
                  <p>Vérmesy meg volt semmisülve, hát még midőn Rejtélyit Mathildhez közeledni, azzal kezet fogni látta, e perczben saját lábain megállni nem tudott volna. A tárgyak előtte elhomályosultak, kezei ökölre görcsösültek, s fogai közt fájdalmat sziszege.</p>
                  <p>Mathild e hatást észre látszott venni, mert arcza felvidult, s szivéből agyába villant e gondolat: ő szeret.</p>
                  <p>A társaság visszaindult, Vérmesy egész elkülönözve haladt, fejét mellére lankasztá, s elképzelé magának a jelenést, midőn Mathild Rejtélyinek a dijt átnyujtandja. Neki szabad lesz Mathild kezét megcsókolni… oh a nyomorult! nem fogom, nem akarom e jelenetet látni.</p>
                  <p>A faluba érkezvén Vérmesy hazavágtatott.</p>
                  <p>– Menj – parancsolá komornyikjának – Zengey ő nagyságukhoz, s mond hogy határtalan sajnálom, de nem mehetek ebédre, mond a lovaglás megártott. Hazudj lázt, vagy főfájást, vagy a mit akarsz.</p>
                  <p>Nehány nap mult ismét el, mialatt Vérmesy ujjal sem nyult zongorájához, s egyetlen könyvet sem lapozott. Zengeyékhez csak kertéből nézett, de feléjök nem ment. Ha az öreg ur őt meglátogatá, szives meghivásaira mindig készen tartotta ügyes kifogásait. Végre maga is sokallotta a dolgot, s egy este, midőn ott ismét társaság volt, átment.</p>
                  <p>Mathild egy szóval sem kérdé kimaradása okát; Vérmesy a legközönbösebb lénytől is elvárta volna.</p>
                  <p>Többé semmi kétség – gondolá Vérmesy, – ő ellenszenvez velem, miért kelle őt látnom? miért megismernem? de – fűzé tovább elmélkedését – ohajtom hogy irántami viselete inkább ellenszenv legyen, mintsem azon faragatlan Rejtélyiért mellőzzön.</p>
                  <p>Vérmesy tartózkodva társalgott Mathildal, s ez hasonlót tőn.</p>
                  <p>Egyszerre megjelen Rejtélyi, tele zajjal, szemeit körüljártatá, s Mathildot megpillantván, hozzá sietett.</p>
                  <p>Vérmesy mintegy parancsszóra „jobbra át“-ot csinált, s a társaságba vegyült. Itt őgyelegve határozott. Kalapot vőn, s észrevétlen el akart osonni. E pillanatban kezét gyöngén szorítni érezé, oda tekinte, Mathild volt. </p>
                  <p>Vérmesy lábai inogtak, s Mathild kezének érintése vérét lángostorral korbácsolá fel ereiben.</p>
                  <p>– El akar ön bennünket hagyni? – kérdé olvadozó édes hangon Mathild.</p>
                  <p>– I..i.ge…nem – hebegé Vérmesy.</p>
                  <p>– Miért kerüli ön házunkat? ki sértette önt nálunk?</p>
                  <p>– Senki, senki – sohajtá Vérmesy.</p>
                  <p>– Két hete hogy nem volt itt, kérem maradjon – ezzel eltűnt. A nem remélt öröm csaknem azon hatással lepi meg az embert, mint a véletlen csapás. Mindkettő első pillanatra az elmét megrázkódtatja, a keblet ugy összeszoritja, hogy a szív lázas dobogásának alig marad hely; mindkét esetben csak lassanként nyeri vissza az ember önmaga feletti hatalmát annyira, hogy indulatin uralkodhassék.</p>
                  <p>Vérmesy perczekig szoborként állt, nem tudott gondolkozni, nem cselekedni, később arcza derülni kezdett, szemei szikrákat szórtak, s ajkin kéjmosoly lengett. Ekkor fejéről szivéhez kapkodva, érezé, hogy él, hogy boldog.</p>
                  <p>E naptól fogva reggeleit, délutánjait, estéit, sőt néha egész napjait Zengeyéknél tölté. Mathildal zongorázott, énekelt, és himzett. A hölgy iránti szenvedélye nőttön nőtt. Végre megkérte Mathildot, s boldogító igent nyert válaszul.</p>
                  <p>A nyár vigan tölt el.</p>
                  <p>Elkövetkezék az idő, hogy ismét városba menjenek, Zengeyék és Vérmesy elhatárzák együtt egy napon utazni.</p>
                  <p>Vérmesy nehéz szivvel vált meg falusi lakától, mert életében boldogabb nem volt, mint e falak közt. </p>
                  <p>Pesten mint jegyesek léptek fel, az összekelés napja is elhatároztatott. Vérmesy egész napjait Zengeyéknél tölté, velök járt páholyba, ő nyujtá karját Mathildnak, együtt sétáltak; szóval, leendő házasságuk senki előtt sem volt titok, de nem is akartak belőle azt csinálni.</p>
                  <p>Egy délután a szerelmesek, ép otthon érzelgének, midőn az öreg Zengey hozzájok belép e szavakkal.</p>
                  <p>– Gyermekeim! egy kérésem van.</p>
                  <p>– Parancsolj drága atyám.</p>
                  <p>– Testi lelki barátom, mondhatom testvérem Csermelyi irt, hogy egyetlen fiát Pestre egyenesen hozzám küldi. A fiu mint irja, kissé nagyon világi, külföldön járt. Most felügyeletem alá szeretné bízni.</p>
                  <p>Vérmesy, és Mathild összetekintének.</p>
                  <p>– De jó atyám – mond Mathild – mit tartozik az reánk?</p>
                  <p>– Csak annyiból – válaszola Zengey – hogy őt házamhoz veszem. A hátulsó két szoba számára elrendezendő. Titeket pedig arra kérlek, legyetek iránta nyájasok, s hibái iránt elnézők.</p>
                  <p>Zengey távozott, s a két ifju szerelmes elmerengett.</p>
                  <p>Ők eddig oly boldogok voltak! S most boldogságuk közé egy idegen arcznak kellett tolakodni. Mathild ismeretlen is gyülölte őt. Vérmesy pedig valahányszor rágondolt, összeborzadt.</p>
                  <p>Van az ember lelkében valami rejtelmes, mi néha vigságunk közepette oly nyomasztóan lep meg, hogy a legmosolygóbb arcz elsötétül, a legkicsapongóbb kedély elkomorul, s a rögtöni levertség okát magunk sem tudjuk. Ilyenkor a kebel, mint nagy félelemkor szokott, szorong, a szivdobogás csaknem megakad, az arcz elhalványul. Okát nem tudjuk, de milliószor bebizonyult, hogy kit ezen hangulat szállt meg, rövid időn, vagy tán ép azon perczben nevezetes csapás ért. Előérzet az, mely kisebb nagyobb mértékben minden emberben van.</p>
                  <p>Mathild szomorú, s Vérmesy a szó teljes értelmében levert lőn.</p>
                  <p>Napok multak, s minél inkább közeledék az idegen megérkezésének percze, annál mélázóbb lőn a két szerelmes.</p>
                  <p>Épen ebédnél ültek; Zengey nem volt hon. – Mathild – kezdé Vérmesy – igérje meg hogy kevés figyelmet fog az idegennek ajándékozni.</p>
                  <p>– Oh szivesen, mert ismeretlen sem szenvedhetem. Hallom verekedő, lármás, udvariatlan.</p>
                  <p>– Brr! szinte fázom.</p>
                  <p>– Igérje meg ön is, hogy kerülni fogja társaságát.</p>
                  <p>– Esküszöm szentül.</p>
                  <p>– E perczben postasíp, s ostorcserdités üté meg füleiket. Mindketten mintha villám érintette volna, felugrottak.</p>
                  <p>Feszült figyelemmel várták.</p>
                  <p>Az előcsarnokban hangos beszéd; az ajtó feltárul, s egy ifju toppan be. Köpenye költőiséggel volt vállára vetve, vagy három lépés után színpadi állást vőn.</p>
                  <p>Mathild és Vérmesy némán tekintének rá.</p>
                  <p>– Csermelyi Gyula vagyok – mond egy bók kiséretében a jövevény. </p>
                  <p>A bemutatás néma fejbillentéssel fogadtatott.</p>
                  <p>– Itt Zengey urhoz szóló levelem.</p>
                  <p>– Atyám nincs hon. Az inas majd kijelölendi szobáit.</p>
                  <p>– Az asztalhoz még egy teriték tétetett, s Gyula meghivás nélkül helyt foglalt.</p>
                  <p>– Szép nagysádban – kezdé Gyula – a ház kisasszonyát van szerencsém üdvözleni?</p>
                  <p>– Zengey Mathild vagyok – viszonzá Mathild egy tekintetet sem ajándékozva vendégüknek – bocsánat, rendeléseket kell tennem; – ezzel távozék.</p>
                  <p>Gyula utána bámult.</p>
                  <p>– Szép! Istenemre gyönyörü! s e dacz nekem végtelen tetszik. Életre halálra teendem a szépet.</p>
                  <p>Vérmesy e szavak hallására szinét változtatá.</p>
                  <p>– Uram! – kezdé ismét Gyula – önt még nincs szerencsém ismerni.</p>
                  <p>– Én Vérmesy Elek vagyok, Zengeyék közel rokona.</p>
                  <p>– Rokon? e szerint félig meddig házi ur is. Szép, szép, tehát csak szaporán a Zengey-féle hires pinczéből nehány bouteille bort. Barátságpoharat csak iszunk?</p>
                  <p>– Köszönöm, nem szoktam inni soha.</p>
                  <p>– Nem? na annál többet én. Legény! Vérmesy ur parancsol valamit.</p>
                  <p>– É… én…!</p>
                  <p>– Na igen a pinczéből.</p>
                  <p>– Igen, a pinczéből… jó jó, tehát Jean, egy… egy…</p>
                  <p>– Mit egy? – vága bele Gyula.</p>
                  <p>– Tehát két üveg Port a port. </p>
                  <p>– Az már jó lesz.</p>
                  <p>Vérmesy magában felsohajta: „Istenem! minő nevelés! ezért kár volt külföldön járni.“</p>
                  <p>A bor felhordatott.</p>
                  <p>Gyula két poharat megtölte, Vérmesy az övét érintetlen hagyá.</p>
                  <p>– Hát a kisasszony – kérdé Gyula – többé nem mutatja magát.</p>
                  <p>– Nehezen.</p>
                  <p>– Kár, valóban felette kár.</p>
                  <p>Vérmesy oly mozdulatot tőn mintha távozni akarna.</p>
                  <p>– Édes házi ur, vagy rokon, vagy mi?… csak nem hagy itt egyedül?</p>
                  <p>– Igen de…</p>
                  <p>– Semmi de, ebéd után ön engem elvezet a pesti casinókba, klubbokba, vig czimborák közé; szinházba majd magam is eltalálok.</p>
                  <p>– Sehová sem szoktam járni.</p>
                  <p>– Nem?… na annál többet én.</p>
                  <p>– Segitsen legalább ennek a második üvegnek nyakára hágni, ha már az elsőt egyedül hagyta kiüritenem.</p>
                  <p>– Mondám már, csak vizzel élek.</p>
                  <p>– Vizzel? hm! – gondolá magában Gyula, ha ennek az anyja nem volt liba, ugy még belőlem is viz-ivó lesz.</p>
                  <p>Vérmesyre nézve oly kínos ebéd véget ért. Ő azonnal rohant Mathildhoz, Gyula pedig a számára kirendelt szobákba vonult.</p>
                  <p>– Ah Mathild! – kezdé Vérmesy – ez ember még szerencsétlenséget hozand a házra, képzelje, tömérdek hibái mellett, még iszik is.</p>
                  <p>– Iszik?</p>
                  <p>– De hogy! két üveg Port a port meg sem látszik rajta. Én két pohártól meghalnék.</p>
                  <p>És mint valami rosz szellemről kezdének beszélni.</p>
                  <p>Vérmesy esenge Mathildnak, hogy megvetéssel bánjék vele. A hölgy viszont kérte hogy jegyese ezen elvetemültnek társaságát kerülje.</p>
                  <p>Mindketten ünnepélyes fogadást tőnek, s bámulatos szigorral megtarták.</p>
                  <p>Gyula, már hetekig volt Zengeyék házánál, de Mathild a világért sem tudta volna megmondani, ha vajjon fekete, vagy kék szemei vannak-e? Minden tettében otrombaságot s beszédeiben izetlenséget talált: szóval ő kerülte, és gyülölte.</p>
                  <p>Gyula kezdetben Mathild viseletében sok mulattatót talált, s leendő győzelmének előre örvendett; később boszankodott; végre fájdalmakat okoza lelkének, mert érzé hogy szerete, s viszontszerelemre soha sem számithat, mert e hölgy másé, mert e hölgy olyané, kit forrón szeret, s kitől végetlen szerettetik.</p>
                  <p>Napok folytak, s a vidor, az elmés Gyula lehangolt, s merengő lőn.</p>
                  <p>Az ember életében a legfőbb szerepet a véletlen játsza. Nagyszerű dolgok, melyekre éveken át a legkiszámitottabb tervekkel, óriás tehetségek erejöket fordítják – nem sikerülnek, s egyszerre a legigénytelenebb ember, a legegyszerűbb könnyüséggel, minden számitás nélkül, valami eset által felfedezi azt, mire szorgalom, tudomány és akarat képtelen volt. </p>
                  <p>Ezen elvből kiindulva felhagyott Gyula Mathild utáni törekvésével, szivérzelmeit egészen a véletlen lehetőségével vigasztalva. Szomoru vigasztalás!</p>
                  <p>Gyönyörü tánczvigalom volt.</p>
                  <p>Mennyi boldogság van egy ily tánczvigalomban! az ifju lélek mennyi fájdalmat képes itt feledni?! hányan, kik életben egymást tán soha meg nem közelithették volna, itt huzamosabban társaloghatnak, s kihez még gondolatinkat sem mernők felemelni, itt az egész világ szemeláttára átkarolhatjuk egy csárdás, vagy keringő ürügye alatt. Valóban egy bál tömérdek kéjt ad.</p>
                  <p>Vérmesy, Mathilddal egy mellékteremben, a zajos társaságot feledve érzelgének; a teremben többen valának, de egyik köröcske a másikkal keveset látszék törődni Rejtélyi, ki ezen este hol Mathildot, hol Vérmesyt tetőtől talpig méregeté, szinte a teremben, még pedig Mathildhoz igen közel volt. E perczben egy fényesen öltözött kölgygyel társalga.</p>
                  <p>Mathild egy tükörbe tekinte, s fejékén valamit igazitandó virágfüzérkéjét, a közel álló asztalra tevé.</p>
                  <p>Rejtélyi a virágfüzért felkapva, azon hölgynek, kivel eddig társalga nyujtá e szavakkal:</p>
                  <p>– E virág a bál királynéját illeti.</p>
                  <p>A hölgy elfogadni vonakodott.</p>
                  <p>– Uram – mondá Mathild esdő hangon – e virág…</p>
                  <p>– Mondám – vága szavába Rejtélyi – hogy a bál királynéját illeti.</p>
                  <p>Mathild Vérmesyre tekinte, ez karját nyujtá neki.</p>
                  <p>– Hogyan uram! távozni? – kérdé Mathild. </p>
                  <p>– Csak nem ohajt tovább is ily társaságban maradni. Távozzunk Mathild, távozzunk – sürgeté Vérmesy.</p>
                  <p>E pillanatban előlép Gyula, Rejtélyi kezéből a virágot kikapta, s szeme közé dobá.</p>
                  <p>Rejtélyi mint egy vad állat megragadá Gyula kezét, s oly dühvel hogy fogai vaczogtak bele, sziszegé:</p>
                  <p>– Tudja uram mi lesz ebből?</p>
                  <p>– Ha ön nem oly gyáva, mint szemtelen, igen.</p>
                  <p>– Mikor?</p>
                  <p>– Szürkületkor.</p>
                  <p>– Hol?</p>
                  <p>– A városligeti Hermina kápolna közelében.</p>
                  <p>Mathild csak most látta igazán Gyulát, s mintha az megigézte volna, szemeit nem birta róla levenni. Arczában nemes büszkeség volt, mi Mathildot meglepte.</p>
                  <p>Vérmesy, mint egy husvéti bárány állott, arczán bámulat, s remegés vala olvasható, hol jobb, hol bal karját kinálgatá Mathildnak.</p>
                  <p>– Vezessen kérem atyámhoz – mond Mathild Gyula felé fordulva.</p>
                  <p>Gyula arcza örömre gyuladt, egy diadaltekintetet vetett maga körül, s Mathilddal távozék.</p>
                  <p>– Én önnek párbeszédét hallám – kezdé Mathild menet közben.</p>
                  <p>– Ha szán engem – jegyzé meg Gyula – ugy kérje istenünket hogy az ügy ellenem kedvezően üssön ki.</p>
                  <p>– Minő beszéd?</p>
                  <p>– Élni érdek nélkül nem öröm, s annak kit mindenekfelett szeretünk megvetését türni, kétségbeejtő kín.</p>
                  <p>Mathild felelni akart, de már ekkor Zengey előtt álltak, kit leánya azonnal hazamenetelre kért.</p>
                  <p>Haza érkezvén Mathild roppant izgatottan tért szobájába. Lelki szemei előtt majd Vérmesy szép, szelid vonásai, majd Gyula nemesen férfias arcza lebegett, s e két kép nyughelyéig kisérte. Álmában boldog menyasszonyként Vérmesy oldala mellett esküvőre ment, s a mint az oltár zsámolyára lép, fehér atlasz-czipői vérnyomokat hagynak; visszatekint, s látja hogy bokáig vérben gázolt, s ez Gyulának érte ontott vére. E rémálomra felriad, s hálálkodék istenének, hogy csak álom volt.</p>
                  <p>Vérmesy álomtalan, s társaság nélkül tölté az éj hátralevő részét. Elzárkozva, visszagondolt a történtekre, s gyönge okoskodása daczára is rá jött a botrányos esemény egész okára. „Mielőtt én – igy elmélkedék – Mathilddal megismerkedtem volna, Rejtélyi a hölgyre igényt táplált, s Mathild, meg lehet kaczérságból, de mindenesetre, nem hogy Rejtélyit kiábránditni törekedett volna, de irántai kitünő nyájasságával őt még jobban elbolonditá. Felléptem én! a hölgy enyém lőn, s e faragatlan ficzkó ily aljas boszút állt a leányon vélt hűtlenségeért.“</p>
                  <p>Ez okoskodással beéré, s sem teendőkről, sem elégtételről nem gondoskodék.</p>
                  <p>Gyula szürkületig champagneizott, s a hajnal első hasadtával egy társ kiséretében bérkocsiba ült.</p>
                  <p>Reggel a Zengey háznál roppant zavar volt. A cselédek némán futottak, egyik orvos a másikat érte. Mindenki arczán levertség mutatkozék; Zengey kétségbeesetten tördelé kezeit, s Mathild keserűen zokogott.</p>
                  <p>– Mit mondanak az orvosok – kérdé Mathild.</p>
                  <p>– Semmi remény – felelé Zengey – a golyó jobb karján át a második és harmadik oldalborda közt, furódott a testbe. Életjel nélkül fekszik.</p>
                  <p>– És érttem, oh én szerencsétlen!</p>
                  <p>– Nyugtasd meg magadat drága leányom, ő azt cselekvé, mit heyzetében minden lovagias férfi cselekedett volna, hanem kissé szeles volt.</p>
                  <p>Egy ifju orvos belépett e szókkal:</p>
                  <p>– A műtét megtörtént, a golyó kün van.</p>
                  <p>– És?</p>
                  <p>– És életéhez kevesb remény mint azelőtt, a tüdő meg van sérülve.</p>
                  <p>– Hozzá, siessünk édes atyám siessünk – zokogá Mathild.</p>
                  <p>– Csák később nagysád – biztatá az orvos – ha a vérezés megszünt s a sebek bekötvék.</p>
                  <p>– S ha meghalna, mielőtt kezét megszoríthatnám, istenem! miért is volt ott, miért is kelle azt neki látni.</p>
                  <p>Mathildnak teljes életében ez volt legrettenetesb napja; nem öltözködék, nem evett, csak sírt.</p>
                  <p>Vérmesyt nem fogadá el.</p>
                  <p>Délután atyja karján Gyula szobájába ment.</p>
                  <p>A szerencsétlen legirtózatosabb seblázban szenvedett. Lázrohamában mindig csak Mathildot emlegeté.</p>
                  <p>– Igen – töredezé gyönge elhaló hangon – érte megverekszem, minő kéj leend ez ügyben meghalnom. Ugy-e Mathild, te, ki az életben megvetettél, az elhunyt után csak küldendsz egy-egy sohajt. Ah! minő édes gondolat! légy áldva te golyó mely halált hozandsz, hisz én ugy sem birhatandám soha, de soha! ő nem szenvedhet, ő másé! – – – ah – – – és fuldoklani kezdett mert a nem gátolható beszéd annyira megerőteté, hogy orrán, száján a vér megindult.</p>
                  <p>Mathildot csaknem áléltan vezeték ki.</p>
                  <p>Naponként meglátogatá a beteget, s Vérmesyt csak ritkán fogadá el, ki iránt a lehetőségig érezteté hidegülését.</p>
                  <p>Vérmesy a változás okáról tudakozódni sem mert, különben is e viseletet csak kül színnek tartván.</p>
                  <p>Hat hét folyt el, mialatt Gyula eszmélet nélkül feküdt, s életéhez még egy perczben sem volt remény.</p>
                  <p>Mathild a beteg ágya mellett ült, s ép az annyit szenvedettnek halovány arczában az érdekes vonásokat nézdelé, midőn Gyula bágyadt szemeit fölveté, arczán egy derült sugár vonult át, ép mint midőn a márcziusi nap, felleg-fátyolai közül egy pillanatra elővillan. Ajka megnyilt, s „Mathildot“ rebegett.</p>
                  <p>Az orvos hallgatást inte.</p>
                  <p>Szünet után ismét fölveté szemeit.</p>
                  <p>– Tehát élek – susogá alig érthető hangon, – s kegyed csakugyan Mathild.</p>
                  <p>– Igen Gyula én vagyok – mond a hölgy reszkető hangon.</p>
                  <p>– Kegyed itt? az sok, az lehetetlen! ah! – s e sohajjal ismét becsuká szemeit.</p>
                  <p>Ez állapot nehány napig tartott, az orvosok remélni kezdtek. </p>
                  <p>És hetek mulva csakugyan egészen üdülésnek indult. Gyakran napokig eszméletlenül volt.</p>
                  <p>– Ah Mathild – kezdé egykor enyhültebb perczeiben, én felette sokat szenvedék, és szenvedek.</p>
                  <p>– Tudom, s mindezt érttem.</p>
                  <p>– Igen, kegyedért.</p>
                  <p>– Miért is volt oly feláldozó, oly nagylelkü, hisz én sohsem érdemlém öntől ezt.</p>
                  <p>– Hát azt hiszi, én testi sebeimről szólok? hitvány csekélység! lelki kínaim, lelki kínaim Mathild! azok ölnek meg.</p>
                  <p>Mathild megérté, mert zavarodottan süté le szemeit.</p>
                  <p>– Ez sérti kegyedet?…</p>
                  <p>– Nem, valóban nem.</p>
                  <p>– Hogyan?… ah! de mit őrjöngök, hisz kegyed más arája, kegyed igéretét más birja.</p>
                  <p>– S ha e tettemet megbántam volna?</p>
                  <p>– Ugy azon csudatevő istenre, ki engem a haláltól megmente, esküszöm, hogy azon gyáva némber-férfi, azon piperkőcz nem is birandja kegyedet, mig ereimben csak egy csepp vér van.</p>
                  <p>És nem lőn hossza vége a sok szerelmi nyilatkozatoknak.</p>
                  <p>Midőn Gyula fellábadt, azon napra Vérmesy ily tartalmu levelet kapott.</p>
                  <p>„Oly férjet választok, ki nejét védeni tudja,“ aláirva Mathild.</p>
                  <p>Vérmesy nem lőtte magát főbe, mi igen regényes lett volna, hanem nehányat sohajtott, s azután uj frakkjait kezdé nézegetni. </p>
                  <p>Négy hét mulva Gyula oltárhoz vezeté Mathildot, az esküvőn Vérmesy is jelen volt, tetőtől talpig utolsó divat szerint öltözve.</p>
               </div>
               <div type="div3" rend="P10">
                  <head>EGY FÉNYES HÁZASSÁG.</head>
                  <p>Téli évszakban élünk.</p>
                  <p>A főváros zajlik; az uzsorások szüretelnek, az arszlánok usznak, az atyák jövő terméseikre alkusznak, a gondos mamákat szabók, divatárusnők és ékszeresek foglalkoztatják, a lánykák pedig könnyelmüen tánczolnak.</p>
                  <p>Mennyi remény születik egy illy évszak kezdetén, s mennyi boldogságot temet el vége?! de az mit sem tesz, az élet rövid, az örömnapok ritkák, ha tehát alkalom van, üritsük ki fenékig, mert a holnap halált hozhat ránk. Rajta uraim és hölgyeim! én önöket e nagy ház kapuján bevezetem, az első emelet fényesen van világitva, a zene vigan hangzik, itt az életet élvezik. Senki sem követ? jó, megyek hát magam, s elmondandom mit láték.</p>
                  <p>Egy fedél alatt mennyi ellentét!</p>
                  <p>Az első emeletben ragyogás, fény, csel, ármány, szerelem, tettetés, kaczérság, szerencsevadászat, hiuság és több rendbeli találkozás egy házi estély barátságos körében testvérekké olvadnak. Ellenséges szenvedélyek, különböző indulatok, s számtalan érdekek itt egymás irányában nyájas arczot öltenek; egyik a másikát akarja meghazudtolni, hogy saját játékát el ne árulja.</p>
                  <p>Később ide visszatérünk.</p>
                  <p>A zajongók felett a második emeletben egy fanyar képü bajusztalan szikár férfi izetlen mosolylyal rejté állát előre meredő inggalléra közé, s száraz kezeit elégülten dörzsölve sétálgatott fel s le. „Hm – dörmögé – csak vigadjatok, minden keringő, minden négyes ezereket hoz be nekem. Még nehány hétig hagylak őrjöngni te büszke eszeveszett.“</p>
                  <p>Nem ismerik az embert? fussanak tőle, mert olyan mint az ördög, csak hajaszálát kell hogy megkapja valakinek, s egészen elragadja. Ez uzsorás.</p>
                  <p>Amott egy sarok udvarszobában szomoru arczkifejezéssel rágdicsálja tollát egy halovány ifju; saját költeményeire ir dicséretet, oh! de hiányzanak hozzá szavai. A tollat lecsapja, fejét kimerülten hajtja az ablakfára, s az élet gyönyöreiről elmélkedik, mert fülébe a zene hangzik, látja a fényes világitást, hallja a kocsik robajait és költői képzelődése őt a gyönyörü hölgykoszorúba sodorja.</p>
                  <p>Ott egy szegény iparos-legény könyököl a dermesztésig hideg szoba ablakfájára; szemeit nem a ragyogó fény kápráztatja, füleit nem a csábitó zene csiklandozza, s ábrándképei nem ragadják a vigadók közé; ő a fel s le futkosó bérruhás szolgák után sohajt, mindenik kezeiben izletes étkekkel halmozott tálakat látván. Ő a nap fáradalmai után éhen kell hogy lefeküdjék.</p>
                  <p>Másik szobában egy szegény varró-lányka homlokát két tenyerére fektetve mereng; ifju még, a hangokra szive feldobog, mulatni vágyna. A kemencze mellől agg anyja megszólal.</p>
                  <p>– Bele fáradtál ugy-e?</p>
                  <p>A lányka nefelejts-szemeiben könyet morzsol szét, szép fejét megrázza s mosolygva felel:</p>
                  <p>– Nem. – S ezzel ismét himzéshez lát.</p>
                  <p>Egy földszinti nedves zugban; két gyermek rimánkodik kenyérért a kétségbeesett beteg atya ágyánál, egy alig 15 éves lányka könnyes szemekkel tartja kezében az orvosi rendelményt. Az ajtóban fülre vágott sapkával a tót házmester fenyegetődzőleg követeli a házbért. A sinlődő halasztásért könyörög, a végrehajtó hidegvérrel a háziurra hivatkozik. A lánykának egy gondolat villan át agyán, durva kendőjét nyakán összefogja, s az ajtón kisiet.</p>
                  <p>Az emeletben egy irtózatosan elhizott egyén, bokáig érő otthonkában, elől szeméig, s hátul nyaka csigájáig fejébe huzott hálósüveggel pénzét számlálgatja, s több halmaz bankjegyet szépen külön osztályozva vasas pénztárába rejté.</p>
                  <p>– Uram! – esenge a belépő lányka – legyen ön nagylelkü.</p>
                  <p>A házi ur ragyogó szemekkel megcsipkedé azon arczot, melyen még az ártatlan ifjuság zománcza oly eleven volt, mint a harmat azon virágon, mely éjszaka nyilván, a nap égető sugarainak még nem vala kitéve.</p>
                  <p>– Nos, nos?</p>
                  <p>– Uram – ismétlé a lányka szeme fehéreig elpirulva – atyám veszélyes beteg.</p>
                  <p>– Sajnálom.</p>
                  <p>– Apró testvéreim éheznek. </p>
                  <p>– Az nem az én hibám.</p>
                  <p>– Nincs annyi pénzünk, hogy e gyógyszert elkészitessük.</p>
                  <p>– Én nem adhatok.</p>
                  <p>– Hisz nem is koldulni jöttem, hanem csak halasztást esengni; a házmester lakbérért zaklat.</p>
                  <p>– Kötelessége.</p>
                  <p>– Annyi időt engedjen csak, mig atyám fellábad.</p>
                  <p>– Én igen pontos vagyok, az időn tul egy perczet sem engedek.</p>
                  <p>– Igen de lehetlen.</p>
                  <p>– Ugy holnapután kiköltöztök.</p>
                  <p>– Hát nem ismer irgalmat?</p>
                  <p>– Ez nem kórház, hogy itt betegeket ápoljunk.</p>
                  <p>A szegény lányka keserves könnyekbe tört ki.</p>
                  <p>– Aztán – folytatá a hizott házi ur – maga nem is szerez semmit; szép, fiatal… az egész házat eltarthatná.</p>
                  <p>A lányka kérdőleg veté rá szemeit.</p>
                  <p>Nem maradt ideje szavait értelmezni, mert az ajtó felpattan, s egy ifju ront be, a lányt kézen ragadja e szókkal.</p>
                  <p>– Távozzék kérem, mert ez ördög megmérgezné ifjuságát.</p>
                  <p>– Mit beszél ön? – kérdé szájtátva a házi ur.</p>
                  <p>– Azt, hogy ön egy nyomorult. Mivel adósa e szegény család?</p>
                  <p>– Mi köze hozzá? ki akarja fizetni?</p>
                  <p>– Igen.</p>
                  <p>– Tessék, szivesen. </p>
                  <p>Az odanyujtott nyugtató ki lőn elégitve, azonfelül nehány forintot ada az ifju a lányka kezébe.</p>
                  <p>– Mond atyádnak – szóla – felgyógyulásaig kölcsönzöm. Holnap meglátogatandom őt, – s a hálálkodást be sem várva elrohant.</p>
                  <p>Ezen ifju bálba készült, pénzhiány miatt óráját zálogositá el, de a házi ur szivtelenségét hallván, egész pénzét odaveté a szegény családon segitendő, s a mulatságról lemondva, egy sohajjal szobájába tért.</p>
                  <p>Hogy itél még is a világ? e házi ur életrevaló okos ember, az ifju pedig eszélytelen könnyelmü.</p>
                  <p>Ha sorba járnók a lakásokat s szobákat, 30–40 különb képleteket találnánk.</p>
                  <p>Egy pesti ház fedele alatt megfér: bőség a nyomorral, élv a nélkülözéssel, tékozlás a fukarsággal, s a legtisztább erény a legelvetemültebb bünnel.</p>
                  <p>Hagyjunk fel e szemlével, farsang van most, tartsunk a nagyvilággal, mely arczát a szükség és nyomortól hidegen forditja el, s hol fájdalmakat enyhithetne, hol néha életet menthetne, a fillérig fukar; hol ragyogni kell, hol fitogtatás van szóban, marokkal szórja a pénzt.</p>
                  <p>Az első emeletben, hova pillanatink legelőször estek, javában foly a vigság. A lyánkák vetekednek a tánczban, az ifju nők a kaczérságban, a korosak a megszólásban; az ifjak a hóditásban, a házasak a szerelemféltésben, s az öreg urak a kártyában. Azok számára pedig, kik ebben szórakozást nem leltek, a csemegetár, thea-asztal és pezsgő nyujtának kárpótlást.</p>
                  <p>A hullámzó tarkaság közé két ifju vegyül, a sokaságon át karöltve törnek utat, mig egyik mellékteremben a házi nőt feltalálják.</p>
                  <p>– Nagysád! – kezdé az egyik, mialatt mélyen meghajtá magát, – vettem magamnak a merényt, Vánay Béla barátomat, ki ma érkezék vidékről, nem csak bemutatni, hanem nagysád fényes estélyére is elvezetni.</p>
                  <p>Vánay szemeit elforgatva bókolt.</p>
                  <p>– Örvendek – viszonzá a házi nő, – hogy Vánay urat nálunk van szerencsém üdvözölhetni, s önnek Halmy ur nagy köszönettel tartozom, házunk iránti rokonszenveért. Ohajtom Vánay ur, hogy e körben jól mulasson.</p>
                  <p>– Annyi szépet s dicséretest hallék nagysádtokról, hogy vágyamnak becses társaságukban részt vehetni, – ellent nem állhaték. Bocsánat ha az illem szabályai ellen vétettem.</p>
                  <p>– Mi vagyunk a nyertesek, hogy becses jelenlétével szerencsésített.</p>
                  <p>Nehány perczig tartó érdektelen társalgás folyt, s a két ifju karöltve a sokaságba tünt el.</p>
                  <p>– Ez tehát az ifju Vánay, – mond egy ékszerekkel felhalmozott hölgy a házi nőhöz – szeretem, hogy láttam.</p>
                  <p>– Miért?</p>
                  <p>– Roppant különcz atyjával együtt.</p>
                  <p>– Lehetlen.</p>
                  <p>– Egy időben az öreg Vánay fiát meg akará házasitni, a fiu ellenkezett, az öreg meg megharagvék, mert terjedelmes vogyonuk daczára fiának pénzes leányt kerese, s jószágaira vonult. Másokat a meghasonlás eltávolit egymástól, a két Vánayt összehozta, mert a fiu hasonlót tőn, s eddig ugy éltek, mint a medvék, sohsem bujva ki odujukból.</p>
                  <p>– Higyje el, e teremben nincs férfi, pedig sok előkelő találkozik köztük, – ki vagyonra nézve Vánayval vetekedhetnék.</p>
                  <p>– Ah, ah.</p>
                  <p>Darabig hasonló szellemben társalogtak, a házi nő gyakran gondolkozó, majd ismét nyugtalan lőn, végre ürügyet találva, fecsegő szomszédnéját elhagyá. Férjét keresé fel, s azon pillanatban találá meg, midőn épen Vánayt agybafőbe ölelgeté.</p>
                  <p>A nő ajkin az örömmosoly, s szemeiben a ragyogó fény azonnal eltaláltatá, hogy fejében tervek forrongnak. Öt percz mulva leányát maga mutatá be az ifju vendégnek.</p>
                  <p>Vánay nem tudta hányadán van? valamennyi felett kitüntették; a merre csak járt, a hölgyek összesuttogtak; ha egy leányhoz közeledék, annak mamája rögtön talált valami igazitni valót a fejéken, ruhafodrozaton, vagy a drága szép mellekre tüzött bokrétákon. A füzértánczban mindnyájan Vánayt választák; midőn estelihez mentek, más érdemesek előtt az ő karját fogadá el a házi nő.</p>
                  <p>Etelka kisasszony éneklésre felkéreték, ő Vánayt szólitá meg, hogy zongorán kisérje.</p>
                  <p>– Ohajtson mást bár mit – mond a felhivott – örömmel teljesitendem, parancsolja hogy egy szilaj mént megnyergeljek, hogy nyaktörő korlátot, vagy feneketlen árkot ugrassak, parancsolja, hogy a legravaszabb rókát agaraimmal elfogassam, kész vagyok engedelmeskedni, de ehez nem értek. </p>
                  <p>A társaság igen elmésnek, igen eredetinek találta a választ.</p>
                  <p>Miért?</p>
                  <p>Mert valamennyi teremet végig szárnyalta már a hir, hogy Vánay gazdag, igy jutott a kitüntetésekhez, a sok választáshoz s azon szerencséhez, hogy neki a betyárság jól állott, s hogy viseletében kedves eredetiséget fedeztek fel.</p>
                  <p>– Etelkém – kérdé a házinő leányát, rögtön a bemutatás után – milyennek találod Vánayt?</p>
                  <p>Etelka szép száját eltorzitva, s hófehér vállain egyet vonitva, viszonzá:</p>
                  <p>– Kifejezés nélküli arcz, szegletes mozdulatok, nyers beszéd… ennyi mit ekkorig róla mondhatok.</p>
                  <p>– Tudod-e hogy gazdag, felette gazdag?</p>
                  <p>Etelka ajkai azonnal mosolyra nyiltak, arcza kiderült, s az ifju iránti nézete villámgyorsan jóra változott.</p>
                  <p>E földi szent, ezen vakitó szellem, a pénz itt sem téveszté hatását.</p>
                  <p>Pénz, te csodatevő találmánya a világnak! te a vad népek, s mivelt emberiségnek egyiránt imádott bálványa! hol nem vivtad még ki más tulajdonok felett az elsőséget? vessünk a mérleg egyik tányérába erényt, ifjuságot, jellemet, a másikba pénzt, a suly a pénzé leend; az erő meggörnyed előtte, s az ész kényszerül süvegelve utjából kitérni.</p>
                  <p>Pénz, te az emberi szenvedélyek megváltója, a kebel megvesztegetője s az igazság meghazudtolója! hatalmad előtt élv, boldogság és szerelem leborul. Pénzért az üdvtől a kárhozatig minden megvásárolható. </p>
                  <p>Ki előtt meglepő, vagy ujdonság, ha egy jelentéktelen ember valamely társaság által egyszerre felkaroltatik, mert hire szárnyal, hogy roppant gazdag? Ki nem tapasztalta még, miszerint a hölgyek szenvedélyes szerelemmel fordulnak vissza azon férfihoz, ki mellett csak az imént közönyösséggel surrantak el; s mi idézé elő a változást? pénz, annak hallomása, hogy azon férfi, kit imént figyelemre sem méltattak, igen dús.</p>
                  <p>Etelka az estély folyama alatt Vánayba az érzelgésig szerelmes lőn.</p>
                  <p>Bucsuzáskor Remekéry – igy hivták a házi urat – meleg kézszoritások közt kéré Vánayt, hogy házát gyakran, igen gyakran látogassa. A nagyságos asszony három négy nyájas fejbillentéssel beleegyezést inte. Etelka, ah! ő az egészhez csak szemeivel szólt, de e szembeszéd érthetőbb volt az anyanyelvnél, s vonzóbb egy magasztalt költő szavainál.</p>
                  <p>Vánay kábultan ért szállására.</p>
                  <p>– Halmy! – mond barátjához, fáradtan terülve végig a pamlagon – mi történt minden velem?</p>
                  <p>– Meg nem foghatom. Annyit hittem, hogy szivesen látandnak, de ennyi kitüntetés, az a felérhetlen öröm, hisz helyedet alig lelék, s engem mivel oda vezettelek, majd felfaltak.</p>
                  <p>– Mint ezeregyéji mese rémlik előttem az egész estély.</p>
                  <p>– Az a lány tökéletesen beléd bolondult.</p>
                  <p>– Azt hiszed?</p>
                  <p>– Láttam, s látta mindenki.</p>
                  <p>– Hm, mennyi vagyona lehet?</p>
                  <p>– Gyönyörü jószáguk van, hallom némi adósság terheli ugyan, de ügyes kezelés, erélyes gazdálkodás hamar kisegitheti, mert most hanyagul megy minden, s ők mint látád igen fényesen élnek.</p>
                  <p>– Bizony nem rosz lenne, egy bolond lépést tenni.</p>
                  <p>– Házasságot értesz?</p>
                  <p>– Természetesen.</p>
                  <p>– Remekéry Etelkával.</p>
                  <p>– Na igen.</p>
                  <p>– Már az igaz, hogy részedről bolond szerencse volna őt elnyerni, de ne is álmodozz, sokat néznek vagyonra, s már több kisebb birtokos elutasittatott.</p>
                  <p>– Ugy hát ne is beszéljünk erről többet. Jó éjt.</p>
                  <p>Remekérynél a teremek kiürültével a háziak vidor arozai is átalakultak; a férj aggodalmak közt veté magát egy karszékbe, s a mint a villárok s candelabrek gyertyái eloltattak, mintha lelkének világossága is lassanként elaludnék, vonásai mindinkább sötétültek. Átellenben a nagyságos asszony állát tenyerébe fektetve a pamlagon ült; Etelka merengve nézdelé elhervadt bokrétáját.</p>
                  <p>– Menj leányom – szakitá meg Remekéryné a csöndet – tedd magad pongyolába, rögtön követlek.</p>
                  <p>Etelka egyet sohajtott s lassu nehézkes léptekkel távozék.</p>
                  <p>Ismét szünet.</p>
                  <p>– Meg kell őrülnöm! kiálta fel Remekéry.</p>
                  <p>– Az egekre; férjem egészen elrémitesz.</p>
                  <p>– Ah, de hát mit tegyek? hitelezőim a kölcsönöket felmondák, birkáim elhulltak, igazgató tisztem megcsalt, s zavart viszonyaimnak a végdöfést itt felettünk Amtner uzsorás adá meg. Tönkre vagyok jutva.</p>
                  <p>A házi nő zokogva sohajtá:</p>
                  <p>– Egyetlen kedves leányom! mi lesz belőled?</p>
                  <p>– Igen ő, csak őt látnám egy érdemes férj oldalánál, türhetőbb volna a csapás.</p>
                  <p>A nő kitörlé szemeiből a könyüket, s daczosan kérdé férjétől:</p>
                  <p>– Meddig titkolhatod még e helyzetet?</p>
                  <p>– A legjobb esetben három hétig.</p>
                  <p>– Jó, kedden fényes bált adandok.</p>
                  <p>– Miből?</p>
                  <p>– A mennyi pénzt csak lehet, még teremts össze, s a bálon kivül hetenként két estélyre lesznek nyitvák termeim.</p>
                  <p>– Az istenért! honnan vegyem e sok pénzt?</p>
                  <p>– Ha másként nem lehet, ékszereim árán, de most zajt kell ütnünk.</p>
                  <p>– A mint tetszik.</p>
                  <p>Remekéry lángoló fejét két tenyerébe rejté, neje pedig egymásba font karokkal távozott.</p>
                  <p>Két nappal később.</p>
                  <p>Halmy nevetve rontott be Vánayhoz.</p>
                  <p>– Dicső! felséges!</p>
                  <p>– Mi? – kérdé Vánay.</p>
                  <p>– Az egész világ a gazdag Vánay fiának tart – felelé Halmy – a lányok neked ohajtanak tetszeni, az anyák rólad álmodoznak, s a tőkepénzesek váltóidat szeretnék birni.</p>
                  <p>– Mit beszélsz?</p>
                  <p>– Ugy van, az uzsorások engem szólitának meg, ha pénzre van szükséged, erszényök számodra nyitva áll.</p>
                  <p>– Halmy!</p>
                  <p>– Nem jó volna e tévedést használni?</p>
                  <p>– Természetesen.</p>
                  <p>– Hogy kezdjem?</p>
                  <p>– Élj zajosan; vakitsd el a világot, tarts e fogadóban több egymásba nyiló szobát, a szinházban páholyt, fogadj magadnak egy vadászt és kormornyikot, adj férfi-estélyeket, alkudjál meg valami csinos fogatra.</p>
                  <p>– De ehhez tömérdek pénz kell.</p>
                  <p>– Egy szerencsés kölcsön, azután egy még szerencsésb házasság.</p>
                  <p>– Én ráállok.</p>
                  <p>Ötöd nap mulva a körökben fő beszéd tárgya volt Remekéryék diszes bálja, gyönyörü estélyeik, s nagyszerü életmódjuk; a férfivilág Vánay izléséről, lovairól s vendégségeiről nem győzött elég dicséretest mondani. A fiatalok közül az volt szerencsés, ki gyönyörü kocsijának bakjára felkaphatott, ki páholyából látcsővezheté végig a szinházi közönséget, s ki az ő chateau Laffittejából ihatta le magát.</p>
                  <p>Vánay batárdja félnapokig állt Remekéryék háza előtt, s a kiváncsi világ ebből oly dolgokat itélt, melyek bekövetkezének.</p>
                  <p>A szerelem sokféle; van mely önkénytelen, akaratlanul jő, ez valódi, van mely keresve fészkeli magát a szivbe, ez mindennapi, s végre van, melyet az ember önmagára rá tol, ez eszélyes.</p>
                  <p>És az eszélyes szerelem hány embert tőn már esztelenné? mennyi szivet koldussá, s kebelt kimerültté?! mi köze is a sziv és kebelnek az ember jólétéhez?</p>
                  <p>Etelka szerelmes volt, ezt bevallá magának, bizonyiták tettei s valóban érzé is, mert kedvese távollétében mindig róla elmélkedék, de elmélkedésében nem maradt az ő személye, tettei és lelkülete körül, hanem rövid időn áttért saját egyéniségére, ez képzelődését felizgatá, teremte magának óriás kastélyokat, gyönyörü angol kerteket, cselédséget, szebbnél szebb fogatokat, népies estélyeket és vakitó fényt. Ilyenkor az ajtó megnyilt, Vánay belép, s Etelka olyszerüen mosolyga, mintha ábrándképeit ez emberben valósitva látná.</p>
                  <p>Farsangban még a szerelmesek is annyi beszélni valót találnak. Ilyenkor elég tárgy egy ruha, egy füzértáncz eseményei.</p>
                  <p>Nehány szokásos kérdés, s válasz után b. Robayné tegnapi mulatsága jött szőnyegre.</p>
                  <p>– Azon éj előttem feledhetlen marad – kezdé Vánay – szivem most is feldobog, ha rá gondolok.</p>
                  <p>– Robaynét e nyilatkozat büszkévé teendi.</p>
                  <p>– Nem az estély fénye, nem a zajongó vendégsereg érdekle ott engem.</p>
                  <p>– Tehát a vendégkoszoruban egy?</p>
                  <p>– Igen, ez egyen kivül nem vala ott más világom.</p>
                  <p>Etelka zavarában az állványra helyzett virágok közé nyult, s egy chinai jazmint tört le.</p>
                  <p>– Lám, lám – folytatá Vánay – e gyönyörü kis kezecske életet tud adni és megölni; e virágot ápolá, s most… most szép életétől fosztá meg. </p>
                  <p>– Tán hogy szebb czélra használjam.</p>
                  <p>– Igen, e kéz boldogitni, s ölni képes, nemcsak virágokat, de… de engem is.</p>
                  <p>Etelka megdöbbent.</p>
                  <p>– E kéz ha tőlem megtagadtatik, a kétségbeesés viend siromba.</p>
                  <p>Etelka válasz helyett a letört jázmint nyujtá át.</p>
                  <p>– Nem értek a virágnyelvhez, forró csókjaim alatt hervadjon el ez itt, mert kegyed keze érinté, de jelentőségét nem tudom. Szavakban nyilatkozzék drága nagysád.</p>
                  <p>– Az érzés, e nyilatkozat – töredezé Etelka – megvallom annyira meglep, hogy képtelen vagyok e perczben válaszolni.</p>
                  <p>– Ah! – sohajtá Vánay – ha nagysád csak most gondolkozik válaszról, ugy ismerem sorsomat. Nem érez irántam semmit.</p>
                  <p>– Igen.</p>
                  <p>– Közönyösséget?</p>
                  <p>– Nem.</p>
                  <p>– Egy kis részvétet?</p>
                  <p>– Többet.</p>
                  <p>– Barátságot?</p>
                  <p>– És ha annál is több volna? – mond Etelka feddőleg vetve szemeit Vánayra.</p>
                  <p>– Szerelem? – kiáltá elragadtatva az ifju.</p>
                  <p>– Ön kimondá.</p>
                  <p>– Etelka, lelkem üdve! e soha nem álmodott boldogság megrészegit – s miután a hölgy kezét megcsókolá, fejét rá hajtva merengett.</p>
                  <p>Etelka boldog volt, hihetőleg a dús hozomány számolás terhe alatt, ő már az imádott fényben magát ragyogni képzelé.</p>
                  <p>Másnap Vánay egész ünnepélyességgel Etelka kezeért esenge a szülőknél, kik mondhatlan örömmel adák megegyezésüket.</p>
                  <p>Miután pedig az egybekelést mind a két fél sürgeté, az elfogadandó papi áldásra a tizedik nap tüzeték ki.</p>
                  <p>A pesti világ most e fényes házasságról beszélni nem fogyott ki. Volt tömérdek megjegyzés. A nők állitása szerint a szellemdus, a gazdag, s a szép Vánay különb szerencsét is tehetett volna; ellenben a férfiak azt bizonyitották, hogy a müvelt, bájos, gazdag Etelka nem olyan bárdolatlan pusztafinak való.</p>
                  <p>Ez alatt Remekéryéknél lehető legnagyobb előkészületek folytak.</p>
                  <p>A tiz nap eltelt.</p>
                  <p>Vánay és Etelka nagy tömeg nézők előtt oltárnál szerelmet s hűséget esküvének egymásnak.</p>
                  <p>A nászlakoma nagyszerü volt, mint Remekéry egész mult élete.</p>
                  <p>Vánay a szállodába vezeté nejét.</p>
                  <p>Öröm és élvek közt tündérszárnyakon repül az idő.</p>
                  <p>Egy hét tünt el.</p>
                  <p>Vánay épen sétalovaglásból tért haza, midőn Remekéryt izgatott állapotban nejétől távozni látá. Kellemetlen sejtelem szállta meg. Midőn a kantárt lovászának veté, darabig gondolatokba sülyedve mozdulatlan maradt, végre felsohajta:</p>
                  <p>– Elébb utóbb mégis meg kell tudniok, még jobb ha nem tőlem hallják – ezzel nejéhez sietett.</p>
                  <p>Etelka annyi kedvességgel, oly nyájasan fogadá, hogy Vánay tökéletesen meggyőződék, miszerint állapotáról még mit sem tud.</p>
                  <p>A nők legszeretetreméltóbbak, ha férjeiknél valamit kieszközölni törekszenek. Etelka a tulzásig szeretetreméltó volt e perczben.</p>
                  <p>– Férjem – kezdé olvadó nyájas hangon, miután annak homlokát édesen megcsókolá – én unom Pestet.</p>
                  <p>– Ah! én is.</p>
                  <p>– Az szép tőled.</p>
                  <p>– Remélem, egész életünk ily példás egyetértés leend.</p>
                  <p>– Bizonyosan. Lásd mi egymásnak elég vagyunk kölcsönös boldogságunkra.</p>
                  <p>– Tökéletesen.</p>
                  <p>– Szeretnék a nagyvilág zajától visszavonulni.</p>
                  <p>– Én is.</p>
                  <p>– Felséges! utazzunk hát jószágodra.</p>
                  <p>– Jószágomra? – kérdé megütközve Vánay.</p>
                  <p>– Na igen, lásd itt mindig azt hiszem, nem egészen birlak, házi élveidet a nagyvilág örömeivel megosztod. Drága férjem kérlek utazzunk jószágodra. Boldogságom csak ott leend tökéletes. Jövő télre én fogom sürgetni a feljövetelt.</p>
                  <p>– Igen, de én mást gondoltam.</p>
                  <p>– Nos?</p>
                  <p>– Sokkal derekabb volna elébb a te jószágaidat megtekinteni.</p>
                  <p>– Az nekem unalmas, már annyira ismerem.</p>
                  <p>– Épen ugy vagyok én.</p>
                  <p>– Kérlek ne ellenkezzél.</p>
                  <p>– Édes Etelkám! kezdé töredelmes hangon Vánay – szólj őszintén, szeretsz-e? de ugy szived mélyéből?</p>
                  <p>– Véghetlen!</p>
                  <p>– Minden mellékes érdek nélkül, saját magamért?</p>
                  <p>– Igen! viszonzá Etelka, kérdőleg tekintve férjére – miért most e vallatás, hisz ezerszer elmondám már.</p>
                  <p>– Mert,… mert.. lásd nem mehetünk jószágomra.</p>
                  <p>– Nem értelek.</p>
                  <p>– Megfejtem. Igaz, nekem szép jószágaim vannak, de elzálogositvák.</p>
                  <p>– Mind? – kérdé Etelka helyéből felugorva.</p>
                  <p>– Nagybátyámnál.</p>
                  <p>– Mind? – ismétlé Etelka kétségbeeső hangon.</p>
                  <p>– Egy tenyérnyit sem birok.</p>
                  <p>Etelka egy sikoltással a pamlagra roskadt.</p>
                  <p>– Atyád – folytatá Vánay – kölcsönözhet pénzt a kiváltásra.</p>
                  <p>Etelka néma maradt.</p>
                  <p>Vánay ápolására siete, mert csak most vevé észre, hogy Etelka elájult. Midőn magához tért, férjét görcsösen taszitá el magától, s keserves könnyekbe tört ki.</p>
                  <p>– A legnehezebben tul vagyok – gondolá magában Vánay – ennek elébb utóbb meg kell vala történni. A gazdag szülők csak nem hagyandják el egyetlen leányukat, sorsom pedig az övével most összeforrt.</p>
                  <p>Hasonló elmélkedések közt, kissé ugyan leveretten hagyá el nejét. </p>
                  <p>Alig egy óra mulva, arczából kikelve, kétségbeesetten rohant be Remekéry.</p>
                  <p>– Drága fiam! – kiálta Remekéry karszékbe vetve magát – segits rajtam, ha lehet.</p>
                  <p>Vánay csodálkozva mereszté szemeit.</p>
                  <p>– Elvesztem! – folytatá Remekéry – oda vagyok!</p>
                  <p>– Mi lelte?</p>
                  <p>– Szerencsétlen vállalatok, bukás… most mondták ki ellenem a csődöt.</p>
                  <p>Most Vánayn volt a sor elájulni.</p>
                  <p>– Az én érdekem a tied is. Még minden menthető, csak pénz kell; fele vagyon okvetlen megmarad, csak pénzt teremts, hisz neked az nem nehéz, tán atyád…</p>
                  <p>– Elébb támaszd fel sirjából.</p>
                  <p>– Meghalt?</p>
                  <p>– Husz év előtt.</p>
                  <p>– Tehát ön nem Vánay Zoltán fia?</p>
                  <p>– Fájdalom, nem.</p>
                  <p>Az öreget szédülés környezé.</p>
                  <p>E perczben lépett be Etelka, s zokogva panaszkodék:</p>
                  <p>– Atyám! ő megcsalt, semmije, de semmije sincs.</p>
                  <p>– Uram! – kiálta Remekéry – igaz, hogy ön minket megcsalt?</p>
                  <p>– Önök csaltak meg engem.</p>
                  <p>– Csak nem hiszi, hogy egyéni tulajdoniért adám önnek leányomat?</p>
                  <p>– Csak nem hisz őrültnek, ki egyedül nagyravágyó és fényüzéshez szokott leányát ohajtám birni. </p>
                  <p>– Miért nem mondá, hogy ön nem Vánay Zoltán fia?</p>
                  <p>– Mert senki sem kérdett.</p>
                  <p>– Miért nem mondá, hogy szegény?</p>
                  <p>– És ön miért nem mondá, hogy női hozományul egy sereg hitelezőt ad, s hogy nászzeném dobszó leend?</p>
                  <p>– Elválási pert inditok.</p>
                  <p>– Az okmányokat szivesen aláirandom.</p>
                  <p>Remekéry zokogó leányának nyujtá karját, s kitörések közt hagyá el Vánay szállását.</p>
                  <p>A hir villámgyorsan szárnyalta be a várost. Kevés idő mulva a pesti hitelezők részéről Vánay nyakára jött a birói lefoglalás.</p>
                  <p>Vánay gyalog indult meg Pestről, az első pihenésnél szinpadi állást vön, s a főváros felé visszatekintve mondá:</p>
                  <p>– Voltam ur, tékozoltam, fényes házasságra léptem; most ismét tönkre juték, senki sem vetheti szememre, hogy e rövid időt a fővárosban roszul használtam.</p>
               </div>
               <div type="div3" rend="P10">
                  <head>DELEJESSÉG.</head>
                  <p>Meglehet, a levegőben fekszik, vagy a tápszerek változának meg; de annyi bizonyos, hogy darab idő óta az emberek természete egészen más. Akárkivel találkozom, végtelen izgatottságról panaszkodik; saját idegeim is örökös feszültségben vannak; a zaj sért, a zene lehangol, eddigi mulatságim untatnak, s ha az utcza kövezetén mellettem kocsi robog el: tetőtül talpig ugy átjár, hogy alig van erőm lábaimon megállani.</p>
                  <p>Társaságokban csak delejességről, villanyozás- és alvajárásról beszélnek; megtánczoltatják az asztalt, szólamlásra hozzák a poharat, s az ember akarata, tehetsége és ereje egyetlen személy parancsainak hódol.</p>
                  <p>Igen díszes körben egy angol nő mutatványa volt.</p>
                  <p>Több egyén érczpénzt vona elé, s megnedvezvén azt, a mutatványozó kezébe letevék.</p>
                  <p>– Hunyják be önök szemöket, mondá ő.</p>
                  <p>Az illetők engedelmeskedtek. Ekkor elkezdé műtétét, s nehány pillanat mulva engedelmet ada azt kinyitni.</p>
                  <p>Hét közől három fölveté pilláit.</p>
                  <p>– Önökkel nem állok delejes viszonyban, jegyzé meg a nő; tessék félrelépni.</p>
                  <p>A többi négy lecsukott szemekkel maradt.</p>
                  <p>– Ön fázik, szólitá meg az elsőt; s az kezeit mellére fektetve, dideregni kezdett. – Lássa az ember, minő melege van, folytatá az angol nő, s a delejezett egyén homlokát kezdé törölgetni, öltönyein tágita, s nehányat fútt, arcza körül a léget ingásba hozandó.</p>
                  <p>Most a másikhoz fordult.</p>
                  <p>– Hogy tetszik önnek ez a kis ebecske?</p>
                  <p>– Oh beh szép!</p>
                  <p>– Vegye föl.</p>
                  <p>Az illető lehajolt, s oly egyszerűen fogá össze kezeit, mintha valóban tárgyat emelne föl, s nem volt körötte semmi. Jobb kezét a bal felett nehányszor végig voná, mintha valamit czirógatna.</p>
                  <p>– Hisz ön feledé nevét, szólitá meg a harmadikat; mondja meg, ha tudja.</p>
                  <p>Az illető elkezde hebegni, tömérdek nevet sorolt elő, csak a magáét nem.</p>
                  <p>– Lám, lám! intézé szavait a negyedikhez, ön meg nem birja ballábát kiegyenesitni; kisértse meg.</p>
                  <p>Az küzdött, erőködött, de eredmény nélkül.</p>
                  <p>Most egy vonalt huzott.</p>
                  <p>– Hát ezt át birja ugorni?</p>
                  <p>A leányka a vonalig biztosan futa, ott ingadozni kezde, látszott rajta az erőfeszités, mellyel a vonalon áttörekszik; hasztalan! mintha csak kőfalnak ment volna. </p>
                  <p>Ki fejti meg ezeket? pedig elvívhatlan tények.</p>
                  <p>Ha az ember gondolkodik róla, belékábul; pedig gondolkodnia kell, mert alig hall másról beszélgetni. Magánkörök, nyilvános helyek, ismerősök és idegenek társalgási feladata – a fönebbi rejtélyek.</p>
                  <p>Nem tudom, más ízekből áll-e a test, s más alkatrészekből a vér, vagy máskép néznek a szemek? de annyi bizonyos, hogy hajdan egyik ember tekintete nem zárá le a másik szempilláit; ha négy-öt leányka asztal körül ült, hallatlan eset, hogy az elkezdett volna tánczolni;… most ott vagyunk, hogy e tárgyban, bármit állítsanak, hinni kell.</p>
                  <p>Nagy és díszes gyülekezet vőn részt Erdeyné fényes estélyén; zene, táncz, játék s a dús étterem elég élvet nyujtának.</p>
                  <p>A társaságban legérdekesb jelenet volt Lantayné; mérsékelt magasság, karcsu termet, kék szem, sötét haj, ábrándos fejék s halovány szenvedő arcz, öltözete fényüzés nélküli, de izletes; tekintete bágyadt, de nem fénytelen, beszéde komoly, de nem unalmas, s noha mozdulatai hóditók valának: azért könnyedek, mint melyek nem arra számitvák.</p>
                  <p>Mindenki beszélt a divatos delejességről valamit.</p>
                  <p>Vihary Kálmán sem akarván a kor kérdésében elmaradni, egy ifjú francziát említe, ki harmadnap óta Pesten van, és csodákat visz végbe.</p>
                  <p>Ha valaki azt állitá, hogy itt, vagy ott az asztal összetört, Vihary azonnal utána veté:</p>
                  <p>– Az még semmi; a franczia légbe röpité.</p>
                  <p>Elmondák az angol nő műtéteit.</p>
                  <p>Vihary felkiálta:</p>
                  <p>– Az még semmi! a franczia belép, öten voltunk, kezében egy üveg természetes víz, azt megdelejezi, s egy pohárba tölt, oda nyujtja az elsőnek; az kiissza.</p>
                  <p>– Hogy izlelt? kérdé.</p>
                  <p>– Hisz ez tokaji.</p>
                  <p>– Csalódik; ekkor megkinálá a másodikat.</p>
                  <p>– Valóságos rajnai.</p>
                  <p>– Önök nem ismerik a borokat; ekkor nekem adá a poharat. Fenékig üritém:</p>
                  <p>– Valóságos cognac!</p>
                  <p>A negyedik azt állitá, hogy madeira, s az ötödik élethalálra vitatá, miszerint valóságos bouzyt ivott.</p>
                  <p>– Lehetlen! csodálkozék a társaság.</p>
                  <p>– Még mind semmi, folytatá Vihary; jő egy pajtásom, kezébe nyomjuk a tele poharat, megizleli, s majd szemünk közé csapja e szókkal:</p>
                  <p>– Mit kináltok meleg vizzel?</p>
                  <p>– Hogy hívják? hogy hívják?</p>
                  <p>– Kit? pajtásomat?…</p>
                  <p>– Nem, a francziát.</p>
                  <p>– A francziát?… gróf Rivall.</p>
                  <p>– Ajánlólevele van hozzám, mond a háziúr; még ma társaságunkban leend.</p>
                  <p>– Dicső! helyes! derék, kiáltának fel.</p>
                  <p>Vihary köhécselt és zavarttan tekinte körül.</p>
                  <p>Rivall gróf csakugyan megérkezék.</p>
                  <p>A szemek kiváncsian ráfüggesztvék.</p>
                  <p>Rivall a háziúrnál elmondá köszönetszavait a megemlékezésért, a házinőnél magát bemutattatá, s végre a társaságnak könnyű hajlongással bókolván: Vihary felé kétszer billente fejével.</p>
                  <p>Vihary könnyebben lélegze; a franczia megismeré őt, az nap együtt ebédeltek az „Europá“ban. Nem is késett villámként mellette teremni, s jöttét forró kézszoritással üdvözölni.</p>
                  <p>Rövid társalgás után Vihary a francziát karöltve a körből kivezeté.</p>
                  <p>– Uram! kezdé Vihary, ön franczia.</p>
                  <p>– Szolgálatára.</p>
                  <p>– És én magyar vagyok.</p>
                  <p>– Tudom.</p>
                  <p>– Ön világfi s lovagias.</p>
                  <p>– Az is ohajtok lenni.</p>
                  <p>– És én őszinte vagyok.</p>
                  <p>– Hiszem.</p>
                  <p>– Szereti ön a tréfát?</p>
                  <p>– Ha jó.</p>
                  <p>– S megbocsátja, ha ön rovására megy is.</p>
                  <p>– Azt leginkább szeretem.</p>
                  <p>– E szerint nem fog neheztelni…</p>
                  <p>– Miért?</p>
                  <p>– Hogy itt egy ártatlan tréfában becses nevét használám.</p>
                  <p>– No’s, no’s?</p>
                  <p>– Nálunk, uram, az egész világ delejes csodákkal van eltelve; én egy francziáról bámulatos dolgokat kezdék regélni. Egyhangulag neve után tudakozódának, nekem eszembe juta, hogy ma szerencsém volt, s nevét mondám… itt az egész világ mint csodatevőt nézi.</p>
                  <p>– Köszönöm, mond a franczia, hogy érdekessé tőn.</p>
                  <p>– Nem haragszik?</p>
                  <p>– Sőt ellenkezőleg.</p>
                  <p>– És nem fog elárulni? </p>
                  <p>– A világért sem. De…</p>
                  <p>– No’s?</p>
                  <p>– Egy nehézség van; a szóbanlevő dologhoz mitsem értek, ha kisérletet találnak kérni…?</p>
                  <p>– Engedjen.</p>
                  <p>– Igen, de…</p>
                  <p>– Mitsem tesz, ültessen le elébb bárkit, tegyen nehány vonást rajta, s aztán mondja: nincs vele delejes viszonyban; az elsőt én követendem, s ketten csodákat fogunk tenni.</p>
                  <p>Rivall jóizűt kaczaga, a tréfa tetszett neki.</p>
                  <p>Lantay közeledék feléjök, a beszédet hirtelen más térre vivék.</p>
                  <p>– Uram! szólitá meg udvariasan Lantay a francziát, kérésem van önhöz.</p>
                  <p>– Rendelkezzék velem.</p>
                  <p>– Különösnek találandja… előre is bocsánatot esdek, de nőm…</p>
                  <p>– Parancsol valamit?</p>
                  <p>– Kéreti önt, ne szegezze rá tekintetét, különben itt társaságban elalszik.</p>
                  <p>Vihary ajkaiba harapott.</p>
                  <p>– Melyik ön neje? kérdé Rivall.</p>
                  <p>Lantay megmutatá.</p>
                  <p>A franczián könnyü rángás volt észrevehető, mit midőn Lantayné látott, halovány arczát pillanatra gyönge pír színezé, mi őt még költőibbé tevé.</p>
                  <p>– Nyugtassa meg drága, szép nejét, mond Rivall, s vigye neki hódolatomat.</p>
                  <p>Lantay udvarias bók után távozék.</p>
                  <p>– Önnek ötlete sokat ér, kezdé Rivall Viharyhoz fordulva; a nélkül ez angyal figyelmét talán sohsem birtam volna. Becsületemre, szép, angyalszép!</p>
                  <p>E percztől fogva Rivall csak lopva tekintgete Lantaynéra, de pillantásaik mindannyiszor találkozának.</p>
                  <p>Az est vigan folyt.</p>
                  <p>A nőknek, valahánnyal csak Rivall tánczolt, történt valami baja: egyik elszédült, a másikat ájulás környezé, a harmadik szeme előtt a tárgyak elhomályosodtak, a negyedik roppant lefeszültséget érze, s a kinek tánczközben csak kezét érinté, az vagy rángást tapasztalt, vagy idegein futott át valami, s némelyeket hideg borzongata, másokat forróság lepe meg; szóval, sajátszerű érzés nélkül egy sem jött vele érintkezésbe.</p>
                  <p>Mit nem tesz a képzelődés!</p>
                  <p>Vihary ezeket a legkomolyabb kifejezéssel hallgatá, s álmélkodó szemeket meresztve, igazolólag rázta fejét; pedig a kaczajt alig birta elfojtani.</p>
                  <p>Lantayné roszúl lőn, s mielőtt a társaság eloszlott volna, görcsökben fekvék. E bajt sajátszerű álom követé. Tömérdek vizsgálat s utánnézés folytán kisütik, hogy ez – delejes álom.</p>
                  <p>A hir szárnyalt, az ismerősök seregestül sietének a beteghez, jóslatokat kicsikarni; de a szenvedő nem volt még azon fokra vive, hogy akár saját bajára írt, akár más kiváncsiságának eleget tudna mondani.</p>
                  <p>Rivall tehetségeit vevék igénybe, ő a beteghez kéretett.</p>
                  <p>Lantayné jóslá, hogy ő eljövend, s enyhítni fog kínain.</p>
                  <p>Rivall csakugyan eljött. </p>
                  <p>Hány nő irígylé az érdekes beteg állapotát! mindenki róla beszélt, mindenki sorsáról tudakozódék, a legnevezetesb látogatókat nyeré, s ágyánál elegans franczia salonférfi jelenhetett meg.</p>
                  <p>Rivallnak megragadó külseje volt: sima arcz, gondosan ápolt bajusz és szakál, égő, fekete szem, válláig leomló fényes haj, nyilt homlok, kissé rövid orr, mi az egész arcz öszhangzásához annyira illett; erős, de szabályos termet, utolsó divatu párisi öltözet, sok és édes beszéd, azonfölül franczia és gróf – irigylendő tulajdonok!!</p>
                  <p>És ez egyén szabadon közelíthete Lantaynéhoz… szerencsés beteg! a látogatókkal telt szobában azt sughatá Lantayné fülébe, mi neki tetszett… legszerencsésb beteg!!</p>
                  <p>– Holnap pontban öt órakor, sugá Rivall Lantayné fülébe. Ekkor a beteg arczán és mellén végig nehány vonást tőn, szemeit erősen rá mereszté, s rövid búcsu után távozék.</p>
                  <p>Másnap kiváncsi gyülekezet vevé körül Lantaynét.</p>
                  <p>Az érdekes beteg mindenkinek tudott valami meglepőt mondani, s mi egészséges korában hatás nélkül veszett volna el: most feltünő figyelmet ébreszte.</p>
                  <p>Közcsodálkozás és részvét tölté el a szobát.</p>
                  <p>Lantayné a legerősb kérdésostrom közepett felkiálta:</p>
                  <p>– Ah! ő aggódva jár fel s le;… most kalapot tesz, elhagyja szobáját… az utczán feltartóztatják, ő boszús…</p>
                  <p>– Kicsoda? </p>
                  <p>– Rivall… a fecsegőktől megszabadúl, kettőzött léptekkel siet.</p>
                  <p>Az óra ötöt üt.</p>
                  <p>– Ah! sohajtá egészen neki magasztosodva a szenvedő, most lép be a kapun… két, három lépcsőt ugrik át… érzem… hallom… ah! ez ő!</p>
                  <p>E pillanatban az ajtó nyilik, és Rivall megjelent.</p>
                  <p>Fejcsóválva néztek egymásra a jelenlevők, s nem maradt többé kétség, hogy mit Lantayné mondott vagy jósolt – csalhatlan.</p>
                  <p>Az ifjú a beteg üterére tapinta, nehány kérdést tőn, s homlokát összeredőzve nyilvánitá, miszerint a betegnek nyugalomra van szüksége.</p>
                  <p>Szó nélkül távozott mindenki, még a férj is.</p>
                  <p>Rivall háborítlanul gyakorolhatá műtéteit, s ezt kilencz nap óta lelkiisméretesen teljesité.</p>
                  <p>Egy szép reggelen neki hevűlt arczczal, lángoló szemekkel s remegő tagokkal Lantay beköszönt Viharynál.</p>
                  <p>– Uram! kezdé indulatosan Lantay, ön, vagy nem is ön, hanem az ön francziája… az rejtélyes egy ember.</p>
                  <p>– Ugy-e? mondottam.</p>
                  <p>– Mondotta? az ördögbe! dehogy mondotta!</p>
                  <p>– Csodákat tesz!…</p>
                  <p>– Igen? na mondja meg neki, ha még egyszer házamba teszi lábát, agyonlövöm.</p>
                  <p>– A ngos asszonyt nem gyógyitotta volna ki?</p>
                  <p>– Nőmet? hm, meglehet, azt kigyógyitá; de én kezdek roszúllenni.</p>
                  <p>– Hogyan?</p>
                  <p>– Csak ugy;… tapasztalék valamit, s nem ohajtok egészen meggyőződni; szóval, az a kalandor ne mutassa többé magát.</p>
                  <p>Vihary elnémult, sejteni kezdvén Lantay sejtelmeit.</p>
                  <p>Alig távozék Lantay; Rivall köszönte be e szókkal:</p>
                  <p>– Kedvesem, búcsuzni jövök.</p>
                  <p>– Mi történt?</p>
                  <p>– Pogyászim már a gőzösre advák, két óra mulva Konstantinápoly felé indulok.</p>
                  <p>– E rögtön elutazás?…</p>
                  <p>– Nyolcz nap mulva az ottani követségnél jelentenem kell magamat, új hivatalomat átveendő.</p>
                  <p>– Hála istennek!</p>
                  <p>– Ön örvend ennek?</p>
                  <p>– Igen, mert… mert egy fenyegetőző férj volt itt, és… szóval ön alkalmas időben utazik.</p>
                  <p>– Meglehet; hanem önnek ötlete felséges volt, nekem Pesten mennyei perczeket szerzett. – Ha valaha Párisba vetődik, törekvésem leend azokat viszonozni.</p>
                  <p>Elbúcsuztak.</p>
                  <p>Vihary, ha nem volt is lángész, hamar eltalálá, miért dicséré a franczia az ő rögtönzött hazudságát.</p>
               </div>
               <div type="div3" rend="P10">
                  <head>KÉT ESTÉLY.</head>
                  <p>Három ifju merengett a kandalló előtt.</p>
                  <p>Szirtesy Arthur, magas szőke; hátul egymásba fogott kezekkel állt, égő szivarának füstét eregetve.</p>
                  <p>Vizéry Jenő, karszékében lehető legkényelmesb ülést véve, mint valami kelet hőse chibukozott, nagy fekete szemeit a lángokba meresztvén.</p>
                  <p>A harmadik Hantay Oliver tábori széken ült, s térdeire könyökölve, arczát két tenyerébe rejté.</p>
                  <p>A kisérteties csöndet csak a tüz pattogása zavará</p>
                  <p>Az óra megkondul.</p>
                  <p>Oliver mintha megvillanyozták volna talpra ugrott.</p>
                  <p>– Nós? mond Arthur.</p>
                  <p>– Kilenczet ütött, nemde? – kérdé Oliver.</p>
                  <p>– Igen.</p>
                  <p>– Ugy isten veletek – búcsuzék Oliver s kalapját fejébe nyomta.</p>
                  <p>– Ugyan ne menj – szólamlék meg Jenő ülésében nagyot nyujtózva – ki látta ily veszett időben kalandozni?</p>
                  <p>– Maradj – biztatá Arthur. </p>
                  <p>– Lehetlen.</p>
                  <p>– Látunk még ma?</p>
                  <p>– Talán.</p>
                  <p>A három ifju kezet szorita.</p>
                  <p>Oliver feltünő alak volt; halovány dult arcza szenvedést, lángoló fekete szemei szenvedélyt, s komoly homlokán végig vonuló nehány barázda nyugtalan életet árulának el; sötét haja rendetlen fürtökkel árasztá idomos fejét. Öltözetében semmi keresettség, hanem annyi öszhangzás tünt ki, hogy más a legnagyobb gonddal sem képes ily könnyed pongyolát ennyi izléssel egybehozni. Egész lényén oly valami vonzó omlott el, hogy idegen szem futólag nem pillanthata rá, s egy második huzamos tekintet után a száj önkénytelen susogá: „érdekes alak!“</p>
                  <p>Oliver ajkai közé szivart gyujta, don Juan köpenyét balvállán keresztül veté, fejével üdvözletet billente, s elrohant.</p>
                  <p>– Kedvem volna követni – mond Jenő.</p>
                  <p>– Magam is tartok tőle, hogy dőreséget visz végbe. Sajnálom a fiut – jegyzé meg Arthur – de félek… mert egy idő óta hallgatag, elvonult és merengő.</p>
                  <p>– Szerelmes.</p>
                  <p>– Ez nem titok, most más forr agyában.</p>
                  <p>Mig a két társ igy tünődék, Oliver után a kapu becsukódott.</p>
                  <p>Mint Jenő megjegyzé, csakugyan veszett idő volt, az üvöltő szél tömegesen szórta Oliver szemei közé a havat; az utczák lámpái bádgyadt fényöket szük körbe rezegteték, s világuknál mindössze a repkedő hópihék villanának meg, de a gyalogosok kényelmére a kövezetig egy sugár sem hatott, a hideg velőig metszett.</p>
                  <p>Oliver a szél ellen küzdve nehány száz lépést tőn, azután bérkocsiba veté magát, s szállására hajtatott.</p>
                  <p>Inasa jelenté, hogy sürgetősen keresé valaki.</p>
                  <p>– Nő-e, vagy férfi?</p>
                  <p>– Férfi.</p>
                  <p>– Ifju-e vagy vén? – kérdezősködék, mialatt öltözetét salonival cserélé át.</p>
                  <p>– Középkoru, bajusztalan, valami tőkepénzes-, vagy kereskedőnek néze ki. Igen indulatos volt.</p>
                  <p>– Türelmetlen hitelező, várjon, mint várok én. Frakkot adj… kendőmre nehány csepp Ess bouquet, jól van – e közben kesztyüjét huzogatá, köpenyt vőn, zsebébe levélkét rejte, s a zivatarban ácsorgó bérkocsijához siete.</p>
                  <p>– Zrinyi utcza 17.</p>
                  <p>A kocsis leverte csizmájáról a havat, markába lehelt, a gyeplőt megrángatá, s fejét szügyébe vágva megindult.</p>
                  <p>Ridekyéknél válogatott társaság vala együtt.</p>
                  <p>Az asztalok teritvék, részint étkezéshez, s theához, a másik teremben kártyához, hol több egyén nemesen foglalkozék is már, többnyire koros férfiak.</p>
                  <p>A zongora el volt árasztva hangjegyekkel és zeneszerekkel.</p>
                  <p>A fényesen világitott tánczteremben elegans hölgyek s divatos ifjak enyelegtek. A mellékteremben zajos társalgás folyt.</p>
                  <p>– Nos, nem volt igazam – mond karpereczét igazgatva egyik urhölgy – ő nem jő el – s végszavainak nyomatékot adva, fénytelen szemeit Rojtynéra szegzé.</p>
                  <p>Rojtyné nemcsak a czélzást, de a tekintet fulánkit is érezvén, magán erőt vőn; arcza egykedvüen hideg maradt, s csak a kicsiny kezében görcsösen összegyürt battist kendő árulhatandná el kinos helyzetét.</p>
                  <p>– Hisz az természetes – tevé utána kárörvendve egy másik – ha a gaz csinyt elköveté, Pesten sem lehet!</p>
                  <p>– De ugy van – bizonyitá az iménti – hisz a hatóságnak föl van jelentve, férjem azonnal elbeszélte otthon, eddig nyomozás is történik.</p>
                  <p>Rojtyné egyetlen vonását sem változtatá.</p>
                  <p>Gizella, a kedves kis házikisasszony észrevétlen ült egy sarokban, a fönebbi beszélgetés alatt sokszor elhalaványult, mennykék szemeiből könycseppet törle, s bár mennyire törekvék ajkit mosolyra erőtetni, vonásinak vidor szinet adni, ki őt figyelé, aggályt, meghiusult reményt s keserü csalódást láta a vidorság fátyola alatt arczában. Ő még ifju volt nemének müvészetében haladt a tökélyig. Szerencséjére minden tekintet Rojtynéra volt szegezve, mi őt részvéte elárulásától megmenté.</p>
                  <p>– Itt van! – kiálta magáról megfeledkezve Gizella.</p>
                  <p>Rojtyné ajkiba harapott.</p>
                  <p>– Ez mégis szemtelenség! – susogák egymásnak a körben, s az egész társaság kérdőleg s csodálkozva nézett össze.</p>
                  <p>Hantay Oliver volt, ki a terembe lépett. Könnyed hajlongás után a társasághoz közeledék. Minden arczban kérdőjelt, minden szemben hideg gúnyt látott. Oliver egy lépést vissza tőn, magán végig néze, azután a társaságon s végre körül a teremben.</p>
                  <p>A perczig tartó néma jelenetet egy hang sem zavará.</p>
                  <p>– Tán valami tréfa van ellenem készülőben? – kezdé Oliver? ohajtom nagysádtok mulatságára jól üssön ki, s részemről, hacsak ügyetlenségem rontani nem fog, akaratom bizonyosan nem. A jó tréfát szeretem.</p>
                  <p>– A regényt is – ejté csipősen Rojtyné.</p>
                  <p>– Felette nagyon. Ha az ember magának tehetséget s pályát együtt választhatna regényiró szeretnék lenni. A zene gyönyörü, felizgatja a kedélyt, megragadja a lelket s azután elhangzik; a költemény ábrándokba ringat, vágyakat kelt, sohajokat csal ki a kebelből, s feledésbe megy. A regény, az egészen más; az ember lát egy alakot, vagy tájt, töri fejét, hol vagy mikor látta már, s azután jut eszébe, hogy Sue, Dumas, Balzac vagy másnak regényében; találkozik egy imádandó angyallal, öltözete, alakja, hangja s minden oly ismerős… honnan?… egyik vagy másik regényiró képzelődése hamarébb feltalálá őt. Nemde ugy van?</p>
                  <p>Semmi válasz.</p>
                  <p>Oliver uj társalgást kezde.</p>
                  <p>Megakadt.</p>
                  <p>– Nagysád – szóla Oliver Gízellához – nem kisértenők meg ama kettős dalt az ‚Alvajáróból‘ mellyet multkor sikerrel éneklénk.</p>
                  <p>– Nem vagyok ma hangomnál. </p>
                  <p>– Bocsánat megjegyzésemért, de én általános lehangoltságot tapasztalok.</p>
                  <p>– Nem reméltük, hogy ma szerencsénk legyen – intézé Oliverhez a házinő.</p>
                  <p>Oliver olly rángást tőn, mintha megvillanyozták volna, s szemeit kémlően körözve felelé:</p>
                  <p>– Ha jól emlékszem, nagysád egyszer mindenkorra szerencséltetett meghívni estélyeire…?</p>
                  <p>– Ön félreért. Mi azt hivők elutazott.</p>
                  <p>– Három nap faluztam, de a mai est igért élvei haza szólitának – szemei Rojtynéra estek. A czélzás érzéketlen pattant le róla.</p>
                  <p>Oliver iszonyu zavarba jött, miből sem beszélgetés, sem gyöngédség, sem véletlen ki nem segité.</p>
                  <p>Huzamos csend után a tánczteremben franczia négyest jelentének.</p>
                  <p>– Nagysád – kezdé Oliver Rojtynéhoz fordulva – a mult estélyen a mai első négyest nekem igéré.</p>
                  <p>– Meglehet, de sajnálom.. ma.. nem fogok tánczolni.</p>
                  <p>– Ez sok! – sohajtá Oliver s a tánczterembe rohant.</p>
                  <p>Minden szem rajta függött.</p>
                  <p>Oliver egy ablakmélyedésbe vonult – megőrültem – elmélkedék – vagy a világ bolond?… én nem értem. Hol a társaság lelke valék, ott ma megakasztom a beszélgetést; egyiket felszólitom énekre, megtagadja; a másikat tánczra kérem s kosarat kapok; a rám szegzett szemek fullánkot lövelnek, a hozzám intézett szavak csipősek… végire kell járnom.</p>
                  <p>A táncz javában folyt, s Oliver mindinkább elmélkedésibe mélyedt. Valaki elsurrant mellette, utána tekintett, Rojtyné volt. Oliver határozottan követé.</p>
                  <p>– Nagysád – kezdé a nőt elérve – szóm van kegyeddel.</p>
                  <p>– Nem.</p>
                  <p>– A zongorán a ‚Puritaner‘ hangjegyek első lapjába kegyed számára levelkét rejték.</p>
                  <p>– Vegye vissza.</p>
                  <p>– De Emilia!?</p>
                  <p>– Vegye vissza, különben más találandja ott.</p>
                  <p>– Hallgasson hát meg.</p>
                  <p>– Soha!</p>
                  <p>– Mit jelentsen mind ez?</p>
                  <p>– Azt, hogy egy ifjunak a könnyelmüséget meg lehet bocsátani, de alacsonyságot soha.</p>
                  <p>– Emilia!</p>
                  <p>– Ez utolsó szavam, mi soh’ sem ismertük egymást. Holnap visszavárom leveleimet, isten önnel.</p>
                  <p>Oliver szoborrá lőn; szemeit a távozó után mereszté, a nélkül hogy őt látta volna; az alakok, a gyertyafény, kárpitok és tükrök szemei előtt összeolvadtak, a zenehangok, beszéd s tánczolók csoszogása borzasztó zagyvaként támadák meg füleit. Erejét és öntudatát vesztve támaszkodék a falhoz.</p>
                  <p>Kinos helyzete sokáig tarthata, mert midőn eszméletét visszanyeré, a társaság az étteremben volt. Kalapját kezébe ragadá s el vala menendő.</p>
                  <p>Gizellával találkozék.</p>
                  <p>– Ön távozik? – kérdé részvevő hangon a lányka.</p>
                  <p>– Hát több gúnyt s megalázást is türjek még? </p>
                  <p>– Én igen sokat sirtam.</p>
                  <p>– Kegyed sirt? hát kegyedet is bántják?</p>
                  <p>– Oh nem!</p>
                  <p>– De hát mi ez? mi van itt? mi történt velem?</p>
                  <p>– Ah ön! önről igen rosz dolgokat beszéltek épen jötte előtt.</p>
                  <p>– És mindenki elhivé?</p>
                  <p>– Csak én nem – mond Gizella oly gyöngéd, oly érzésteli hangon, hogy Oliver egész ujjá születve akart válaszolni, de késő volt, Gizella eltünt.</p>
                  <p>– De hát mit beszélhettek? kinek vétettem? – tanakodék Oliver, s gondolatokba mélyedve érkezék kocsijához – ő sirt, s csak ő nem hivé, e két mondást ismételve csapta be a batárd ajtaját!</p>
                  <p>Szirtesy Arthur és Vezéry Jenő még együtt valának, midőn Oliver lankadtan hozzájok betántorga.</p>
                  <p>– Mi lelt?</p>
                  <p>– Alig ismerek rád – kiáltá egyszerre a két társ.</p>
                  <p>– És én alig ismerek magamra. Pfui! pfui! nyomoru világ!</p>
                  <p>– Mi történt?</p>
                  <p>– Mi? az arczok megfagytak, a szivek elzárkozának, az ajkak elnémultak, s a szemekbe ellenem irányzott gyilkok lopóztak.</p>
                  <p>– Miért?</p>
                  <p>– Hát tudom én, mert valakinek tetszett rólam valami gazságot koholni. Azon kérem az istent, hogy az a valaki férfi legyen, ő meg fog halni, ő vagy én, arra esküszöm.</p>
                  <p>– Hát nem tudod hogy ki?</p>
                  <p>– Vagy mivel rágalmaza? </p>
                  <p>– Semmit. Ti nem tesztek fel rólam alacsonyságot ugy-e? – kérdé Oliver barátait – ti bizonyság nélkül nem itéltek el, mint a többi világ?</p>
                  <p>– Őszinte barátságunkról csak meggyőződhettél.</p>
                  <p>– Kérlek hát – mond Oliver – járjatok el dolgomba, fürkésszetek ki mindent; hol, ki és mivel vádolnak? nem mutatom magamat addig sehol, mig oly tisztán nem jelenhetek meg, mint minőnek magamat érzem. Kezetekbe teszem le ügyemet.</p>
                  <p>– Bizhatsz bennünk – mond Szirtesy.</p>
                  <p>– Saját ügyembe sem fognék buzgóbb lenni – tevé utána Vezéry.</p>
                  <p>Oliver forrón szoritá meg mindkettejök kezeit, s kékült ajkai alatt hófehér fogai vaczogtak, midőn ‚jó éjt‘ kivánva távozék.</p>
                  <p>Több aggály, s nagyobb küzdelmek közt ez életben hajnal még rá nem derült.</p>
                  <p>A sok gond a testet elfárasztá s a lelk et kimerité fáradtan csuká szemeit alvásra, midőn legénye betoppant e szókkal:</p>
                  <p>– A tegnapi ur ismét itt van.</p>
                  <p>– Küld el, vagy bocsásd be, hadd látom mit akar.</p>
                  <p>Két percz mulva egy kiaszott alak állt Oliver előtt.</p>
                  <p>– Miben szolgálhatok – kérdé Oliver, miután szemeivel az idegent tetőtül talpig méré.</p>
                  <p>– Négy szem közti beszédet kérnék.</p>
                  <p>Oliver legényének távozást inte, s az idegent ujra végig nézé.</p>
                  <p>– Nem emlékszem, hogy valaha lett volna szerencsém. </p>
                  <p>– Ön Hantay Oliver?</p>
                  <p>– Igen uram, csak röviden, mert álmatlan éjem volt.</p>
                  <p>– Én Weiszer Tivadar vagyok.</p>
                  <p>– Nos?</p>
                  <p>– Ön meg sem ütközik?</p>
                  <p>– Kiváncsivá tesz.</p>
                  <p>– Ön tegnapelőtt a bálból megszökteté nőmet, s elrablá huszezres ékszereit.</p>
                  <p>Oliver meglepetés és gondolkozás nélkül ugrott fel fekvéséből, Weiszert torkon ragadá s bőszülten kiáltott:</p>
                  <p>– Szerencsétlen! hát ön az kit meg kell ölnöm?</p>
                  <p>Weiszer egész testében remegni kezdett, s darab idő után kétségbeesetten mondá:</p>
                  <p>– A hatóság jól tudja hogy ide jöttem, ha ön életem ellen tesz kisérletet, bünét csak sulyosbitani fogja. Bocsásson.</p>
                  <p>– Halált esküvém fejére annak, ki hirnevemet elrablá. Tud ön vivni.</p>
                  <p>– Én csak gyapjut tudok választani, s ha valaki személyemben vagy tulajdonomban megsért, elég biztositékot találok a hatóságnál. Csináljon nőmmel a mit akar, de a huszezres ékszert visszakövetelem.</p>
                  <p>– Bolondok házából menekültél ki, te uzsorás! vagy engem akarsz bolonddá tenni?</p>
                  <p>– Félre a tettetéssel, én csalhatlan bizonyitványokkal birok.</p>
                  <p>– Mire, és minő bizonyitványokkal bir? Halljam hát, nyugodt leszek.</p>
                  <p>– Nőm megszökött. </p>
                  <p>– S nálam keresi, ki azt sem tudom, hogy nézett ki ön neje?</p>
                  <p>– Még pedig bálból, hova is tömérdek drága ékszereket halmozott magára.</p>
                  <p>– Hát adtam-e okot valaha valakinek elveszett ékszereit nálam keresni? ez mégis sok!</p>
                  <p>– És e levél – mond Weiszer egy beirt lapot tartva Oliver elébe – mit szól ehez?</p>
                  <p>– Ismeretlen irás.</p>
                  <p>– A név? – folytatá Weiszer az aláirásra mutatva.</p>
                  <p>– Hantay Oliver, saját nevem, szeretném a tartalmat hallani.</p>
                  <p>Weiszer olvasni kezde, mint következik:</p>
                  <p>„Drága szép Váli! Utolsó levele mélyen sebzi lelkemet. Hát én vagyok oka, hogy annyi szív s oly érzelem mellett csak a levelezésnél maradhatánk; önre otromba férje, s rám a világ vigyáz. Ma szakadjon vége mindezeknek. Ön a nőegyleti bálban szép, az imádásig szép volt, – igen – dörmöge közbe Weiszer, – az öt sor keleti gyöngy, a gyémánt csat, smaragdos karpereczek és egyéb arany készletek…</p>
                  <p>– Tovább, tovább türelmetlenkedett Oliver.</p>
                  <p>– Szép volt – ismétlé Weiszer, s tovább olvasott:</p>
                  <p>„Vonásról vonásra, az utolsó gombostűig igy ohajtom ma az álarczos vigalomban látni. Én málta jelmezben leszek, bő köpenyem alatt a rendjel kék szalagon fog fügni. Nagy terveket forralok, a többit a viszontlátásnál. Imádója Hantay Oliver.“</p>
                  <p>– Szirtesy barátomat kéretem ide e perczben.</p>
                  <p>Az inas távozott. </p>
                  <p>– Nos uram? – kérdé Weiszer.</p>
                  <p>– Valaki gyalázatosan visszaélt nevemmel, hogy engem becsületemtől, önt pedig nejétől vagy ékszereitől rabolja meg. Ne féljen, már nem akarom önt megölni, foglaljon helyet.</p>
                  <p>Nehány percz mulva Szirtesy Vezéryvel karöltve rontának be az ajtón.</p>
                  <p>– Mi baj? – kérdék egyszerre.</p>
                  <p>– Értem már az irányombani viselet okát a tegnapi estélyen. Matassa kérem a levelet. Elébb, ismeritek irásomat?</p>
                  <p>– Vonásról vonásra.</p>
                  <p>– Nézzétek most, mit azon ur mutat.</p>
                  <p>Szirtesy és Vezéry felkaczagának.</p>
                  <p>– A dolog – mond Oliver – nem egészen nevetséges. A kalandor még közel lehet, kérlek, szépen kérlek, tegyetek valamit nyomozására.</p>
                  <p>– Magam indulok Bécs felé – mond Szirtesy.</p>
                  <p>– Egy óra mulva uton leszek az alföldre – kiáltá Vezéry.</p>
                  <p>– Ezt vártam tőletek. Az ég hordjon szerencsésen, – ezzel búcsut vettek egymástól.</p>
                  <p>Weiszer is kissé nyugodtabban távozott, látván hogy ékszerei feltalálása többeket is érdekel.</p>
                  <p>Oliver egy szekrénykéből leveleket vön elő, könyes szemekkel vetett mindenikbe egy búcsupillantást. Néha tenyerére fekteté fejét s a leélt szép idők emlékébe látszott merengni; egy sohaj kebléből, s az előtte nyitva volt levelke is szépen össze lön hajtva. A lapok közé nehány gyöngéd emléket is sorozott, azután boritékba zárá, czimet irt rá, s legényének adá, e szókkal: </p>
                  <p>– Rojtyné nagyságának személyesen.</p>
                  <p>– Értem.</p>
                  <p>– Válaszra nem kell várnod.</p>
                  <p>Az inas távozott.</p>
                  <p>– E viszonyt felbontanom fáj – susogá magában Oliver – de ő akará, hát legyen. Emlékét szivemből száműzöm. – Alig hangzának el szavai, s lelkében egy uj kép merült fel, Gizella szende arcza. Ott lebegett előtte egy ártatlan lányka minden kellemeivel; látta könnyes szemeit, bus vonásait, s hallani vélte most is e szókat: sokat sirtam, „csak én nem hivém.“ Oliver ábrándokba sülyedt, keble a tiszta szerelem érzelmire nyilt meg, szive Gizella felé dobogott, sohaji arra szálltak, s ő átszellemülve érzé magát. Egyszerre feje megnehezült, tagjai ellankadtak, s tetőtül talpig hideg borzongatá.</p>
                  <p>A mult éji meghűlés, sok ingerültség s izgatottság őt lázba ejték; a roham nőttön nőtt; délfelé Oliver eszmélet nélkül feküdt.</p>
                  <p>Hatod napra jobban lőn.</p>
                  <p>– Egy levél vár ngodra – mond az inas.</p>
                  <p>– S egyéb semmi? – kérdé Oliver – senki sem tudakozódék utánam, vagy egészségemről? –</p>
                  <p>– Senki</p>
                  <p>– Lássam a levelet.</p>
                  <p>Mig az inas távozott, Oliver fájdalmasan sohajtá:</p>
                  <p>– Senki! tehát feledve vagyok, vagy megvetve – az átnyujtott levélre pillanta – női irás, és nem Rojtynéé. Mikor érkezett?</p>
                  <p>– Ma.</p>
                  <p>– Lássam – ezzel felbontá – semmi aláirás.</p>
                  <p>„Oliver! – igy hangzott a levél – ön sokat szenvede, vagy tán szenved, mert nem mindennapi fájdalom lehet, mi szilárd férfit ágyba sujt. Mi engem leginkább aggaszt, az hogy ön részvét és vigasz nélkül van hagyva. Ah mint szánom önt! ha szenvedésin enyhit azon tudat, hogy van egy lény, ki az óra minden perczeiben önre gondol, van egy kebel, mely önt tisztának vallja, s van egy.. sziv.. mely… mely ön iránt forró barátságot érez, ugy tudja meg, hogy sorsa engem véghetlen érdekel, hogy az ön szenvedései lelkemet nem hagyják érintetlen. Isten önnel.</p>
                  <p>– Ismerlek vigasztaló angyal! nincs szükségem nevedre, lelkedet látom soraidban. Feledjen, vagy vessen meg a világ, mit törődöm én vele, az én világom ezentul csak ő!</p>
                  <p>E levél gyógyszer volt beteg lelkének, egész felvidult, mi javuló lázállapotára is kedvező befolyást idéze elő.</p>
                  <p>Szirtesy megérkezék.</p>
                  <p>– A patvarba! – kiáltá Oliver kezét erősen megrázva – te beteg vagy?</p>
                  <p>– Elválásunk óta.</p>
                  <p>– Weiszer künn van, bocsánatot jő kérni.</p>
                  <p>– Nos!</p>
                  <p>– A jó madár lépre került. Pozsonyban a ficzkó pénzét elkártyázván, a karpereczeket elzálogitá. Ez nyomba vezetett.</p>
                  <p>– S ki volt?</p>
                  <p>– Kártyahős.</p>
                  <p>– Vezesd be Weiszert s aztán beszélj.</p>
                  <p>Weiszer tömérdek hajlongás, s ezer bocsánatesdés közt vőn helyet.</p>
                  <p>– Barátom! – kezdé Szirtesy – te különös módon vegyültél e kalandba. Weiszerné asszonyság bizalmas barátnéjának egyszer nyilvánitá, hogy nekie igen tettszel, s ha valaki hát te, rá nézve veszélyes lehetnél. A bizalmas barátné elbeszélé férjének, az alkalmilag másnak mondá el, hol történetesen a regény hőse Hendey is jelen volt. Weiszerné érzelemmel s magasztos szerelemmel telt levelet kapott neved aláirásával… azután egy másodikat, a nő ellágyult s válaszola, e percztől gyöngéd levelezés keletkezék köztük. Az utolsó levelet ismerjük, eredményét szinte.</p>
                  <p>Most jő a dolog komoly oldala. Hendey a nőt megszökteté. Éj volt, az uralgó sötétség egy vonást sem engede megkülönböztetni. A máltai álzott a nővel jó mértföldet haladhata, midőn a nő lankadtan veté magát a hintó szögletébe.</p>
                  <p>– Angyalom! – mond a férfi – karpereczeid kényelmetlenek, s nyakgyöngyeidet elhullathatnád add ide, elteszem.</p>
                  <p>– Viseld gondját – viszonzá a nő, s ékszereitől megvált, azokat lovagjára bizván. Nehány percz mulva elaludt. Felébredésekor roppant rémülésére se lovag se ékszer nem volt látható. Szegény elhagyatott nő zajt ütni nem mert, s könnyelmü lépése érzetében kétségbeesett. Igy találám őt. Kétszeresen sieték most a tettes után. Pozsonyba érkezvén, első gondom volt az ötvösöket összejárni, rövid idő alatt két karperecznek, s huszonnégy órával később a kalandornak is nyomában valék. Tegnapelőtt elfogatott, s legfeljebb holnap őrizet mellett Pestre kisértetik.</p>
                  <p>Most mindent tudtok.</p>
                  <p>Oliver nevetve szoritá meg Szirtesy kezét.</p>
                  <p>Weiszer keserün rázta fejét. </p>
                  <p>– No lássa – enyelge Oliver – Weiszer ur, nemcsak ékszerei, de neje is megkerült.</p>
                  <p>– Elég baj az.</p>
                  <p>– Hogyan?</p>
                  <p>– Igen – javitá ki Weiszer – hogy ily tévuton volt.</p>
                  <p>– Neje – mond Szirtesy – csak tévedni akart, tehát komolyabb fellépéstől óvja magát; korholást mindenesetre megérdemel, de többet nem, mert szegény sokat szenvedett.</p>
                  <p>Weiszer egész neki lágyulva kezdé:</p>
                  <p>– De hát miért szenvedett, miért okozá magának e szenvedést, isten látja lelkemet én sajnálom, de nem tehetek róla.</p>
                  <p>– Vigasztalja.</p>
                  <p>– Majd megkisértem. Ezer bocsánat uraim, becsületemre nem vagyok oka – s ép oly hajlongások közt mint jött, távozott.</p>
                  <p>– Ez nem kezd válópert – jegyzé meg Oliver.</p>
                  <p>– Neje igen gazdag, s ez mint börzehős, örvend ha az nem hagyja el. Fogadni mernék, egy hangot sem szóland otthon.</p>
                  <p>– A kalandon, s Weiszer házi boldogságán sokáig kaczagott a két ifju.</p>
                  <p>Az esemény villámszárnyakon futá be az ismerős köröket. Mindenki kezdé magát Oliver egészsége iránt érdekelni; egyik látogató a másikat éré, de ő csak keveset fogada el, bérruhás szolgák kérdezősködének hogyléte felől. Rojtyné látogató jegyet külde, s inasa gyakran jött tudósitásért.</p>
                  <p>Oliver kicsinylő mosollyal, s később egykedvűen vevé az egészet. </p>
                  <p>Negyednap képes volt szobáját elhagyni. Első látogatását Ridekyéknél tevé.</p>
                  <p>Gizella zongoráján egy felséges ábrándot játszék, midőn Oliver benyitott.</p>
                  <p>Oliver észrevétlen állt a működő megé, s bevárta mig a kedves kéz utolsó ütést tőn a billentyűkre.</p>
                  <p>– Felséges!</p>
                  <p>– Gizella a hangra rémültten szökkent fel helyéből.</p>
                  <p>– Ah Oliver! – kiáltá elragadtatva, de csak hamar összeszedve magát, zavarral mondá – Hantay ur!</p>
                  <p>Oliver megragadá Gizella kezét, s mélyen tekinte szemébe. A kezet kezében reszketni érzé.</p>
                  <p>– Üdvezlem önt – kezdé szünet után a lányka, s alig birt hangjának annyi erőt adni, hogy hallhatóvá tegye – örvendek felüdülésén.</p>
                  <p>– Hantay ur! uj hangjegyeim érkeztek, nem kisérlünk meg belőlük vagy egyet!</p>
                  <p>– Engedje elébb elmondanom, mikép e sziv, e lélek egész betegségem alatt egyetlen tárgygyal foglalkozék, s e tárgy kegyed volt; engedje elébb elmondanom, hogy részvéte sulyos helyzetemet áldottá tevé; engedje elébb elmondanom, hogy alig vártam a perczet, melyben kegyednek kijelentsem, miszerint imádom.</p>
                  <p>Gizella nem tudott válaszolni, arczában gyönyörü vegyülete volt a zavar és boldogságnak; szemeit lopva Oliverre emelé, s ismét elkapva nyugtalan forgatá; egész testében remegett.</p>
                  <p>Gizella kezét Oliver kezéből kikapva, anyja elébe siete, s mig Oliver üdvezletét végzé, Gizella lángoló arczát anyja keblére rejtve zokogott.</p>
                  <p>– Miként fejtsem meg ezt? – kérdé komolyan Ridekyné.</p>
                  <p>– Boldog vagyok! – sohajtá Gizella.</p>
                  <p>– Nagysád! – kezdé Oliver – hallgasson meg. Legszentebb vágyam Gizellát boldoggá tenni. Nyolcz nap előtt nagybátyám csinos jószágrészt ada át, azon kikötéssel, hogy házasodjan. Leánya kezeért esengek.</p>
                  <p>– De oly hirtelen.</p>
                  <p>– Ismerem szép lelkét, kitanultam vonzalmát…</p>
                  <p>– De leányom? – esék szavába Ridekyné.</p>
                  <p>– Én is – rebegé töredezett hangon Gizella.</p>
                  <p>– Örvendek rajta gyermekim.</p>
                  <p>Gizella forró csókokkal halmozá el anyja kezét.</p>
                  <p>– Kérném – mond Oliver hálásan csókolva meg Ridekyné kezét – hogy holnaptól fogva mint Gizella kijelentett jegyese járhassak a házhoz.</p>
                  <p>– Mindent oly sebesen!</p>
                  <p>– Nem szeretném a boldogságot késleltetni.</p>
                  <p>Ridekyéknél ismét fényes estély volt; ugyanazon társaság, ugyanazon termek, ugyanazon beszédtárgy, mely a multkor, és mégis mennyi ellentét! az arczok derültebbek, a szemek mosolygók, s a kifejezések válogatottak valának. Azon ajkak, melyek Olivert a multkor szemtelennek vallák, ma dicséretében fáradtak ki.</p>
                  <p>Rojtyné öltözetében, mozdulataiban, beszédében és szemeiben kaczérsága egész müvészetét felhasználá… Nem hagyott kisérletlen semmi alkalmat Oliverrel találkozhatni, tekintetével annak szemeit keresé, hogy intéssel adhasson neki jelt… hasztalan… szegény nő, egész belehalaványult.</p>
                  <p>Gizella egyszerű, de izletes öltözetében lépett a körbe.</p>
                  <p>Ridekyné ünnepélyes arczot öltve, leányát mint Hantay Oliver aráját mutatá be.</p>
                  <p>Közcsodálkozás, üdvezlet és szerencsekivánás.</p>
                  <p>Rojtyné a hallottakra fájdalmasan sziszege.</p>
                  <p>Olivert Rojtyné egy félreeső teremben fájdalmas hangon szólitá meg:</p>
                  <p>– Hálátlan! kiméletesb lehetett volna.</p>
                  <p>– Mi soh’ sem ismertük egymást – viszonzá Oliver, s illedelmes bókkal távozék.</p>
                  <p>Rojtyné egy rángást tőn, kezei közt valami recscsent, leküzdhetlen boszújának a legyező lőn áldozata.</p>
                  <p>Oliver késő éjjel barátait Arthurt és Jenőt felkeresvén, a kandallónál thea mellett találá.</p>
                  <p>– Ma egész más kifejezéssel jösz az estélyről, mint a multkor – kiáltá az érkező elébe Jenő.</p>
                  <p>– Mert a mult estélyen csaknem termeikből kiűztek.</p>
                  <p>– S a main? – kérdé Arthur.</p>
                  <p>– A main család tagjává nyilvánitattam.</p>
               </div>
               <div type="div3" rend="P10">
                  <head>RÖGESZME.</head>
                  <p>Reggelimet végzém.</p>
                  <p>Ajtóm nagy robajjal megnyilik, s Ernő tárt karokkal rohant keblemre.</p>
                  <p>Ernőt fél év óta nem láttam. Együtt tanulóskodtunk, társaink elválhatlanoknak neveztek, mi igazán is szeretők egymást; a gyermekkori barátságot a későbbi életbe is átvittük, s mi oly ritka máig őszintén élvezzük egymás örömeit, s fájdalmink közösek.</p>
                  <p>– Nem érdemled az ölelést – dorgálám Ernőt – fél évig magadról mit sem tudatni.</p>
                  <p>– Még pedig minő fél év? azóta megnőszültem.</p>
                  <p>Kérdőleg tekinték rá.</p>
                  <p>– Szemeidből olvasom – folytatá Ernő – te neheztelsz, hogy tudtod nélkül cselekvém? méltán, ha nőszülésem mindennapi és közönséges volna, de az kalandszerü, az rendkivüli és gyászos.</p>
                  <p>Én kővé merevültem.</p>
                  <p>Ernő szomorun mosolygott.</p>
                  <p>– Nem értelek – mondám.</p>
                  <p>– Az nehéz is volna – viszonzá ő. </p>
                  <p>Ez alatt theát késziték, s miután mindketten casadores szivarra gyujtánk, párolgó csészéinkhez ültünk.</p>
                  <p>– Mit neked elmondandok – kezdé Ernő – felette rendkivüli, előttem most is mint álom tünik fel.</p>
                  <p>– Kiváncsivá teszesz.</p>
                  <p>– Történetem egyetlen a maga nemében.</p>
                  <p>– Tán a középkor lovagjait játszád, s raboltad nődet.</p>
                  <p>– Oh! nem, – viszonzá Ernő, s szomorun rázta fejét.</p>
                  <p>– Vagy otthon, valami nagybátyai gondnokszámadásokat azzal fejeztél be, hogy leányát nőül vevéd?</p>
                  <p>Ernő tagadólag válaszolt.</p>
                  <p>– Valakit a hullámok árjaiból, vagy a lángok közől mentél meg?</p>
                  <p>– Nem, oh nem!</p>
                  <p>– Tehát nem is találom ki, elsorolt eseteim regényekben s szinmüvekben rendesek ugyan, de az életben rendkivüliek.</p>
                  <p>– Történetem ugy az életben, mint a regényekben is rendkivüli – e szavak után szemei könyekkel teltek meg.</p>
                  <p>Részvéttel nyujtám felé kezeimet.</p>
                  <p>– Te nem érthetsz – mondá ő.</p>
                  <p>– Értelek – viszonzám – csalatkozál nődben.</p>
                  <p>– Nőm angyal.</p>
                  <p>– Folytasd csak, de –</p>
                  <p>– Semmi, de – én őt szeretem lángoló keblem hevével, szeretem azon érzéssel, minő ereim legtisztább forrásából szakadhat; szeretem azon magasztaltsággal, minőt csak phantasiám teremthet; szeretem, mert szép és jó, művelt és lelkes.</p>
                  <p>– Mi hát az – kérdém – mi szavaidnak reszketegséget ad, mi szemeidbe könyet idéz s arczodat elhalaványitja?</p>
                  <p>– Az egy borzasztó eset.</p>
                  <p>– Elrémitesz.</p>
                  <p>– Tölts csészémbe s halld:</p>
                  <p>– Fél éve, hogy tőled elbúcsuzám, szülőföldemre utazandó.</p>
                  <p>Ott, hol a Maros óriás hegyek közé szoritva, tekervényes medrében zajosan hömpölyg Magyarország felé, a leomló csermelyek, zuhatagok s vizomlások ezreit ragadva magával; ott, hol a táj regényességétől elragadtatva, az ember feledi a vészt, mely perczenként fenyegeti, midőn a hegyoldalba vágott keskeny uton halad, s feje felett egy-egy leomlani készülő kopár szikla meredez ki, a másik oldalon pedig iszonyu mélységben a Maros vize zajlik, ott utazám, s mig szemeim a kies vidék változatos szépségein legeltek, keblemet a honvágy s barátim utáni epedés tölté el. Életemben a természet kellemei iránt fogékonyabb nem valék; voltak perczek, midőn csodálkozva kiálték fel, s voltak megint, midőn könyes szemekkel tekinték körül.</p>
                  <p>Egy elragadó ponthoz érkezvén, kocsimat megállitám s leszálltam.</p>
                  <p>A látvány tündéri volt!</p>
                  <p>A hegyek lánczolata koszorut képezett, tövében a vetés zöldelt, feljebb sürű erdő sötétlett, s tetejében itt-ott kopár ormok büszkélkedtek. A völgyben egyes házak, templomok, s félig a hegyekre fektetett falvak látszottak. A kies völgyet a Maros folyam kigyózó alakban hasitá ketté.</p>
                  <p>A kocsit előre küldém s én gondolatimba mélyedve gyalogolni kezdék.</p>
                  <p>Két órai merengés után tagjaimat meredezni érzém, s hideg borzongás fogott el, ismét kocsira ültem, de alig nehány percz mulva oly láz vőn elő, hogy tovább utazni képtelen valék.</p>
                  <p>Az első faluban kedves külsejü uri lakot pillanték meg.</p>
                  <p>– Oda hajts! – kiáltám kocsisomra.</p>
                  <p>Ő engedelmeskedett.</p>
                  <p>Egy mogorva inas fogadott.</p>
                  <p>– Hol van urad? – didergém.</p>
                  <p>A szolga körültekintett.</p>
                  <p>Kérdésemet ismétlém, s fogaim vaczogtak.</p>
                  <p>– Úram?… a teins ur…?… ő… ő nehezen lesz itthon.</p>
                  <p>– Mindegy, elnézéssel lesz viseletem iránt, de tovább nem utazhatom, e helység közelében lázt kaptam, kérlek készits egy ágyat, mig bajomat kiheverem.</p>
                  <p>Nem tudom szemeim kápráztak-e, de nekem ugy rémlett, hogy az inas elhalványult, s midőn segitségemre karját nyujtá, kezét jobban érzém reszketni, mint a magamét.</p>
                  <p>Alig érkezénk szobába, s külről kiabálni hallám: Lovat, gyorsan lovat nyergeljetek!</p>
                  <p>Mig fekhelyem elrendezteték, az ablakhoz léptem.</p>
                  <p>A kapun egy lovas vágtatott ki, a mennyire látnom lehetett, egy aszott halovány ifju volt.</p>
                  <p>– Ki az? – kérdém az inast.</p>
                  <p>– Uram – sohajtá sokat jelentő kifejezéssel. </p>
                  <p>Nehány percz mulva öntudatlan a legnagyobb lázrohamban feküdtem.</p>
                  <p>Emlékszem, egyszer kezemet érinteni érzém, s füleimet tiszta esengésü női hang üté meg.</p>
                  <p>– Nos orvos ur?</p>
                  <p>– Veszélyes – mond egy férfi hang – már inlázba ment át.</p>
                  <p>– Ah! minő szerencsétlenség: – sohajtá a nő – szegény bátyám!</p>
                  <p>Szerettem volna a nőt látni, de nem volt erőm szemeimet megnyitni.</p>
                  <p>Rohamaimban a legirtózatosb képzeletek gyötörtek. Láttam ama halovány ifjut mint vámpyrt felém közeledni, érzém, miként szivja véremet; hallám a tiszta csengésü női hangot, keblemre szólitám, karjaimat kitártam felé, s egyszerre undok boszorkányt öleltem, ekkor lidérczek álltak elő s tagjaimat szaggatni kezdék.</p>
                  <p>Betegségem irtózatos volt!</p>
                  <p>Majd szeretteimet láttam vizbe fuldokolni, majd a ház csapott fejem felett lángokba, s midőn menekülni akarék, ajtó s ablak zárva volt, s a boltozat recsegve szakadt rám. Máskor virányosban sétálék, az első rózsa, melyhez nyultam, kigyóvá vált, a másik utána, a harmadik is, végre valamennyi sziszegve mereszté felém fulánkját, lábaim alatt a fű mozogni kezdett, lepillanték, az is mind kigyó volt; futni akartam, mögöttem a föld elenyészett, s a pokol égető lángjai kezdtek felcsapkodni; láttam az elkárhozottak lelkeit.</p>
                  <p>Elkábulok bele most is, ha visszaemlékszem rémes álmaimra. </p>
                  <p>– És e kinok három hónapig tartottak.</p>
                  <p>Egyszer ismét beszédet hallék, amaz ismerős két hangot, s most ugy rémlett, hogy csak tegnap hallám, pedig mint később értesültem, három havi időköz folyt le azóta.</p>
                  <p>– Meg van mentve – mond a férfi.</p>
                  <p>– Hála neked istenem; – sohajtá a nő – ezzel tán szegény bátyám állapota is enyhülni fog.</p>
                  <p>E naptól fogva gyakran hallám a beszélgetést.</p>
                  <p>Hogy irjam le meglepetésemet, midőn szemeimet megnyitván, ágyam mellett egy angyalszép nőt pillanték meg. Mozdulatot akarék tenni, egyetlen tagomat sem birtam; fel szerettem volna kiáltani, nem volt erőm. Szemeim becsukódtak és most álmom szelid és tündéri lőn.</p>
                  <p>Napok multak, s ama nőt naponként láttam, egészségem lassanként vissza kezdém nyerni. Már beszéltem is.</p>
                  <p>Orvosom elmondá, mily hosszas beteg valék, s mennyit köszönhetek Póli kisasszonynak.</p>
                  <p>Tehát Póli és kisasszony!</p>
                  <p>Alig vártam a perczet, midőn ismét láthatom.</p>
                  <p>Az ajtó megnyilt, s annyi idő után először érzém szivemet dobogni.</p>
                  <p>Póli ágyamhoz lépett.</p>
                  <p>Én kezét szikkadt ajkimhoz vonám.</p>
                  <p>Ő mosolygott.</p>
                  <p>– Isten után – kezdém – önnek s orvos urnak köszönhetem éltemet.</p>
                  <p>– Csak maradjon még nyugodtan ajánlá ő.</p>
                  <p>Az orvos hasonlót inte. </p>
                  <p>Engedelmeskedém, de lelkem többé nem maradhata nyugodt.</p>
                  <p>Minél többször láttam Pólit, annál inkább érzém, hogy szeretem.</p>
                  <p>Napjaim azon része, melyben őt nem láthatám, végtelenre nyult.</p>
                  <p>Szép őszi idő volt, a nap sugarai a sárguló faleveleket megaranyzá.</p>
                  <p>Én ablaknál nézém a hanyatló természetet.</p>
                  <p>Orvosom e szókkal vőn búcsut:</p>
                  <p>– Ha holnap is ily kedvező tiszta idő leend, fél órai sétát tehet a kertben.</p>
                  <p>Gyermekéveimben a husvéti köntösnek jobban nem örvendék.</p>
                  <p>Póli a legnagyobb részvéttel tekinté örömömet.</p>
                  <p>Ketten maradánk.</p>
                  <p>Hosszu szünet után gyöngéden nyultam keze után.</p>
                  <p>– Nagysád! – kezdém – isten jutalmazza meg jóságát, kegyed nélkül tán elvesztem volna.</p>
                  <p>– Szivemből örvendek ön javulásán, – viszonzá Póli, gyöngén szoritva kezemet – bár az ég irgalmas volna irántunk, s ön fölgyógyulása által szegény bátyám is helyre jönne – e szavai után könytelt szemeit törlé.</p>
                  <p>Visszaemlékezém, hogy betegségem alatt többször hallám őt felsohajtani: szegény bátyám! szerencsétlen bátyám! s most ismét; – oka után tudakozódám.</p>
                  <p>– Ah! – sohajtá Póli – ő sokkal betegebb mint ön volt, ő gyógyithatlan, ő élő halott.</p>
                  <p>– Szörnyüség! de hát mi bántja! </p>
                  <p>– Egy rögeszme, rettenetes és kétségbeejtő! azt hiszi, hogy minden, ki vele érintkezésbe jő, szerencsétlenség gyermeke, hogy minden, mi keze alá jő, okvetlen elpusztul, hogy, ki házához közelit, kész veszélybe rohan.</p>
                  <p>Elzárkozék a világtól s ide temetkezett az emberek elől; nem megy sehova s nem fogad el senkit; nem mer szeretni senkit és semmit, mert véleménye szerint arra átok száll. Oh! ő igen szerencsétlen! – itt hangos zokogásba tört ki.</p>
                  <p>Ah mi szép egy nő, ha szenved!</p>
                  <p>Alig birám magamat tartóztatni, hogy lábaihoz ne omoljak.</p>
                  <p>– Közös erővel kisértsük meg gyógyitását, én igérem, hogy addig e házból nem távozom, mig minden módokat fel nem használandok.</p>
                  <p>– Sikeretlen lesz uram, sikeretlen!</p>
                  <p>– Hát ha mégis… én bízom, főleg, ha kegyed segédkezet igér.</p>
                  <p>– Mit örömestebb a világon?</p>
                  <p>– De kegyednek minden terveimben meg kell egyeznie.</p>
                  <p>– Mindenben uram.</p>
                  <p>– Csak módot találjanak vele összehozni.</p>
                  <p>– Lesz rá gondom – ezzel távozott.</p>
                  <p>Mintha csillagom tünt volna le, ugy elkomolyódtam.</p>
                  <p>Sokáig gondolkoztam az ifju kinos állapotán, aztán magamról és Póliról; ah! Póliról oly jól esett gondolkoznom.</p>
                  <p>A következő nap ránk viradt.</p>
                  <p>Az orvos kiséretében a kertbe sétálék. Minő ér zés volt, annyi idő után az isten szabad ege alatt a természet lehelte balzsamos léget szivnom! Ismét láttam a napot, az eget, élő fát és bérczeket; hallám a madarak dalát. Az élv elszédített.</p>
                  <p>Hogy boldogságom tökéletes legyen Pólí is előmbe jött, mosolygó üdvözlettel nyujtván felém kezét.</p>
                  <p>Határozatlan valék, ha vajjon mosolygó vagy siró arcza szebb-e? Ah! ő mindenkép gyönyörü volt!</p>
                  <p>Egy hétig naponként ismétlém rövid kerti sétámat, Póli mindannyiszor társaságomban volt, s én mindig jobban érzém irántai szerelmemet erősödni Eleinte csak czélzással szóltam érzelmimről, később nyiltan megvallám, s nem nyerék visszautasitó választ. Felette boldog valék!</p>
                  <p>Nyolczadnapra Póli halálsápadtan s rejtélyes kifejezéssel lépett előmbe.</p>
                  <p>Én megijedtem.</p>
                  <p>– Ő itthon van.</p>
                  <p>– Kicsoda?</p>
                  <p>– Bátyám, Vilmos. E perczben a kertbe ment.</p>
                  <p>– Én őt felkeresem.</p>
                  <p>– Igen, de…</p>
                  <p>– Ne féljen, nem fogok elhirtelenkedni semmit.</p>
                  <p>– Isten vezérelje önt – imádkozék Póli, s adjon sikert lépteinek.</p>
                  <p>A kertbe sieték.</p>
                  <p>Nehány tekervényes séta után Vilmost megpillantám.</p>
                  <p>Egy kőpadon ült, feje mellére volt lankasztva, szemeit merően szegzé maga elébe, s egy görcsös tompa bottal a homokba rajzolt. </p>
                  <p>Csendesen intézém felé lépteimet, s megvallom a lélekzet mellembe szorult.</p>
                  <p>Az elszáradt falevelek lábaim alatt zörögtek.</p>
                  <p>Vilmos a neszre felriadt, s engem megpillantván, futni akart, de késő volt, mert előtte állék.</p>
                  <p>Ő zavarodva tekintett jobbra balra, s nekem időm maradt őt jól megnézni.</p>
                  <p>Minő látvány!</p>
                  <p>Alig 25 éves ifju összeaszva; fénytelen szemei mélyen sülyedtek üregeikbe, behorpadva, hajfürtei közt ősz szálak ezüstlének, s arcza halavány volt.</p>
                  <p>– Uram! – kezdém – fogadja őszinte hálámat.</p>
                  <p>– Egészséges ön már? tehát fusson,… semmi hála, de induljon, minél hamarább, annál jobb, rögtön ha lehet. Isten önnel.</p>
                  <p>– De uram! én átlátom, sok bajt, alkalmatlanságot okozék, de még lehetlen… orvosom…</p>
                  <p>– Ön orvosa tudatlan, másutt felépülhet, itt el kell vesznie, a lég büszhödt.</p>
                  <p>– Sőt ellenkezőleg.</p>
                  <p>– Tehát más okának kell lenni, de ön itt nem maradhat.</p>
                  <p>– Vallja meg uram, terhére vagyok.</p>
                  <p>Részvétteljesen tekinte rám, szemében egy könycseppet láték rezegni.</p>
                  <p>– Terhemre? nem uram, nekem csak magam vagyok terhemre.</p>
                  <p>– Tehát megengedi.</p>
                  <p>– Ön érdekében ohajtom távozását. Hát nem tudja hol van? az elátkozottnál, kitől minden fut, ki másokra vészt hoz, kivel az emberek nem mernek találkozni: hát nem mondták ezt önnek?</p>
                  <p>– Ki merné mindezeket állitani?</p>
                  <p>– Az egész világ, és tapasztalásból mondhatom, magam is.</p>
                  <p>– Elvonultsága hiteté ezt el magával. Éljen csak zajban, szórakozás közt, s látni fogja hogy tévedett.</p>
                  <p>Szomoruan rázta fejét.</p>
                  <p>– Tán egy véletlen csapás érte, s most ily borzasztón él?</p>
                  <p>– Nem véletlen, oh nem; hallja csak:</p>
                  <p>Még pólyás gyermek valék, midőn dajkám az udvaron enyelge, engem karjain tartván, anyám a folyosóról nézte. Hirtelen neki szilajul egy bivaly, s a dajkára rohan, ez eszeveszetten fut, egy gerendán keresztül botlik, én kirepültem karjai közől. Anyám egy sikoltással összerogy, s a dajka halva maradt, engem a párnák mentének meg. Anyám szivgörcsökbe esett, s tizednapra sirjába tevék.</p>
                  <p>– Ez véletlen szerencsétlenség.</p>
                  <p>– Iskola éveimben társaim kerültek, mert ha velök fürdeni mentem, egy bizonyosan vizbe fult.</p>
                  <p>– Az ő vigyázatlanságukat csak nem tulajdonitá magának?</p>
                  <p>– Halálmadár volt a nevem, semminemü játékba be nem vettek, mellettem egyik sem akart ülni, s ha az utczán valamelyik találkozék velem, visszafordult, nehogy szerencsétlenség érje. Egész éven át társaim közt egyszer sem mulaték.</p>
                  <p>Mennyit szenvedtem már gyermekéveimben! </p>
                  <p>– Az gondnoka hibája volt, miért nem vívé önt más vidékre?</p>
                  <p>– Nem használt, a szerencsétlenség mindenütt nyomomban volt.</p>
                  <p>Az ifjukort elérém, bál, kártya és borban keresék szórakozást.</p>
                  <p>Történt, hogy tánczosném karjaim közt elájult.</p>
                  <p>– Eh! annak az átkozott fűzés az oka.</p>
                  <p>– Ha kártyáztam, a pénz égett kezem alatt, a mely kártyalapra én tettem, az rendesen vesztett, utoljára senki sem mert velem egy lapra tenni, s a hova én ültem, onnan mindenki elvonult.</p>
                  <p>A mire néztem, a mihez nyultam, az elpusztult.</p>
                  <p>Ha boroztunk, rendesen valami baj következék. Egyszer pezsgő közé akarám temetni bánatomat, s több ismerőmet meghivám, köztük egy rokonomat, ki maga szegény volt, de arája annál gazdagabb. Midőn a bor javában folyt, a kedélyek felmelegültek, mámoros fővel azt találá mondani; most nem viszonozhatom e vendégséget, de két hó mulva otthon lesz gazdag nőm, s akkor lesz pezsgő elég; hahaha! dicső dolog pénzt nőül venni s kiházasitásúl feleséget kapni. Éljen a pénz! Harmadnap a jegygyürü visszaküldetett e nyilatkozat következtében.</p>
                  <p>– A mely eset csak lovagiatlanság következménye.</p>
                  <p>– Végre nősülni akartam, kétszer, s mind a kétszer szerencsétlen valék.</p>
                  <p>– Miért nem kisérté harmadszor?</p>
                  <p>– Még több gyilkosságot is? az elsőt szerettem az első szerelem lángjával, s viszontszerettetém.</p>
                  <p>Az összekelés napja meg lőn határozva, három hét mulva ő nőm leendett.</p>
                  <p>Egy estélyen Emilia sokat tánczolt, én készséggel szolgáltam, s e pohár vizben nyujtám neki a halált. Tüdőlob következtében az nap temették el, midőn együtt oltár elébe kell vala lépnem.</p>
                  <p>Két évvel reá Janka volt jegyesem. Az eljegyzés után, midőn saját négyes fogatomon akarám nagynénje lakáról haza röpiteni, az ügyetlen cselédek pisztolylövésekkel üdvözlének, a lovak elragadtak, s ama szorosról a Marosba fordultunk, én kiusztam, Janka ott lelé sirját.</p>
                  <p>És azóta annyi embert, ki házam felé közeledék, ért szerencsétlenség, hogy kérnem kell önt, hogy miután valami csoda megmenté, távozzék innen.</p>
                  <p>– Lássa – mondám – mennyire meg van önnek hite czáfolva az által, hogy én halálos betegen hozatván ide, itt nemcsak egészséget nyerék, de életboldogságot is.</p>
                  <p>– Hogyan?</p>
                  <p>– Én Pólit imádom, adja megegyezését.</p>
                  <p>– Másutt, csak ne itt nálam, ne tőlem, mert higyje el, szerencsétlen lesz.</p>
                  <p>– Mondám már, mindazok, miket elsorola véletlen dolgok, s hogy nem ön személyében fekszik a szerencsétlenségek oka, bizonyitja az, hogy én önnél lettem a halandók legszerencsésbike.</p>
                  <p>Búsan csóválta fejét.</p>
                  <p>Póli is előjött, s állitásomat erősité.</p>
                  <p>Végre Vilmosnak nem volt mit tenni, beleegyezett.</p>
                  <p>Az összekelés tizednapra határoztatott.</p>
                  <p>Egybegyűltek ismerők, rokonok és szomszédok, mindenki örvendni látszott az eseménynek, ez által a beteg lélek gyógyulását remélvén. Minden arcz mosolygott, csak Vilmosé nem.</p>
                  <p>A lelkiatya ránk adá áldását. A jólelkü, a szép, a kedves Póli enyém lőn.</p>
                  <p>Nagy vendégség volt.</p>
                  <p>Az ebéd végével Vilmos fölemelkedék, elébb Pólira s azután rám igen kedvesen mosolyogván, eltávozott.</p>
                  <p>– Ez az első mosoly, melyet ajkiról láttam – mondám.</p>
                  <p>– Évek óta én is most láttam először mosolygani – viszonzá Póli.</p>
                  <p>– Kigyógyuland, kigyógyuland – sugá a vendégség.</p>
                  <p>E perczben lövés hallatszott.</p>
                  <p>Rémülve ugrált fel a sokaság, s hang nélkül futkostak szét.</p>
                  <p>Én és Póli Vilmos szobájába sieténk.</p>
                  <p>Ott feküdt vérében, halva.</p>
                  <p>Az asztalon egy lapra ez volt irva: Akarom hogy boldogok legyetek, tehát meg kell halnom.</p>
                  <p>– Valóban ez borzasztó! kiáltám, midőn Ernő beszédét végzé.</p>
                  <p>– Most jer, bemutatlak nőmnek.</p>
                  <p>Fél óra mulva ott valánk, s ugy találtam, hogy mit csak dicséretére elmondott Ernő, az mind kevés volt.</p>
               </div>
               <div type="div3" rend="P10">
                  <head>EGY TAVASZI NAP BÉCSBEN.</head>
                  <p>Két heti esőzés után – ah! itt már nagyot ásit az olvasó, unalomig koptatott bevezetésemen, de nekem lehetlen tágitnom, azon egyszerü okból, hogy mindenki teljes mértékben felfoghassa a bécsiek örömét, – szerencsére éppen egy vasárnap kiderült. Az ég tiszta kékjén a nap tavaszi kellemével ragyogott; fű, virág, fa – szóval minden mi zöld, új életet nyert. És lőn nagy mozgalom, zaj és öröm; boldog, boldogtalan rohant a szabadba. A betegek csak azért fohászkodtak, hogy e bájos nap kellemeit ágyba nyűgözve sinylik át, mig ifjak, vének, nők és férfiak Mödling vagy Hietzing zöldjében, rántott csirke mellett hallgatják a szivlázitó keringőket. A vasárnapi lovagok ferdén ülve bérelt méneiken, csapatostól ügettek a zöldbe, a társasági kocsik nem győzték szállitmányaikat, a bérkocsisok fellebb rugtatták az árt. A gyalogok ugy rohantak, mintha vétköket hagynák a város helyett magok után, némelyek karjaikon nőt, mások zsinegre fűzött ebet vezettek. Volt gyermek- és kosárczepelés, minőhez hasonlót csak Egyptom láthatott. </p>
                  <p>Egy darabig szokott ázsiai kényelemmel az ablakon kikönyökölve szemléltem a szakadatlanul hullámzó népet, hosszu száron át szivogatván az átkozottúl rosz háromkirály orrcsavaró füstjét. De én is ember vagyok, még pedig gyarló, s ki vet rám követ azért, hogy a vágy, egy kis kirándulást tenni, bennem is fölserkent. A gondolatot cselekvés követé, s tiz percz után Zsigánál bekopogtaték.</p>
                  <p>Zsigát tulajdonkép kegyetek nem ismerik, kár! – ő nekem meghitt barátom. Ezzel ugyan nem sokat mondtam, mert ugy hiszem engem is – azokon kivül, kik tán siratnak – alig ismernek. Semmi, – én őt bemutatom; ő jámbor, szerény, nem nehézelmű gyerek, nem fösvény, sőt… szóval, nekem jó barátom; s mi erényeink és hibáink iránt kölcsönösen rokonszenvüek vagyunk, azon egyetlen kivétellel, hogy ő igen előitéletes, mit nekem élő lény nem lobbanthat szememre, mert dicsekvés nélkül mondva, nagyon is utóitéletes vagyok. Ennyi azt hiszem elég, két, nem annyira vig, mint be – tán hiszik hogy becsületest akartam mondani? kérem ne tegyenek rólam fel ily szerénytelenséget, hisz az öndicséret rosz hang – tehát nem annyira vig, mint beszédes czimborát megismerni, s ha ismeretségünk nincs terhökre: szivesen teendjük ezentul is tiszteletünket. Most pedig kik költőietlen előzményemen el nem álmosodtak, legyenek jó reménnyel, mert erősen hiszem, hogy előadásom a kivánt sikert (az álmot) meghozandja, hacsak Zsiga jelességei iránti érdek nem üzendi azt el. Oh ő talpraesett, csókolnivaló ficzkó! csak az kár benne, hogy a polkát kiálhatlanul járja, s mégsem lehet lemondásra birni. Kis gyöngeség!…</p>
                  <p>Szobájában iszonyu rendetlenséget, s őt a rendetlenség közepette találtam. Évtizedes periratok hányt-vetett halmazában, dicső állásához méltó türelemmel kutatott valamit.</p>
                  <p>A kölcsönös üdvözlet sokat jelentő, de néma vala, s noha csak makranczos fejbillentéssel fejezteték ki: mi megértők egymást.</p>
                  <p>– Zsiga! – kezdém – jer vidékre.</p>
                  <p>Ő nagyot sohajtott, s az ez által mozgásba hozott lég, porözönt csapott szemeim közé, mely a periratok közti kényelmes szállásából kibolygatva, ellenséges táborként lepé el a szobát.</p>
                  <p>– Jösz, nem? – ismétlém.</p>
                  <p>Ő tagadólag rázta fejét, prospectusi határozottsággal mondván „nemet.“</p>
                  <p>– Miért?</p>
                  <p>– Nincs pénzem.</p>
                  <p>Elmosolyodtam, mert egy az iróasztalra kiteritett 100 ftos bankjegy, már rég kaczérkodott felém egy szerelmes nő minden csábszereivel.</p>
                  <p>– Hát az ott? – kérdém farkasszemet hányva az imádott rongyra – takarékpénztárba küldöd?</p>
                  <p>– Ha enyém volna – viszonzá ő.</p>
                  <p>– Hát?</p>
                  <p>– Egy védencz hozta, kinek számára bizonyos okiratot kell kikeresnem s lemásolnom.</p>
                  <p>– Ugy-e tiszteletdij?</p>
                  <p>– Csakhogy főnökömet illeti.</p>
                  <p>– Hm – gondolám szép egyesség! neked a munka, neki a jövedelem! – Minden rábeszélő tehetségemet felhasználám Zsigát kicsalni, s minél inkább ellenkezett, én annál jobban akartam. Ismertem főnöke zsarnokságát, tudtam hogy benne legalább is három japáni császár, ugyanannyi sultán, egypár tatár-khán s két gyarmatos veszett el – kicsinyben, s mégis megkisértém az utolsó módot, barátomat a jóútról elszédítendő. Hiába volt, az igaz, de szenvedély, vágyak, ifjú vér mire nem vezetnek!?</p>
                  <p>– Pedig – kezdém ismét egykedvüen – most kocsizott ki Laura.</p>
                  <p>– La… kezdé örömteljesen, s csakhamar elharapva az élénk hangot, csüggedve folytatá – Laura is?</p>
                  <p>– Igen hát. Ugyan rugd oldalba ezt a silány feglalkozást és jer.</p>
                  <p>– De főnököm –? holnap oly zivatar fog fölöttem csapkodni, hogy… – a többit taglejtése fejezé ki.</p>
                  <p>– Hát ha mindent becsületesen és lelkiismeretesen végzesz?</p>
                  <p>– Borzasztó szeszélyével akkor is vérig bánt. Óh barátom! mások irányában oly sima, oly hizelgő, hogy megennéd; ellenben kik tőle függnek; egyetlen nyugalmas órára sem számithatnak.</p>
                  <p>– Szivén hordja nevét. Lásd egyre megy; jer, töltsük vigan a napot. Aztán Laura, Laura! – – – –</p>
                  <p>Igen, de…</p>
                  <p>– Akarsz? nem? – kérdém indulófélben.</p>
                  <p>– Megállj csábitó! – mond, frakkja legalsó gombját ujjai közé szoritva; s végig tapogatván a gombsort, félhangon susogá: igen – nem, igen – nem, s igy tovább, végre a legutolsó fogásnál elszántan kiáltá: megyek! hanem…</p>
                  <p>– Mit még? </p>
                  <p>– A napi költségeket te viszed.</p>
                  <p>Más helyzetemben gondolkozott volna, de én istennek ajánlám lelkemet – és felcsaptam.</p>
                  <p>Karöltve léptünk az utczára, hol udvarias bérkocsisom a Hans Jörgelnek<ref target="#6977846366141200262_66401-h-12.htm.html#Footnote_1">1)</ref> fület nyomintván, ülése alá csapta, s a bakról lepattant, nekünk ajtót nyitandó. Ezen perczben tompa zugás ragadá meg figyelmünket, s a sarkon gyászmenet fordult felénk. Zsiga oly sápadt lőn, mintha ő szökött volna meg a koporsóból; leemelé kalapját, s érthetlen szavakat tördelt. Első pillanatban azt hivém, hogy az legalább is egy, általa párbajban agyonpuskázott ellennek temetése, s barátomban a lelkiismeret működik. Akármi legyek, neheztelni kezdtem rá, hogy nem engem bizott meg a segédi tiszttel, holott ezen hivatásnak oly sokszor s oly férfiasan feleltem meg – többnyire vaktöltés mellett. – Rosz jel – mond barátom, miután a szomorú kiséret elvonult – nem megyek.</p>
                  <p>Ahá! most jutott eszembe, hogy ő előitéletes; én tehát szó helyett cselekedtem, s megragadván karját, magam mellé vontam, és sok küzdés után gyümölcsét tapasztalám fáradozásimnak, mert a kocsi velünk elrobogott. Mintha hölgyet raboltam volna, ugy érzém magamat, s kedves szomszédom, a különben bőbeszédü fiú, néma, gondolkozó lett. – A vonalon tul láttuk német atyánkfiait, mint csapnak az első legjobb serházba, hol setét estig ülvén, azon nyugtató öntudattal térnek vissza, hogy ők a zöldben mulattak, pedig beszédökön kivül alig volt más zöld.</p>
                  <p>Eleinte megjegyzésim válasz nélkül hangzának el, de mégsem kelle erős tusát vínom barátom nyelve megoldásaért.</p>
                  <p>– Mégis jó nép ez – mondám én.</p>
                  <p>– Igaz – felelé Zsiga – mert ha rántott csirkére liczingit szörpölhet, nincs mit félni tőle.</p>
                  <p>– Türelmes.</p>
                  <p>– Nem czivakodó.</p>
                  <p>– Ha tele tál mellett van, borsót törhetsz a hátán.</p>
                  <p>– Nem nyughatatlan.</p>
                  <p>– Ha reggel teritett asztalhoz ül, sötétig ott marad.</p>
                  <p>– De mi lehet ott? – figyelmeztetém barátomat – nézd mennyi nép zajlik.</p>
                  <p>– Kétségkivül valamelyik népember bajazzozik.</p>
                  <p>– Egy pillanatra tekintsünk oda.</p>
                  <p>– Ám legyen, ha érdekel.</p>
                  <p>A kocsi megállapodék; oda sieténk, és bámultuk a többivel, koránsem Mozert, vagy más zugmüvészt, hanem két ünnepi uracs lovagiasságát, kik egy kaczér nő ékei, vagyis inkább ékszerei felett összezörrenvén, perlekedés közben egymás fején, a fodrász müvészetének minden nyomait eltörlék.</p>
                  <p>– Tolvaj! – harsogá az egyik, ellenének haját keztyütlen újjairól leseperve, – elloptad gyürümet, hogy saját drágaságommal, legszebb kincsemet, lánykámat elszéditsd.</p>
                  <p>– Sohasem volt tied – viszonzá a másik, zsebéből elővont kefével fejét rendezvén.</p>
                  <p>– Mi nem volt enyém?</p>
                  <p>– Sem a gyürü, sem a lány.</p>
                  <p>– Elvezetlek az ékszereshez, hol uram vette. Érted? </p>
                  <p>– De nem számodra, zsebelő! a lánykával pedig féléve már, hogy fizetésemet megosztom. – Paff! hangzott most, a szónoklónak lankadt arczára, ellenfele széles tenyerével elevenséget varázsolt. Ekkor a néző közönség roppant örömére, uj erővel összecsaptak. Egyik Nesztroyt, másik Saphirt, legtöbben pedig Weist ohajták körükbe, hogy ezt felséges olvasmánynak, vagy érdekes szinpadi jelenetnek felhasználván, a közönségnek még több élvezet-dús órát nyujtson, és „Lumpáczi vagabundusként“ egy év alatt kétszáz és nehányszor oltsa el müvészetért epedő lelkének szomját. Végre irtózatos tekintéllyel megjelent a rendőrség, s az ünnep hőseit befülelte a jámbor nézőknek nem kis veszteségére.</p>
                  <p>Zsiga e látványtól igen le lőn sujtva; tán azt hiszik kegyetek, csupa lágyszivüségből? nem biz az, mert diák korában ő is több ily magán csatákban vitézkedett; más bökkenő volt itt: az egyik viaskodóban, még pedig az üldözöttben, Jeanra, Zsigáék tigrisére ismerénk. Ura, nem ugyan valóságos, de mégis arszlán. A telivér-arszlán gyöngékkel soha sem érezteti erejét, s ez a nemes faj; a korcs azonban ott henczeg legjobban, hol tudja, hogy szuszogását is orditásnak képzelik. Kérem tehát alázatosan, ne keressenek se rendkivülit, se nagyitást, ha megsugom, hogy ezen arszlánfőnök hyennafaj.</p>
                  <p>– Jó éjszakát holnapi mulatság! – sohajta lehangolt kedélyü barátom.</p>
                  <p>– Mi lelt ismét?</p>
                  <p>– A ház otthon őrizetlen van.</p>
                  <p>– Hisz csak nem vagy kapuőr – remélem?</p>
                  <p>– Minden, mi írástudó emberből kitelik. </p>
                  <p>– S a titoknoki czim? – –</p>
                  <p>– Rám valóságos gúnynév.</p>
                  <p>– E szerint kevés veszteni valód van?</p>
                  <p>– A legrosszabb esetben is csak nyerhetek – kiáltá hirtelen felderülve, s ismét kocsira pattantunk.</p>
                  <p>Heimbach kedves vidékén valánk, hol feledve a honn ránk várakozó terheket, feledve erszényünk jelentéktelen sulyát, feledve a holnapot, szivvel és lélekkel keblünkre ohajtók ölelni a pillanat kéjeit, mert én vig czimborákra akadtam, Zsiga pedig a kékszemű kis Laura ottlétéről meggyőződék.</p>
                  <p>Magasztos kebellel indultunk a vidéket bekalandozni, s utközben Zsiga kijelenté, hogy szive hölgyének ma, a szép természet nyilt kebelén, szerelmi vallomásokat teend, s én a sikerről nem kétkedém.</p>
                  <p>– Ah! ott vannak – kiáltá barátom, egy kis társaságra mutava.</p>
                  <p>– Hát oda tartsunk?</p>
                  <p>– Természetesen.</p>
                  <p>– Volt zaj és futkosás, séta, és – ha tapasztalásom nem csalt – suttogás is. Én ugyan mit sem hallottam, de annál többször láttam az ifjak tekintetét a koronként elpiruló női arczokon pihenni. Zsiga embere maradt szavának, nem tágitván Laura oldalától, ajkait láttam mozogni, kezét szive táján szerepelni, szemeit Laurára, onnét égre emelni; s láttam a hölgyet lovagja tekintete alatt – égni, s több efféle kicsinységeket, melyekből merész képzetem üdvös sikert jósolt.</p>
                  <p>– Hát az elbeszélő hogy mulatta magát? – kérdi nyájas olvasóm. Köszönöm a megemlékezést, kivévén bizonyos egyéneknek, kik legtöbb esetben, módnélküli szivességet tnnusitnának, ha rólam örökre megfeledkeznének. Jámbor ohajtás! – én rendkivül, mellőzve mindenesetre a jól-t, vagy roszul-t, mert korombeli ífjú rendesen fiatal hölgyhöz csatlakozik, én pedig most az egyszer a Mutterral gyermeknövelésről és szakácskönyvek elveiről, váltogatva, elmélkedtem, – közben-közben egy bókot erőtetvén, hogy a mama figyelmét Lauráékról elvonjam, és – dicséretemre legyen mondva! fogásom sikerült, mert a mama is igyekezett még pirulni,</p>
                  <p>Életemben tizenhétszer valék szerelmes.<ref target="#6977846366141200262_66401-h-12.htm.html#Footnote_2">2)</ref> Imádottaim közül öt hűtlen lőn; három férjhez ment; négy játékszernek használt; kettő valódi kedvesében a szerelemféltést akarván felcsigázni, eszközre alkalmasnak talált, mi természetesen rám igen hizelgő, azért hogy nevetséges; kettő orromnál fogva vezetett, s csak egyetlen szállt sirjába irántami hűséggel. Szegénynek véggondolata én valék; ezt szóval ugyan nem nyilvánitá, de bizonyosan tudom, mert – mással járt jegyben. Béke hamvainak!</p>
                  <p>Ennyi keserü csalódás után, elvemül tüzém kí, a női világról lemondani, ha mindjárt kétszer 17<ref target="#6977846366141200262_66401-h-12.htm.html#Footnote_3">3)</ref> epesztené is magát halálra. És szilárd maradnék föltételemben, szilárd, csak ennyi szép szem ne küzdene elvem ellen! Óh! a szép szemek könnyen lefegyverkeztetik az embert!!!</p>
                  <p>De tulajdonképen most sem tudják, miért nem csatlakozám a viruló hölgyekhez? tán fölebbi okaim miatt hiszik? dehogy, hisz kerülni őket nem fogadásom. Tudják meg tehát: mert ama hölgykoszoruban két virág volt, melyet szivem melegével akartam ápolni, s fájdalom! épen az a kettő, ki orromat igen nagynak találta. Ám nevessenek ki jól, vagy szánakozzanak rajtam, nem bánom; hisz szép hölgyek részvétét szivembe, s a női gúnyt zsebembe dugni, még az érzelgés holdas korszakában megtanultam.</p>
                  <p>Épen elakarám panaszolni a máminak, hogy mennyi kinos tapasztalást arattam a szerelem tövises mezején. – Hah! úgy-e megenni való kitétel? jaj! a költői lélek akaratlanul is kitör, – már ajkaim nyiltak, mert a köröttemi képletek, a multak emlékét egész borzasztóságában láziták fel bennem, már első kedvesemet megnevezém, midőn Zsiga kezemet görcsösen megragadva sugá:</p>
                  <p>– Futok, rohanok!</p>
                  <p>– Győztél? – mondám, magamnak is tulajdonitva némi érdemet.</p>
                  <p>– Elvesztem! viszonzá csüggedt hangon – a vendéglőbe leszek – tevé utána, és eltünt. Ekkor, majdnem egy perczben, két lesujtó látvány lepett meg, a barátomat érdeklő; s diadallal mosolygó Laura, lopva csusztatott valamit egy tejfeles-pofáju uracs kezébe. Ez méltó felindulásra izgatott. Másfelől Zsigám főnökét láttam felénk közeledni – karöltve Laura potrohós papájával; – s most könnyen eltalálhatám, mért ugrott meg kedves pajtásom.</p>
                  <p>– Legalább az egyiken boszút állok – gondolám, s a zsebében kotorázó piperőczhez közeledém.</p>
                  <p>– Uram! – kezdém lehetőségig nyers hangon – mit rejt ön oly óvatosan? </p>
                  <p>– Én – é – n mekegé a sima arczu, s reszketni kezdett. Laura pedig lángvörös lőn.</p>
                  <p>– Igen ön, mutassa!</p>
                  <p>– Uram! – esék szavamba – ez erőszakoskodás.</p>
                  <p>– Mutassa, vagy…</p>
                  <p>– Bocsánat, de viselete igen pusztai.</p>
                  <p>– Ön sérteget? jó – folytatám halkal – holnap másodmagammal meglátogatandom önt; tisztitassa meg fegyvereit, mert együtt fogunk reggelizni.</p>
                  <p>– Hah! feladom önt a rendőrségnek – kiáltá önmagából kiforgatva a félsz miatt.</p>
                  <p>Nevettem és boszankodtam gyávaságán; de a társaság figyelni kezdett ránk, és én, egyrészről következetes akarván maradni, másrészről a rejtegetett tárgygyal is szerettem volna megismerkedni, igy folytatám komolyan:</p>
                  <p>– Uram! sajnálom önt, gyanura nyit tért; én fél óra előtt egy váltót veszték el, és…</p>
                  <p>A lovag gépileg vont elő zsebéből egy papirtekercset, mialatt hamuszin szemeiből sürün patakzott fehér mellényére a könyzápor.</p>
                  <p>Én a lap tartalmát lehető leggyorsabban átfutván, mosolyogva nyujtám vissza tulajdonosának, s legmélyebb bocsánatot kértem a pityergő úrfitól, azon ragasztékkal, hogy ha ünnepélyes nyilatkozatommal be nem elégednék – ismertem gyöngéjét – kész leszek elégtétellel szolgálni. Vég szavaimnál az érdeklett uracs két öklével hirtelen neki esett – koránsem hátamnak, hanem saját szemeinek, keztyüs kezével a könyüt kitörlendő, és savanyú arczát mosolyra erőlteté.</p>
                  <p>– Nos? </p>
                  <p>– Oh! kérem – mond urias bókkal – ön nyilatkozata engem tökéletesen kiment e tisztelt kör előtt.</p>
                  <p>– Igy tehát…</p>
                  <p>– Legjobb barátok vagyunk – esék szavamba.</p>
                  <p>Általános hidegséget éreztettek irányomban, e viselet után a tisztelt jelenlévők, és én kimondhatlan örvendtem ezen, alkalmam nyilván tőlök védok nélkül szabadulni. És rohantam egyenesen a vendéglőbe, szerencsétlen barátom szemeit fölfedezésemmel kipeczkelni, mert a tekercsen Laura által irt ezen jelentéktelen szavakat olvasám: „Atyám holnap Brünbe megy. Mi estélyre vagyunk hivatalosak, hova nővéreim a mamával elmenendnek. Én beteg leszek.“ Minő pongyola kis értesités, azonban nem sok előérzet bizonyitványa; s ha valaki ebből egy kis ártatlan „légy ottnál“ többet képes kivonni: az rágalmazó.</p>
                  <p>Zsiga haragja főfokra emelkedett, általam ezen mindennapi történetecskéről értesülvén. Bőszülten akart kirohanni vetélytársát megsemmisitendő, s a hölgynek egy kis borsót törni orra alá. Jaj! de ki képzelhet ily akadályt? főnöke rémként állt előtte, s barátomnak a teremből kilépni veszéllyel vala kapcsolatban. Még boszút sem állhatván, önlángjainak engedé át magát, mig sok küzdés után tárczámat előkérve, egy kerek asztalhoz ült, játékban szórakozást keresve.</p>
                  <p>Én ismét szabadba mentem.</p>
                  <p>Az ég beborult, mindenki födél alá sietett, a következő eső elől menekülendő. A sétányok elcsendesültével a terem fuladásig megtelt, s mivel a hely oly csábitóan szűk volt, a föllelkesült ifjuságot tánczszenvedély ragadta meg, és lőn állati időtöltés, és gőzfördői mulatság.</p>
                  <p>Körültekintém magamat, sok kisérleten átesett tüdőm nem csekély kárával, s azután a kártyázó szobába léptem, hol barátom derekasan működék.</p>
                  <p>Hosszas szünet után egy epés hang barátomat nevéről szólitá: ez ijedtében még a kilenczet is bakalának látta. A kártya kihullott kezéből, s szemeit fölveté egy nem annyira érdekes, mint igen visszataszító alakra, kiben kegyetek is megismerhetik azon főnököt, kinek kémszemeit, mindig piszkolni kész ajkait Zsiga még álmában is látni képzelé.</p>
                  <p>– Otthon minden rendén van? – kérdé a főnök,</p>
                  <p>– Igen – viszonzá Zsiga, oly hangon, melyből több „nemet“ lehete kivonni.</p>
                  <p>– Ki maradt a háznál?</p>
                  <p>– Jean.</p>
                  <p>– Jean kikéredzett… Jó mulatást. – És e kiejtésben annyi feküdt, mintha mondaná: jaj lesz árva lelkednek!</p>
                  <p>Zsiga szemrehányólag tekinte reám e szókkal: neked köszönhetem; s ismét ülésére süllyedt a játékot folytatandó. –</p>
                  <p>Késő este volt, s mi ketten a napi kalandot bevégzendők, a legnagyobb esőben körülbelől 3 órai sétát tettünk hazáig, – ennek egy kis oka ott feküdt, hogy kedves barátom minden pénzünket elkártyázta. – Bezzeg volt panasz; a kijátszott szerelem menydörgést idézett utitársam ajkira; – a női kaczérság tán Venus ideje óta jobban meg nem rovatott, s én ezen izetlenségeket örömest hallgatám, csakhogy keserü szemrehányásinak tért ne nyissak. Gondolatunk sötét vala mint az éj, ruhánk lucskos mint egy gyékény-ernyő, testünk fáradt mint egy alföldi agáré, lelkünk lankadt mint uzsorásé halálakor, s e felett szivünk ugy dobogott mint egy valóságos vashámor. Bizony még is kellemetlenebb lehet ez a gyalogutazás, mint azt pasai kényelemmel a pamlagon elnyulva képzelnők! – Midőn az Istvántéren kezet szoritva elválánk, a toronyból az óra egyet bömbölt le. –</p>
                  <p>Álmom, mint mindenkié, kit az élet súlya nyom, mély és zavaros vala.</p>
                  <p>A nap első sugaraival, azaz midőn jól bekárpitolt ablakomon átlopózhatott, Zsiga is beköszöntött hozzám. Ez nem vala ujság, sem meglepő, mert tudtam, hogy csupa egészség tekintetéből hajnalkor kizaklatják az ágyból, ha egész éjszaka orditott is fogfájásban.</p>
                  <p>– Mi jót hozasz? – kérdém ásitva, mert őszintén megvalva, még ki nem hevertem magamat.</p>
                  <p>Zsiga egy pár könyvet vágott ki az asztalra, s én önkénytelen iskolakerülő éveimre emlékezém. Adj szállást – mond szárazon – ugy is te ástad siromat.</p>
                  <p>Én mosolyogva tekintém magamat körül, mert átkozott szabad szállásomban egyedül is alig fértem. Egy izben szerelmes valék, épen télen, három hétig nem kelle szobámat fűteni, szivem lángjától felmelegült annyira, hogy napjában kétszer frissiteni kelle a léget, – annyi bizonyos, hogy szük cellámban nyitott ablak nélkül gyertyát nem égetheték, mert fulasztó hőséget okoz, – én szállást adjak? még egyszer körültekintém magamat, ha lehetne-e valahol egy rejteket kigondolni; de nem! ő bizonyosan tréfál – igy biztatám magamat. </p>
                  <p>– Remélem – folytatá neheztelőleg – nem fogsz gondolkozni, ugy is, – ah!…</p>
                  <p>– Isten ments, csak hozasd el podgyászodat.</p>
                  <p>– Mindenem itt van – felelé a könyvekre mutatva.</p>
                  <p>– Szünj meg gyermekeskedni.</p>
                  <p>– Azt neked kellett volna tegnap mondanom. Tudod-e, hogy tegnap a kulcsokat otthon hagyám, Jean visszajöttére számitván; azonban ő fogságban tölté az éjt kalandjáért.</p>
                  <p>– És? – türelmetlenkedém.</p>
                  <p>– És – mig oda jártunk: kiraboltak.</p>
                  <p>– Azt a százast is elvitték?</p>
                  <p>– Mindent, mi szobámban található volt.</p>
                  <p>– Ejnye! ez nagy csapás.</p>
                  <p>– Főnököm azt mondá, hogy keressek oly helyet, hol tartani fognak azért, hogy mulassak.</p>
                  <p>– Ez czudarság!</p>
                  <p>– Van-e pénzed? – kérdé uj fordulatot adva beszédünknek.</p>
                  <p>– Hm! utolsó filléremig eljátszád.</p>
                  <p>– Ugy hajhásznunk kell valahol, te jót fogsz érttem állani.</p>
                  <p>– Én?</p>
                  <p>– Igen.</p>
                  <p>– Jó ég! én ki rég gondoskodtam arról, hogy kimeritsem hitelemet? ez oly lehetetlen, mint kortes nélkül tisztujitáson győzni.</p>
                  <p>Két hétig nyakadon maradok, addig haza irandó levelemre választ remélek – fejezé be dönthetlen akarattal s nyers rövidséggel a párbeszédet.</p>
                  <p>Családtartási teher! most értem ennek szomorú tartalmát. Eddig csak magammal volt bajom, s jó, hogy gyámatya nem bánt igy velem, különben most egy roppant lamentátiót szőnék be; de magamról, ah! szerénynek kell lennem, és én hallgatok. Midőn legterhesebb volt háztartásom, két pintyőkét és egy vadászebet birtam; az elsők hasonszenvi gyógygyakorlatban hunytak el, kutyámat pedig szomszédom konyhájából még este sem lehetett kiforrázni, otthon ellenben zsinegen sem maradt.</p>
                  <p>Néma részvéttel tekintém végig levert barátomat, s keserű fájdalmában valami oly nevetségest fedeztem fel, hogy ajkam akaratom ellenére is mosolyra vonult, másfelől rémesen viszhangzott keblemben: „te ástad siromat!“ és én kötelesnek érzém magamat felette gyámkarjaimat kiterjeszteni, ámbár Niklebi Miklósként felkiálthatok: és nem volt kenyerem! mégis magamtól mindent elvontam – mi természetesen nem volt sok – csakhogy bukott barátom szükségeit födözzem. – Ne imádkozzék senki gyámságom alá jutni, mert megbánja! lám a szegény Zsiga arczrózsái eltüntek, szemei behomályosodtak, – nem tudom a kényelmetlen alvás, szűk élelem, vagy a bánat fogyasztá-e őt igy el rövid öt nap alatt? szinte hihetetlen! Én részemről mindent elkövettem, szobám legjobb részét neki engedém át, szórakozás miatt munkáimat vele megosztám, néha többet akasztván az ő nyakába; elvezetém Bécs azon helyeire, hol – állitólag – azelőtt mindig csömört kapott; de igaz, hogy a vész soha sem jár egyedül – most nemcsak jól nem birt lakni: hanem étvágyát inkább ingerlé nem csekély aggodalmamra.</p>
                  <p>Volt szitok, az elkárhozott kirándulási napot érdeklő; volt szemrehányás, és angyaltürelmem már végkép kimerült erszényemmel együtt. Hallani kellett volna Zsigát, mint vitatá, hogy a gyászmenet befolyással birt kirándulásunk szomoru következményire, de okai gyöngék valának engem hitemben megrenditeni.</p>
                  <p>A régi mesés időbeli két elátkozott, e szerint kétségbeesett s bukott herczegként<ref target="#6977846366141200262_66401-h-12.htm.html#Footnote_4">4)</ref> ültünk pamlagomon, a sűrü dohányfüstön át szabad szemmel kacsingatva kétes jövőnk iszonyu ködébe. Ajtómon kopogás; ezt gróf N.. y. hajdan tanuló társam betoppanása követé.</p>
                  <p>Rövid, de annál élénkebb társalgás után azt kérdé tőlem: ha vajjon most is ollyan meleg vágyam az utazás, mint egykor? – ha igen, legyek társa, mert e nélkül anyja nem bocsátja külföldre.</p>
                  <p>Én a szives emlékezést őszinte köszönettel vevém, és Zsigára pillanték, kinek arczát remény és vágy sugározta át. Ismertem szenvedélyét s megkértem gróf barátomat – hogy miután bizonyos viszonyok engem lebékóznak egy időre – helyettem Zsigát vigye. Esedezésem nyert, és Zsigának ábránd eszméi valósultak, mert két hét mulva, mint társalkodó elutazék, mit egyedül kirándulásunknak köszönhet.</p>
                  <p>Berlinből irt; soha sem érezé magát boldogabbnak. Lauráról nem tesz többé emlitést.</p>
                  <p>Lám, néha a férfiak is tudnak feledni.</p>
               </div>
               <div type="div3" rend="P10">
                  <head>Lábjegyzetek.</head>
                  <p>
                     <ref target="#6977846366141200262_66401-h-11.htm.html#FNanchor_1">1)</ref> Népies lap.</p>
                  <p>
                     <ref target="#6977846366141200262_66401-h-11.htm.html#FNanchor_2">2)</ref> Ez áll naplómban, hogy igaz-e, vagy nem? arról hitet nem teszek.</p>
                  <p>
                     <ref target="#6977846366141200262_66401-h-11.htm.html#FNanchor_3">3)</ref> Ne vegyék rosz néven ezen nagyitást, de kis költőiséget csak bele kell szőnöm.</p>
                  <p>
                     <ref target="#6977846366141200262_66401-h-11.htm.html#FNanchor_4">4)</ref> Kik rendesen igen szépek voltak, t. i. ha saját valóságukban megjelentek, mi bennünket koránsem bánt.</p>
               </div>
               <div type="div3" rend="P10">
                  <head>TARTALOM./x/</head>
                  <list type="unordered">
                     <item>Kalandhős <ref target="#6977846366141200262_66401-h-1.htm.html#Page_1">1</ref>
                     </item> 
                     <item>Három jó barát <ref target="#6977846366141200262_66401-h-2.htm.html#Page_27">27</ref>
                     </item> 
                     <item>Egy kaczér nő <ref target="#6977846366141200262_66401-h-3.htm.html#Page_47">47</ref>
                     </item> 
                     <item>Tizennyolcz év <ref target="#6977846366141200262_66401-h-4.htm.html#Page_69">69</ref>
                     </item> 
                     <item>Átkozott sötétség <ref target="#6977846366141200262_66401-h-5.htm.html#Page_85">85</ref>
                     </item> 
                     <item>Müvelt férfiú <ref target="#6977846366141200262_66401-h-6.htm.html#Page_97">97</ref>
                     </item> 
                     <item>Egy fényes házasság <ref target="#6977846366141200262_66401-h-7.htm.html#Page_129">129</ref>
                     </item> 
                     <item>Delejesség <ref target="#6977846366141200262_66401-h-8.htm.html#Page_151">151</ref>
                     </item> 
                     <item>Két estély <ref target="#6977846366141200262_66401-h-9.htm.html#Page_163">163</ref>
                     </item> 
                     <item>Rögeszme <ref target="#6977846366141200262_66401-h-10.htm.html#Page_185">185</ref>
                     </item> 
                     <item>Egy tavaszi nap Bécsben <ref target="#6977846366141200262_66401-h-11.htm.html#Page_201">201</ref>
                     </item>
                  </list>
                  <p>Javítások.</p>
                  <p>Az eredeti szöveg helyesírásán nem változtattunk.</p>
                  <p>A nyomdai hibákat javítottuk. Ezek listája:</p>
                  <table rend="frame" xml:id="Table2"> 
                     <row>
                        <cell>
                           <ref target="#6977846366141200262_66401-h-2.htm.html#Page_35">35</ref>
                        </cell> 
                        <cell>nagyvárosi kölgyek</cell> 
                        <cell>nagyvárosi hölgyek</cell>
                     </row> 
                     <row>
                        <cell>
                           <ref target="#6977846366141200262_66401-h-6.htm.html#Page_105">105</ref>
                        </cell> 
                        <cell>En készen</cell> 
                        <cell>Én készen</cell>
                     </row> 
                     <row>
                        <cell>
                           <ref target="#6977846366141200262_66401-h-8.htm.html#Page_155">155</ref>
                        </cell> 
                        <cell>tarsalgási</cell> 
                        <cell>társalgási</cell>
                     </row> 
                     <row>
                        <cell>
                           <ref target="#6977846366141200262_66401-h-9.htm.html#Page_176">176</ref>
                        </cell> 
                        <cell>– ki- Vezéry</cell> 
                        <cell>– kiáltá Vezéry</cell>
                     </row> 
                     <row>
                        <cell>
                           <ref target="#6977846366141200262_66401-h-9.htm.html#Page_179">179</ref>
                        </cell> 
                        <cell>elhagya-ott</cell> 
                        <cell>elhagyatott</cell>
                     </row> 
                     <row>
                        <cell>
                           <ref target="#6977846366141200262_66401-h-9.htm.html#Page_179">179</ref>
                        </cell> 
                        <cell>lépése érze-ében</cell> 
                        <cell>lépése érzetében</cell>
                     </row> 
                     <row>
                        <cell>
                           <ref target="#6977846366141200262_66401-h-10.htm.html#Page_198">198</ref>
                        </cell> 
                        <cell>vslami baj</cell> 
                        <cell>valami baj</cell>
                     </row> 
                     <row>
                        <cell>
                           <ref target="#6977846366141200262_66401-h-11.htm.html#Page_210">210</ref>
                        </cell> 
                        <cell>hizonyos</cell> 
                        <cell>bizonyos</cell>
                     </row>
                  </table>
               </div>
            </div>
            <div type="div2" rend="P9">
               <head>Harmadik Kötet</head>
               <p> </p>
               <p rend="center"> </p>
               <p rend="center">PEST.</p>
               <p rend="center">MÜLLER GYULA SAJÁTJA.</p>
               <p rend="center">1854.</p>
               <p rend="center">Müller Emil könyvnyomdája. 1854. Pest Servitatér 1. sz.</p>
               <div type="div3" rend="P11">
                  <head>Egy Arszlán Gazda</head>
                  <p>Boldog ifjuságom tündérálma: nagyvilág! isten veled!</p>
                  <p>„Keblem őszinte baráti: a terített asztal, pezsgő és jó zene közt víg czimboráim! isten veletek!</p>
                  <p>„Pesti angyalok, ti drága, szép nők, isten veletek!</p>
                  <p>„Regényes kalandim, ezernyi élvek! órám ütött, válnunk kell!“</p>
                  <p>Nedves szemeit törölgetve sohajtá ezeket Füzesy Ernő, s visszapillangatott a feledhetlen városra, míg az látköréből elveszett; ekkor nehéz sohajjal magát a kocsi párnái közé temetve, multjáról s jövőjéről merenge.</p>
                  <p>Füzesy Ernő a pesti divatvilág hősei közt tekintélyes szerepet játszék, hová őt nem összeköttetés, rokonság, és név emelék, hanem saját ügyessége és – pénz! Atyja egyszerü kereskedő, szerencsés üzletei által roppant vagyonra vergődvén, fia nevelésétől mit sem tagadott meg, s ifjú éveit tetszése szerint engedé élni. Ernő már nagykoruságot haladván, atyja komolyan felszólitá, hogy a fővárosból haza sietvén, ha kegyeiben s kedvezésiben részesülni akar, az – általa most szerzett – jószág kezelését átvevén, személyesen gazdálkodjék.</p>
                  <p>Szaggatott szívvel vőn búcsut, s az érintett jószágra utazott.</p>
                  <p>Harmadnap megérkezett. Atyja ott várta.</p>
                  <p>Ernő szemeibe könyek nyomultak, midőn a – hajdan igen díszes, most alig lakható – urilakba lépett. „Itt éljem át napjaimat;“ e gondolat czikázott át lelkén.</p>
                  <p>A derék atya azt hivé: a viszonlátás öröme idézi fia szemébe a könyeket, s érzékenyebben ölelé meg.</p>
                  <p>Rövid társalgás után az öreg úr somfa-botot vőn kezébe, fiát hasonlóra inté, s megindult vele, a földeket megmutatandó. – Hol járt Ernő lelke?</p>
                  <p>Több órányi járás után ismét az úrilakhoz tértek, mely előtt régi franczia kert maradványa terült el.</p>
                  <p>– Itt, – mondá az öreg, miután kijelölgeté, hogy mit hová vettessen, – e kertben sok üres tábla van, jó lesz lóherésnek. Mindent megjegyeztél magadnak?</p>
                  <p>– Mindent, atyám.</p>
                  <p>– A mi iránt nem vagy tisztában, kérdd a gazdatiszt tanácsát, ő ügyes; azért adám melléd, s becsületességeért kezeskedem.</p>
                  <p>– Köszönet!</p>
                  <p>– Meglátom, mire viszed? tőled négynapi járóföldre lakom, hol saját gazdaságom igen igen elfoglal; tehát ritkán látandjuk egymást, de annál több tudósitást várok.</p>
                  <p>– Igen, atyám.</p>
                  <p>– E jószág kissé el van hanyagolva, a gazdászati készletek pedig egészen hiányzanak, tehát készpénzre van szükséged.</p>
                  <p>– Én is ugy hiszem.</p>
                  <p>– Itt van huszezer pgő, mond az öreg úr, tárczáját átnyujtva; fektesd be ügyesen, s meglátod: hasznát veended.</p>
                  <p>Ernő gépileg nyult a tárcza után, s atyja kezét megcsókolá.</p>
                  <p>– S most, folytatá az öreg, miután jó állásba helyezélek, tudd meg, hogy életemben többé fillérre sem számolhatsz.</p>
                  <p>– Meg vagyok elégedve.</p>
                  <p>Az öreg Füzesy búcsut vőn.</p>
                  <p>Ernő egyedül maradt. Több perczig földre szegzett szemekkel merenge, s azután körültekintvén, felkiálta:</p>
                  <p>– Itt vagyok! és mit csináljak e bagolyfészekben?… Megőszülök! alig nehány órája, hogy megérkezém, s máris halálra únom magamat: hát még hetek hónapok, évek!… Ah, ez őrültté tesz!</p>
                  <p>– Van pénzem, mond, a tárczát maga elébe vágva; mit ér, ha nem élvezhetem?! Vásároljak ekét gulyát s igásokat? hahaha! gazdálkodjam?… igen gazdálkodni fogok! – Ezzel inasát csöngeté. – Kasznár urat!</p>
                  <p>A kasznár megjelent.</p>
                  <p>– Holnapután, kezdé Ernő, kőmíves, ács és asztalos legyen itt, e ház lakhatlan.</p>
                  <p>– Értem.</p>
                  <p>– S nyolcz nap alatt, akár a pokol fenekéből is, nekem franczia kertészt teremtsen.</p>
                  <p>– De uram… </p>
                  <p>– Akarom, esék szavába Ernő.</p>
                  <p>A gazdatiszt beléegyezőleg meghajtá fejét, s távoztakor fogai közt dörmögé: „Az öreg ur csalódott; ezt nem fogom kormányozhatni.“</p>
                  <p>Negyed nap mulva száz kéz rombolt az épületen; a padolatokat felszaggaták, közfalakat ledöntöttek, ablakfákat és ajtókat kidobtak, a kertre nyilásokat törtek, szóval, a nagyszerü újitások kezdete megtörtént. Franczia kertész is érkezett, kinek kormányzata alatt öt legény, s hetven napszámos a nagyszerü vállalathoz fogott.</p>
                  <p>A költséget nem kimélték, a munka mesésen haladt, s a gazdatiszt őszülő fejét vakargatá.</p>
                  <p>Két hó után díszelge az újjá varázsolt épület, óriási ablakaival, s gyönyörü emeldével<ref target="#2679223216582938811_66402-h-11.htm.html#Footnote_1">1)</ref> a kertre, benn kárpitos működött.</p>
                  <p>Ügyesség és pénz, mit nem képes eléidézni? a kert valóságos édenné varázsoltatott.</p>
                  <p>Nemsokára a termekben fény és izlés, a fogatokban urias gazdagság, s a kertben tündéri változékosság mutatkozék.</p>
                  <p>Ernő csodát vitt véghez, s a vidék bámulta tetteit. Ő sok szórakozást lelt az élénk munkálatokban.</p>
                  <p>Egy reggel tisztje belép.</p>
                  <p>Ernő festészi pongyolában pamlagra dőlve csibukozott.</p>
                  <p>– Épen jó, hogy jön, kiáltá az érkező elé, és széket jelöle neki.</p>
                  <p>– Teins úr! kezdé a tiszt, a jármasok végett jöttem; a munka ideje itt van, gondolkoznunk kellene…</p>
                  <p>– A jármasok? hm, jól van, majd.. majd.. azt hallám a d*i urodalomban fajlovak állittattak be, ránduljon el oda, s hozzon hírt, vajjon érdemesek-e megtekintésre.</p>
                  <p>– Igen uram, de szántóföldeink…</p>
                  <p>– Máskor; most gondja legyen Ruszter Györgynek irni Pestre, hogy három teremre való szép tapettet küldjön: a szőnyegek választását izlésére bizom.</p>
                  <p>– De a vetések…</p>
                  <p>– A kertész háromszáz pengő forint áru virágmagvat s plántát rendelt, fizesse ki.</p>
                  <p>– Az istenért, uram! hát a gazdasággal mi történik?</p>
                  <p>– Mi? az idén mindent haszonbérbe adunk.</p>
                  <p>E szavakra rémület s meglepetés tükrözé magát a tiszt arczán, szólni akart, de a nyelv megtagadá szolgálatát.</p>
                  <p>A tiszt távozék e gondolattal: tüstént megirom az öreg úrnak.</p>
                  <p>Ernő „Monte Christo“ olvasását folytatá.</p>
                  <p>Darabig ez igy folyt; de Ernő únni kezdé magát, lelke zajt, társaságot szomjazott. Vendégségeket rendeze, s hetenként kétszer háromszor magához gyüjté a szomszédokat. Háza a leglátogatottabb lőn.</p>
                  <p>Csak rövid ideig érdeklék ez emberek eredeti sajátságai, mert mihelyt bizalmasb lőn velök: terhére váltak örökös időjárás-, termés-, aratásféle beszélgetéseikkel. Menekülni ohajtott tőlök. A regényolvasásra adta magát, ez a nélkül is ábrándos lelkét, s föllengző vágyait méginkább izgatá. A magán és tömérdek franczia könyvek olvadékony szivét a szerelemre egészen kiképezék. Ah! de nem volt tárgy, nem akadt lény, kire érzelmeit halmozhatandná.</p>
                  <p>Hány érzékeny szivet emészt igy el saját tüze!</p>
                  <p>Ernő atyjától eleinte oktató, később intő, s végre komolyan dorgáló leveleket kapott. Ép oly kevéssé adtak más irányt gondolkozásának, mint tetteinek.</p>
                  <p>Ismét egy levél. Ernő ismeré az irást, tartalmát is sejté, tehát fél napig bontatlanul hevert; végre felnyitá, nem csalatkozott, atyjától volt. Epés szavakban a legkeserűbb szemrehányások. Ernő mosolyga, de a levél vége felé megdöbbent, mert atyja határozottan nyilvánitá, miként, ha működésinek más irányt nem adand, s egész akarattal a gazdasághoz nem lát: az átadott jószágot visszaveendi, s fiát, mint tékozlót, szűk évpénzre szoritván, az örökségből kizárja. Záradékul a levélben következő állt:</p>
                  <p>„Ohajtom, parancsolom, nősülj, s e lépésre három hó határidőt tüzök. A leány, kit számodra kijelölék, Felhősy Irma, hajdan kereskedőtársam, s most földbirtokos barátom egyetlen gyermeke. Ott tárt karokkal várnak. Látogatásodról őt értesítém; remélem, igéretemet be fogod váltani.“</p>
                  <p>– Felhősy Irma?… elmélkedék magában Ernő. E leányról sok dicséretest hallék… Atyám! ötleted dicső, fiad engedelmeskedik. – És egészen felvidult; mert egyhangu életébe valami uj, s váratlanul ép olyasmi vegyült, a mi után lelke sovárgott.</p>
                  <p>Rendelést tőn, és – Felhősre utazott. </p>
                  <p>Kitünő szivességgel fogadták, s az előkészületekből látható vala, hogy Ernőt várták. Úr, szolga és az egész női személyzet roppant megelőzőleg forgolódtak; szállásaul a legdíszesb szobát jelölték ki, s még cselédségére is nagy figyelem fordíttatott.</p>
                  <p>Alkonyatkor több meghivott vendég érkezék ünnepélyi öltözetben.</p>
                  <p>Mennyi sajátságos alak, s minő feszesség!? Ernő egyszerüen urias öltözetében, s fesztelen viselete által ugy tünt ki köztök, mint müvész festvénye a tarka mázolások között.</p>
                  <p>Volt megjegyzés elég.</p>
                  <p>– Nézd, mond az egyik, agarász-ostorával a port csapkodva lábairól, hogy játsza Füzesy a nagyurat, pedig alig szagolt le, s már fülig van adósságban.</p>
                  <p>– És hányja-veti magát, tevé hozzá társa végig egyengetve magát; pedig ruhái egészen divatkivüliek. – Az, ki ez észrevételt tevé, középtermetű, szőke, pödrött bajszu ifju volt; legnevezetesb rajta, hogy haja feje közepén volt elválasztva, s fülei körül karikákba gyürűdzött; széles vállain szűk zöld frakk ragyogó érczgombokkal büszkélkedett, nyakán fehér echarpe rubintűvel, biborbársony-mellény, sárga nadrág s gombos topán egésziték ki öltözetét. Nyakán vastag aranyláncz kigyózott le mellénye zsebéig, s ujjain több pecsétgyürű ragyogott. Ez ember Havasy közbirtokos, s a vidék arszlána volt!</p>
                  <p>– Lám, lám! hangzék a másik körben, – hogy pöffeszkedik az a Füzesy, mintha apjáról grófságot örökölt volna.</p>
                  <p>– Az igaz, egészité ki a mellette levő e rágalmat; pedig atyja nem volt sem több, sem kevesebb, mint becsületes marhakereskedő.</p>
                  <p>– Fiának is okosabb volt volna a mellett maradni; legalább maholnap nem állítnák a dobot szép kastélya elé.</p>
                  <p>– Hahaha! pedig azt el nem kerüli.</p>
                  <p>– Hogy tetszik? tevé harmadik helyen a kérdést egy ifju; a háziúr Füzesyn kivül mást nem ismer, és e piperkőcz minket látni sem akar.</p>
                  <p>– Sohse gondoljunk vele, utoljára azt hinné, mi tartjuk szerencsénknek ismeretségét.</p>
                  <p>– Ahoz mégis sok szemtelenség kellene.</p>
                  <p>E beszélgetések mind azalatt történtek, mig Felhősy családjának Ernőt bemutatá.</p>
                  <p>A szokott udvariságok után a háziúr vendégeihez fordulva kérdé Ernőt:</p>
                  <p>– Ezen urakat..?</p>
                  <p>– Van szerencsém, esék szavába Ernő; s megindult kezet szorítni a jelenlevőkkel.</p>
                  <p>Kik imént legizetlenebbül megszólák: most szemtőlszembe legmosolygóbb arczot öltének.</p>
                  <p>A különzés választófalai lerontattak, a társaság összeolvadt.</p>
                  <p>Hajlongások közt bókoltak férfiak a nőknek, s ezek szégyenkedve süték szemeiket a kezökben levő legyezőre, virágbokrétára, vagy kendőjök himzetére.</p>
                  <p>Ernőnek ideje maradt szemlét tartani.</p>
                  <p>Sok falusi szépség, de tagadhatlan Felhősy Irma tündöklött valamennyi felett. Gazdag szőke haj, epedő kék szemek, kissé telt, de finom arcz, gondosan ápolt fogak, nem rút termet és szerény toilette. </p>
                  <p>Ernő nem volt ugyan elragadtatva, de nem is hibáztatá atyja választását.</p>
                  <p>Irma Ernőnek tetszett.</p>
                  <p>Meglehet, ha valamely pesti elegans bálban látandotta, fel sem tünt volna neki, s ha udvariasságból megszólítná is: a vele társalgást minél rövidebbre törekednék nyujtani; de itt, elszigeteltségében, e hölgyet találá, s társaságát keresé, mit a zöld frakkos Havasy elég mérges szemekkel tekinte.</p>
                  <p>Ernő nem érdek nélkül forgolódott Irma körül, s azt minden áron kitüntetni törekvék. Társalgásában sok kellemet, modorában bájt fedeze föl. Atyjának e perczben választásaért kész volt volna nyakába borúlni.</p>
                  <p>Irma sem mulasztá el a szülőitől kapott utasitást Ernő irányában felhasználni, s ennek udvarlását nagyvárosi hölgy finom kaczérságával fogadá.</p>
                  <p>A zöld frakkos nem veszté őket szem elől, s ajkait véresre harapá.</p>
                  <p>Mint a vidékiek rendesen: ugy ezek is a társalgásból kifogyván: táncz inditványoztatott. Irma zongorához ült.</p>
                  <p>– Engedje, e szókkal lépett hozzá Ernő, hogy én legyek a szerencsétől megfosztva kegyeddel tánczolhatni.</p>
                  <p>– Hogyan?</p>
                  <p>– A koszorúban a legszebb virág nem hiányozhatik, kegyed tánczoljon, e hangszernél majd én kisértendem meg szerencsémet.</p>
                  <p>– Ön igen szíves.</p>
                  <p>A zöld frakkos ott terme, s Irmát az első négyesre fölkéré. </p>
                  <p>Ernő jelt ada.</p>
                  <p>A kör megalakult, s Ernő a „Rigoletto-négyest“ rákezdé.</p>
                  <p>Havasy, a zöld frakkos arszlán, ki csinos tánczosnője mellett ugy állt, mint valami kérdőjel, fitymálva nézegetett a zongorán működőre, kedvetlenül kiáltván oda: „csöndesebben!“ és száraz lábaival a tactust veregeté, idétlen fejével is bólintván hozzá.</p>
                  <p>Ernő mosolygott.</p>
                  <p>– Kiállhatlanul játszik; mond a zöld frakkos Irmához fordulva.</p>
                  <p>– Gondolja?</p>
                  <p>– Minek kezd belé, ha nem ért hozzá?</p>
                  <p>– Inkább ohajtaná, hogy én játszam?</p>
                  <p>– Most nem, meg volnék fosztva e nagy szerencsétől. Ah! – tovább nem folytathatá, mert Irma ellebegett.</p>
                  <p>Havasy szomszédait is kezdé lázitgatni Ernő játéka ellen, gúnyosan mondván:</p>
                  <p>– Talán e szerencsétlen négyesnél nem tud egyebet; mégis sok arczátlanság kell hozzá, feltolakodni vele. – Gyorsabban!</p>
                  <p>Ernő nem engedé magát megzavartatni.</p>
                  <p>A négyesnek vége lőn.</p>
                  <p>– Hála istennek! sohajta Havasy.</p>
                  <p>– Köszönöm, viszonzá Irma.</p>
                  <p>– Ah! nem kegyedet értém, bár oldalánál tánczolhatnám végig az életet; de azt a szerencsétlen zenét!…</p>
                  <p>Ernő nem mozdult helyéről. A tánczzene után <hi rend="italic">Wilmers</hi> „Pompa di Festa“ját játszá.</p>
                  <p>Élénken tolongtak körötte. </p>
                  <p>
                     <hi rend="italic">Dreyschok</hi>, <hi rend="italic">Liszt</hi> és <hi rend="italic">Thalberg</hi> szerzeményeiből is remekelt.</p>
                  <p>A hallgatók tapsviharban törtek ki.</p>
                  <p>– Mit gondol? kérdé gúnyosan Ernő az ott ácsorgó zöld frakkostól, elég csöndesen játszám?</p>
                  <p>– Nem értek hozzá, – viszonzá a megszólitott, s daczosan fordíta hátat.</p>
                  <p>Ernő ismét a billentyűkre vágta ujjait, hogy Straussféle keringőt csörömpöljön le azokon.</p>
                  <p>Mindenki széditő tánczba röpült.</p>
                  <p>Alig végzé el Ernő, s kérelemmel ostromlák, hogy valami dalműből játszék, s ő „Dom Sebastián“ – ból, rövid előjáték után, „Abayaldos“ bravour-áriáját csengő mély hangon éneklé: utána mindjárt „Ernani“-ból a király szerepét.</p>
                  <p>El voltak ragadtatva, s a zöld frakkos agyonszégyenlé magát, hogy Ernő zene-tehetségében annyira csalatkozott!</p>
                  <p>Ernő a nap hőse lőn.</p>
                  <p>– Kedves! sugá az egyik leányka.</p>
                  <p>– Érdekes, mond a másik.</p>
                  <p>– Müvelt!…</p>
                  <p>– Imádandó! kiáltának fel sokan.</p>
                  <p>Havasy zöld frakkjában feszelge, s hol itt, hol ott egyegy gúnyos megjegyzést tőn, mit Ernő észrevevén, nyájasan közelíte hozzá, s kezét vállára tevén, enyelgő hangon mondá:</p>
                  <p>– A mint éneklek és zongorázok: ép ugy tánczolok és <hi rend="italic">vívok</hi>.</p>
                  <p>– Nem kételkedem, felelé nekihalaványulva Havasy.</p>
                  <p>– Ki azon úr, kérdé Ernő szomszédját, ki ott az ablakmélyedésben nagy veres szakálát oly egykedvüen simogatja?</p>
                  <p>– Melyik?</p>
                  <p>– Ott,… éles tekintetét most ránk szegzé. Pongyolájáról azt gyanítom, nem sokat törődik a világgal.</p>
                  <p>– Ah, az bátyámuram. Neve Sándory.</p>
                  <p>– Ön bátyja?</p>
                  <p>– Azaz, neki minden ifjabb „öcsém“ s mi „bátyámuram“-nak hivjuk. Tetőtül talpig magyar ember, kissé nyers, de roppant becsületes.</p>
                  <p>– Azt kinéztem belőle.</p>
                  <p>– Az ármánykodók ostora, a gyávák réme, e vidéken minden becsületdolgot nála intéznek el.</p>
                  <p>– Ismertessen meg vele.</p>
                  <p>– Szivesen.</p>
                  <p>Percz mulva Ernő Sándoryval szoríta kezet.</p>
                  <p>Ernő e társalgásban nagy élvet talált, Sándoryban sok alapos ismeretet és jártasságot fedezvén föl.</p>
                  <p>– Mily bizalmasan beszélgetnek, kezdé Havasy czimborájához; ha az a két ember jó egyetértésben élend, meg nem maradhatunk a vidéken.</p>
                  <p>– Igaz; egyik sima piperkőcz és sértegető –</p>
                  <p>– A felett jó vivó!</p>
                  <p>– A másik darabos, büszke…</p>
                  <p>– És czivakodó.</p>
                  <p>– Egymással kell összeveszítni őket, hogy mi békében maradjunk.</p>
                  <p>Havasy nem felelt, hanem ajkait fogai közé szoritván, gondolkodó arczot ölte.</p>
                  <p>– Mit mondasz hozzá?…</p>
                  <p>– Adandó alkalommal bocsátkozzál Sándoryval beszédbe, s mondd neki, hogy Füzesy roppant kalandorosan élt, Németország egyik kisebb városában szinésznővel levén viszonya, mint énekes szerepelt s meg is bukott; hogy Pesten kifizethetlen adósságai s párviadal elől szökött meg. Ezek iránti felvilágositás végett utald hozzám.</p>
                  <p>– Ugy lesz. Ezzel szétváltak.</p>
                  <p>Havasy czimborája addig őgyelge, mig csakugyan Sándory mellé furódott. Elmondá társa koholmányát.</p>
                  <p>– Ki meri ezeket állítni? kérdé indulatosan Sándory.</p>
                  <p>– Tessék Havasyt kérdezni.</p>
                  <p>Sándory csakugyan fölkeresé Havasyt, és szórul-szóra elmondá a Füzesy ellen hallott vádakat.</p>
                  <p>Havasy csodálkozva voníta vállat e szókkal:</p>
                  <p>– Bámulatos!</p>
                  <p>– Tehát mindezekről ön mitsem tud?</p>
                  <p>– Most hallom először.</p>
                  <p>Hát micsoda éretlenségeket fecseg az a szájhős? hol is van?… Már seholsem volt.</p>
                  <p>Havasyt e percztől a férfiakkal, sőt a nőkkel is lehete suttogva látni; igen rejtélyes arczot ölte, s kikkel csak beszélt, szemet meresztének, kezöket csapkodák össze, vagy homlokaikat szedték redőbe.</p>
                  <p>Ernő az egész estét Irma oldalánál tölté, s ha ezt házi kisasszonyi kötelességei igénybe vevék: önelégülten mosolyga utána. Szíve és lelke még nyugodt vala ugyan; de el akará magával hitetni, hogy szerelmes, s érzelméről a piruló lánykának szólt is.</p>
                  <p>Mielőtt a társaság szétoszlék, Ernő haza utazott, nehány percz mulva Sándory is követé.</p>
                  <p>Most Havasyé lőn a világ.</p>
                  <p>A Füzesyről költött rágalom szájrul szájra terjedt, s ő, ki két óra előtt a nap hőse volt, most általános gúny, megvetés s nevetség tárgyává lőn. Hogy az egész tényt Sándory beszélé, nyiltan senki sem vallá; hanem titoktartás mellett mondván el egymásnak, nehány percz alatt mindenki értesülve volt erről.</p>
                  <p>Havasy Irma oldalánál érzelgőn forgatá összevissza színetlen szemeit, s midőn aljas tervének ily fényes sükerét látá: szakálát simogatván, győzelmesen rágdicsálá azt.</p>
                  <p>Irma az egészet közönyösen vevé.</p>
                  <p>Ernő, a szép holdas éjen hazafelé utazván, az egész leányt regényes alakban varázslá maga elé, s bármennyire törekvék is magával elhitetni, hogy az szép, kedves, szeretetreméltó és érdekes, otthon mégis e gondolattal szállt le kocsijáról: „Igen fiatal, válhatik belőle müvelt nő.“ Nem merenge, jót alvék, másnap nem sohajtott… Ez még nem szerelem.</p>
                  <p>Harmadnap ismét rendelést adott készületre. Felhősyékhez vala utazandó; midőn gyönyörű fogata előhajta, levél érkezék. Ernő felbontá, elébb elhalaványult, azután haragosan kaczagott, e szókkal:</p>
                  <p>– Még meg sem kértem, s már is kosár! Hahaha! valóban nevetséges! – Ezzel kocsiba veté magát, s kocsisára rivalga: Sándoryhoz!</p>
                  <p>Sándory örömmel fogadá váratlan vendégét.</p>
                  <p>Ernő hidegen érinté az elébe nyujtott kezet, s komolyan tekinte Sándory szeme közé. Szünet után megindult hangon szóla hozzá: </p>
                  <p>– Sándory! nagyobb előszeretettel e vidéken egy emberhez sem közeledém, mint önhöz.</p>
                  <p>– És több rokonszenvet egyik sem érezhet öcsém iránt, mint én.</p>
                  <p>– A körülmények, fájdalom! ellenkezőt bizonyitnak.</p>
                  <p>– Hogy értsem?</p>
                  <p>– Ugy, hogy én arczáról nyiltságot olvasék, ön azonban alattomos.</p>
                  <p>– Uram!…</p>
                  <p>– Tudom, ön a vidék réme; de bennem férfira talált.</p>
                  <p>– Abban pillanatig sem kétkedem: de mielőtt indulatos hajlammal lépnénk fel egymás irányában, jónak látnám, hogy az ok felett jőnénk tisztába.</p>
                  <p>Ernő, válasz helyett, Felhősy levelét adá át.</p>
                  <p>Sándory olvasá, mint következik:</p>
                  <p>„<hi rend="italic">Tisztelt úr</hi>!</p>
                  <p>„Ha Ön pénzemre számolt s nem leányomra, további látogatásai fölöslegesek. Nem fog csodálkozni a hangon, ha megirom, hogy pesti élete, németországi kalandozási előttem nem ismeretlenek, melyek valódiságán nincs okom kétkedni; mert hitelt érdemlő egyéntől erednek, ki nem más, mint Sándory. Sajnálom, hogy atyjának hozzám bizalommal s jósággal irt levelére kedvetlen választ kell adnom. Isten Önnel stb.“</p>
                  <p>– Mit mond erre? kérdé Ernő.</p>
                  <p>– A silányak!</p>
                  <p>– Kik?</p>
                  <p>– Majd holnap. Találkozni fogunk.</p>
                  <p>– Hol? </p>
                  <p>– Estére vendége leszek. Váljunk mint idegenek; a holnap elhatározza: ha barátok lehetünk-e, vagy ellenségek. – S utazásra tőn rendelést.</p>
                  <p>Feszült ingerültséggel várá másnap alkonyatkor Ernő Sándoryt.</p>
                  <p>A várt vendég megérkezék, s e szavakkal szállt le kocsijáról:</p>
                  <p>– Azokat ugyan szépen megijesztém.</p>
                  <p>– Kiket? kérdé Ernő.</p>
                  <p>– Két jó madarat.</p>
                  <p>– Neveiket nem szabad ismernem?</p>
                  <p>– Irásban hoztam. Tessék. – Ezzel lapot nyujta át.</p>
                  <p>Ernő belé tekinte.</p>
                  <p>– Havasy?</p>
                  <p>– Csak olvasd.</p>
                  <p>„Alulirt ezennel elismerem, hogy t. cz. Füzesy ur ellen gyáva rágalmat koholtam, a szerelemféltés és gyülölet miatt, mellyel irányában viseltetém, s mivel szavamnak állani gyáva vagyok: Sándoryval akarám összeveszítni. Hibámat elismerem, s az illető uraktól irásban kérek bocsánatot. Kelt.. stb.“</p>
                  <p>– Az ügyetlen! mond mosolyogva Ernő.</p>
                  <p>– Biz azt elég ostobául számiták ki.</p>
                  <p>– Köszönöm fáradságodat, mosolyga Ernő, s bűnbánólag nyujtá jobbját Sándorynak.</p>
                  <p>– Kötelességem volt, viszonzá Sándory, hatalmasan csattantva széles tenyerét az oda nyujtott kézbe.</p>
                  <p>Az izletes esteli és zamatos port-á-port bor mellett, Havasy nyilatkozványa sok elmés ötletre s tréfás megjegyzésre nyita alkalmat, mi az estet igen derültté tevé.</p>
                  <p>Éjfél után a gyönyörű holdvilágnál Sándory haza utazott, Ernő pedig havannai szivarra gyujtván: a kellemes éji légben a susogó fák közt sétát tőn, gondolatinak szabad tért engedvén.</p>
                  <p>Másnap azon gondolattal kelt fel Ernő, hogy Felhősyékhez utazik, – s Havasy kéziratával magát igazolván: Irmának irántai érzelmét kikémlendi. Elmerülve állt az ablaknál, midőn idegen bérruhás szolgát láta közeledni.</p>
                  <p>Kevés percz mulva a szolga ezen izenettel állt előtte:</p>
                  <p>– Urnőm, báró Révyné s kisasszonya, átutaztokban itt kissé időzvén, engedelmet kérnek, hogy azalatt t. uraságod szép kertében sétát tehessenek.</p>
                  <p>– Vigye üdvözletemet, s mondja: szerencsémnek fogom tartani.</p>
                  <p>A szolga távozott.</p>
                  <p>Ernő inasára csöngete.</p>
                  <p>– A kerti pálmalugasban – igy adá a rendeletet – azonnal hűsitő reggeli teremjen, több személyre; aztán könnyü kabátot vőn, svéd kesztyűt húzott, firenzei szalmakalapot tőn, s az érdekes látogatók elé sietett.</p>
                  <p>Minő meglepetés! Ernő az urhölgyek irányában igen udvarias készült lenni, s midőn előttök állott, alig birá magát bemutatni. Most látta, mennyivel szebb szemek, delibb termet, s nemesebb vonások vannak a világon, mint Felhősy Irmáéi. – A hölgyek ifjabbika tündérszép volt! </p>
                  <p>A szokásos üdvözletek után Ernő társaságát ajánlá. – Örömmel fogadtatott.</p>
                  <p>Élénk beszélgetés keletkezett; a báróné elmondá, hogy hanyatló egészsége végett a következő évszakot Olaszországban töltendi, s jelenleg oda utazik.</p>
                  <p>– És a bárónő? kérdé Ernő, az ifjabbikhoz fordulva, könnyen válik meg hazájától?</p>
                  <p>– Anyámat, ki engem szeret, kisérem…</p>
                  <p>– De nem, ki egyedül szereti?</p>
                  <p>– Biztosítom, hogy egyetlen részvevő gondolat sem kisér.</p>
                  <p>Ernő lelkesülten kiáltá:</p>
                  <p>– Lehetlen! lehetlen!</p>
                  <p>A hölgy gyönyörű szemeit mosolyogva veté fel: mert Ernő hangkiejtésében annyi bensőség, annyi érzés feküdt, hogy ámbár az hatásra számítva nem volt, észrevétlenül nem hangzék el.</p>
                  <p>A pálmalugashoz értek. Abban fényesen terített asztalka állott, melyen ezüst talapzatok és kristály edények ragyogtak.</p>
                  <p>– Szabad kérnem nagysádtokat, hogy némi hűsitővel szolgálhassak?</p>
                  <p>A hölgyek beléegyezének.</p>
                  <p>Csakhamar fagykávé, czukorsütemények, válogatott gyümölcs s jégbe hűtött forrásviz lőnek felhordva.</p>
                  <p>Ernő boldog volt, reggelije izlett.</p>
                  <p>Nagy utazókocsi robogott a kert kapuja elé, a hölgyek búcsut vőnek: Ernő kocsiba segité őket, s midőn az távozék, sokáig merenge utána.</p>
                  <p>– Mennyi kellem, müveltség, s angyalszép!</p>
                  <p>A kocsi porfellegben tünt el; Ernő mélyen sohajta s nehezült kebellel tért szobáiba. Egyszerre szemébe ötlik Havasy nyilatkozványa, ekkor felkaczagott, kaczajában éles gúny feküdt.</p>
                  <p>Minő bolondot akartam tenni! elmélkedék; – mennyi különbség közte és Irma közt! Mit veszélyeztetek? hogy atyám elveszi e jószágot? nem nyerem-e akkor vissza a nagyvilágot, hol annyi élv és öröm van még számomra. Igen, igen én követni fogom. – Felhősynek következőt ira:</p>
                  <p>„<hi rend="italic">Tisztelt úr</hi>!</p>
                  <p>„Az ide mellékelt nyilatkozat az ellenem támasztott rágalmak megsemmisitésére, ugy vélem, elegendő. – Ön háza tiszteletben fog állni előttem ezentúl is; de hol nekem egyszer oly rútul ajtó jelöltetett: ott a küszöböt többé át nem lépem, s e szerint igen sajnálom, de atyám kivánatát nem teljesíthetem. Isten Önnel! maradok tisztelője</p>
                  <p>
                     <hi rend="italic">Füzesy Ernő</hi>.“</p>
                  <p>Havasy tértetvényét eredetiben melléklé leveléhez, s ez azonnal rendeltetése helyére küldetett.</p>
                  <p>Felhősy személyesen hozá a választ, mert a sértett Ernő engesztelésére siete.</p>
                  <p>– Füzesy úr?… kérdé egy ácsorgó szolgától.</p>
                  <p>– Nincs hon; lőn a felelet.</p>
                  <p>– Hol tehát?</p>
                  <p>– Olaszországba utazott.</p>
                  <p>– Mikor?</p>
                  <p>– Az éjjel.</p>
                  <p>Leforrázva es boszúsan hajtatott el Felhősy.</p>
                  <p>A fonák jószágkezelés miatt kétségbeesésig elkeserített gazdatiszt mindenről értesité az öreg Füzesyt, kitől azon választ nyeré, hogy legyen türelemmel, míg otthon munkálatit bevégzendi, s azután rögtön teendő intézkedések végett eljövend.</p>
                  <p>Szavát beváltá, s ötödik hétre megérkezék.</p>
                  <p>Gazdasági szereket vásárolt, a kertésznek felmonda, s a rendeletet kiadá, hogy a virányosok felszántatván: lóherrel vettessenek be, a fényes butorokat eladásra hirdetteté.</p>
                  <p>– Levél Nápolyból, e szavakkal lépett be az egészen megifjodott tiszt.</p>
                  <p>Mérgesen nyult utána Füzesy, olvasni kezdé, és sötét arcza mindinkább derülni kezde.</p>
                  <p>– Gazda! kezdé sugárzó szemekkel, miután a levelet szépen maga elé tevé; – a kertész megmarad, a virányos nem szántatik fel, a butorok nem fognak eladatni; mert fiam nejét, Révy Malvin báró kisasszonyt csak nem vezetheti üres házba.</p>
                  <p>– Megnősült?</p>
                  <p>– Nem hallá? Révy Malvin báró kisasszonyt vevé el.</p>
                  <p>– Ugy kell, most megöli a méreg.</p>
                  <p>– Kit?</p>
                  <p>– Felhősyéket, kik mindenütt azt hirdeték, hogy a tekintet.. vagy akarám mondani nagyságos úr tőlök kosarat nyervén: szégyenében utazott el.</p>
                  <p>– Hahaha! pedig fiam bárónőt vőn nőül. – Fogasson, oda megyek, hadd hallják először is tőlem. Látni akarom, miként halaványulnak az arczok?</p>
               </div>
               <div type="div3" rend="P11">
                  <head>Nászéj</head>
                  <div type="div4" rend="P4">
                     <head>I.</head>
                     <p>Az örömteljes napok vég felé hanyatlottak, s mohó vágygyal sietett mindenki a farsang hátralevő részét élvezni. Zajos éj volt; a bérkocsisok versenyteren képzelék magokat, s fáradt gebéiket erőre ostorozván, merészen vágtattak egymás elé: mindenki vigadni sietett. A várost elfedő hó olvadozván, a fehér lepel rongyai alól a mezetlen föld fekete foltokban mutatkozék. A derült eget csillagok ezre ragyogá át, s a hold ezüstlő mosolya a lámpák világát szükségtelenné tevé.</p>
                     <p>A bálványutcza nagyszerű házai egyikének első emelete fényesen vala világitva, s a dús csillogás áttört a fehér kárpitokon. A zene csábitóan hangzék le, s a ház előtt éji kóborlók ácsorogtak, álmatlan szemeiket kiváncsian meresztvén az ablaknál ellejtő sötét árnyakra. Felvágyni látszottak: némelyek tánczszenvedélyöket, mások hatalmas étvágyukat kielégítendők. Villámként csapott közéjök egy ifju, beesett szemekkel, zilált hajjal; arczán szenvedés és merész elszántság ült, fejét indulatosan veté hátra, s szomszédjának kezét görcsösen megkapva kérdé: </p>
                     <p>– Ki lakja e ház első emeletét?</p>
                     <p>A kérdezett megorván voná vissza kezét, s az idegent eltaszitván felelé:</p>
                     <p>– Mi gondom rá.</p>
                     <p>– Üdvöm függ tőle – rimánkodék az iménti – minden szentekre! mondjátok: kinél ez ünnepély?</p>
                     <p>– Ha annyira érdekében fekszik – jegyzé meg egyik utczahős – menjen föl, s ott kérdje.</p>
                     <p>Az ifju nem felelt, hanem kalapját szemére vonta s a kapun berohant. – Nehány percz mulva szédelegve dölt ki, s homlokán egy sebnyilásból vér patakzott alá. Kékült ajkait erősen fogai közé szoritá, s a falhoz fogódzott.</p>
                     <p>– Hej czimbora! – szólamlék az egyik ácsorgó; téged nem jól vendégeltek, ezt a legelső csapszékben is megkaphattad volna.</p>
                     <p>A többi mind talpraesett elmésségen jót kaczagott.</p>
                     <p>– Nincs igazság! – tört ki az idegen keserű fohásszal – az emberek csalárdak, s megcsalnák magát az istent, ha lehetne; hazugok ama csillagok, mert fényöket a naptól kölcsönzik; hazug az ég, mert reményt mosolygva sirba vezet! – Ur isten! erőt, csak 24 órai erőt adj, s feledni akarom annyi évi szenvedéseimet! – ezt oly felindulással, oly szívrepedve mondá, mintha minden ejtett szó élete egyegy évébe került volna.</p>
                     <p>Az ácsorgók elnémulva, a szenvedőhöz kérdő tekintettel közeledtek, nem szórakozásból, nem részvétből, hanem, mint szinész ügyes játékától meghatva, az őket nem sujtó fájdalmat látni; azonban mint valami nagyszerü drámai jelenet után, a méla csöndet egy hang sem zavará. </p>
                     <p>Az utczahősek száma mindinkább növekedett. Nem messze egy kocsi állapodék meg, s a kilépő férfi látván a tolongást, a tömeg közé vegyült.</p>
                     <p>– Mi lelte önt? – kérdé, az ifjunak vérző homlokát megpillantva.</p>
                     <p>– Futni szeretnék, – mond a kérdezett – de oh istenem! lehetlen.</p>
                     <p>– Ön ingerültnek látszik.</p>
                     <p>– Őrült vagyok.</p>
                     <p>– Tán valami czivódás volt itt? ki bántotta őt?</p>
                     <p>– Senki – zugák mindnyájan.</p>
                     <p>– Tehát hol kapta e sebet?</p>
                     <p>– Ugy rohant ki a kapun.</p>
                     <p>A kérdezősködő a tömegről az ifjura forditá szemeit, kinek arczán annyi szenvedés ült, mintha egy szenvedő kebel kíntengerének hullámi csapkodtak volna ki rajta.</p>
                     <p>– Ifju barátom! – szólamlék ismét a derék férfiu – ön beteg és én orvos vagyok, kövessen engem.</p>
                     <p>Az ifju felrezzent, az orvosra tekinte, s élénk fekete szeméből nehéz könycsepp gyöngyözött le.</p>
                     <p>Az orvos előbbi szavait ismétlé.</p>
                     <p>– Egy tapodtat se – mond az ifju.</p>
                     <p>– Ön igen szenved – sohajtá az orvos – szóljon, miért?</p>
                     <p>– Nincs arra szó, s ha volna, oly megrázónak kellene lenni, hogy a szentek szentjéig felhasson.</p>
                     <p>A jó emberbarát karon ölté betegét, s lakására átelleni házba – vonszolá inkább, mint vezeté. Mig a szobatulajdonos világgyujtással foglalkozék, bús vendége az ablakhoz szaladt, s tekintetével a falakon is át szeretett volna törni, hogy a szemközt vigadók zajában egyetlen nőt láthasson; hasztalan, az ablakfüggönyökön nem maradt rés, hol sovár tekintete a tánczterembe sugározhatott volna.</p>
                     <p>– Most – kezdé az orvos – legyen nyilt, tán segíthetek.</p>
                     <p>– Lassan, lassan, – susogá az ifju szemeit az ablakra meresztve – mintha azon árny, mely ott elvonult, ő lett volna.</p>
                     <p>– Kiről szól ön?</p>
                     <p>– Oh! ő szép volt! szép mint a mindenható eszméje a teremtés reggelén, de nem isten alkotá ily bájosnak, az ördög bűvölé arczára csábjait, hogy a kárhozatra szánt lelkeknek felpénzül fecsérelje! – ekkor az orvos kezét megragadva, az átelleni ablakra mutatott, – nézze, ott egy nő vigad, s kevés perczek múlva egy férjnek vetendi magát karjai közé, s azon nő – törvényes nőm.</p>
                     <p>Ön – mond az orvos, vendégét tekintetével átjárva – vagy igen szerencsétlen, vagy őrült. –</p>
                     <p>– Mindkettő, istenemre! mindkettő. Uram! italt adjon, mert torkom kiszáradt. – Az odanyujtott vizet indulatosan taszitá el. – Bort nekem! – kiáltá – bort! mely eszméletem elöli, s keblem fájdalmát elzsibbasztja: bort, melytől velőm meggyulad, különben itt halok meg. – Nem sokáig kelle várakoznia; s kivánata teljesült. A szeszes italból több poharat fenékig üritvén, fáradtan veté magát a pamlagra, s ismételt fölhivás után, lelki erejét kissé visszaküzdvén, ekkép szólt: </p>
                  </div>
                  <div type="div4" rend="P4">
                     <head>II.</head>
                     <p>Én gróf Belánszky vagyok, hajdan divaturacs itt. Boldog idők! még akkor a nyomort nem ismerém. Atyám gazdag levén, nem kimélt tőlem semmit; de én az elegen túl költvén, tömérdek évipénzemen fölül még adósságot csináltam. Egy darabig vig czimborák közt dőzsölve, s fényüzve folytak napjaim, de ez életrendszer mindennapivá, unalmassá válni kezdett, és én új élvezetekről gondolkodám, midőn egy, még előttem ismeretlen szenvedély ragadt meg: szerelmes levék. – Itt kínos emlékezettől megkapatva felugrott. Oh én szerencsétlen! igen szerencsétlen! – sohajtá az asztalhoz fogódzva.</p>
                     <p>– Hideg vér, hideg vér gróf ur! – biztatá vendégét Tanáry.</p>
                     <p>– Mondja a tengernek, legyen csöndes, ha fölötte vihar dühöng.</p>
                     <p>– Tovább; tán még nincs minden elveszve.</p>
                     <p>Ha a szerelmet tetőpontjára akarjátok csigázni, csak jó sok akadályt görditsetek utjába. A hölgy, kit imádtam, sorsomhoz méltó levén, nőül akarám venni, s atyámnak szándokomat nyilvánitám; ő ellenzette a nélkül, hogy egyetlen sulyos okot állitott volna fel, ellenzése mellett harczolót. Én ismét, és ismét, mindannyiszor szilárdabbul adám elő dönthetlen akaratomat, ő időnként konokabb lőn. Mit tehettem mást, mint vele daczolni, ennek eredménye lőn, hogy kegyéből s javaitól elestem.</p>
                     <p>– Oh! de én itt fecsegéssel pazarlom az időt, – jajdula közbe – pedig szent isten! rettegek, hogy megtörténik a legborzasztóbb! Vigadnak-e még oda át?</p>
                     <p>Tanáry kitekintett az ablakon.</p>
                     <p>– Még egyenlően nagy a tolongás, csak folytassa.</p>
                     <p>– Ismeri-e ön a nyomort ezer rémeivel, midőn az alig 24 éves ifjú arczára egy negyvenes korhely vonásai ülnek, a szem üregeibe sülyed, s a homlokra bú vés barázdákat; tudja-e mit tesz szenvedni? Oh én keserűn tapasztalám, egyedül állék a nagy világban kérlelhetlen hitelezőim vad körmeinek kitéve; kinlódtam, és éheztem, mig atyám termeiben henye naplopók dőzsöltek. Elég erről. Én munkához szoktatám magam, s hivatalba léptem. Mint önálló kértem most Hermine kezét, s képzelje: anyja megtagadá!</p>
                     <p>– Miért?</p>
                     <p>– Mert oly hazában élünk, hol dolgozni szégyen, hol e szó „kenyérhivatal“ elég arra, hogy az úgynevezett magasabb körökben lenézzenek. Herminével többé nem találkozám; de reményem őt birni nem hanyatlott, mert biztos levelezésünk által hittem valamit kivihetni. Titkos összekelést határozánk, idő és hely ki lőn jelölve. Meghittebb barátim egyikével a rendelt helyre rándultam. Szép májusi hajnal volt, a fölkelő napot az egyház kűszöbénél üdvözlém; madár dalával, virág illatával, ég derültségével, a nép munkával, s minden oly lelkesedve üdvözlé az ifju tavasz e szép reggelét, s engem szent ihlet tölte el. Nem sokáig kelle várakoznom, s a bájos Herminét egy érkező bérkocsiból leemelém, engem barátom, Herminét szobalánya követé. – Alig mondá ránk áldását a lelkész, már üldözőink, hihetőleg Hermine által gondatlanul hátrahagyott leveleimből utba igazodva, utólértek, s mielőtt igazán birtuk volna egymást, őt elszakíták tőlem. Isten előtt házasságunk megköttetett, ez kevés az embereknek. Én őt örökre elvesztém. – Halált keresve futottam, de eloltandó életemmel hasznot is ohajtva tenni, az akkor keletkezett forradalomba mentem, a derék honfiak mellett szabadságért vívni. Hol legnagyobb volt a vész; első harczoltam, az ónzápor köröttem iszonyu pusztitást tőn, itt egy családatya, ott egy boldog szerető, amott egy fényes ház végsarjadéka esett el: annyi köny hullott, s én, kit nem sirat vala senki, épen állottam! Hosszu csata után több bajnokkal fogságba estem, itt tőröm hegyét sokszor szegzém szivemre, de azon gondolat, hogy sorsosim sirkeresztemre ütendik a gyávaság bélyegét, velök együtt szenvedni késztete. Szabadulásról gondolkozánk, és tervünket siker koronázta;… újra reméltem. Midőn visszaérkezém, nőmet egy új férj karjai közt hallám lenni. Őrülten rohanván oda, a boldog vőlegény nekem e bélyeget üté homlokomra, s cselédei által üzetett ki.</p>
                     <p>– Most mindent tud, kérem, kényszerítem, találjon módot, hogy Herminével még ez éjjel szólhassak. – Tanáry gondolkozott.</p>
                     <p>– Van – mondá hirtelen.</p>
                     <p>– S az?</p>
                     <p>– Irjon.</p>
                     <p>– A levelet?</p>
                     <p>– Azonnal kézhez juttatom.</p>
                     <p>– Jó. – Ezzel tollat ragadott, s következőt irá: „Asszonyom! Önnek első férje megérkezék, e boldog összekeléshez sok szerencsét kivánni; azért kövessen el mindent, hogy ezt saját ajkiról hallhassa, értette, mindent elkövessen.. különben.. Isten önnel, válaszát elvárja</p>
                     <p>hű férje<lb/>
                        <hi rend="italic">Belánszky Ede</hi>.</p>
                     <p>Tanáry e levelet szolgája ügyességére bizta.</p>
                     <p>Éjfél elhangzott; ismerős egyéneink lelki vihartól lesujtva a pamlagra hanyatlának. A síri csönd ünnepélyes, és sokat jelentő volt; az orvos mintha veszélyes beteg fölött őrködnék, mély gondolatokba merült; Belánszky pedig a túlélt szenvedések emlékétől felizgatva nyugtalankodék, s a türelmetlenség halvány homlokáról hideg izzadságot facsart.</p>
                     <p>Az ajtónál zörej támadt, s mindketten némán rohantak a belépő szolga elé, ki kérdések özönétől elhalmozva, alig juthatott szóhoz; végre bizonyossá tevé a kiváncsiakat, miszerint a rábizott levelke eddig rendeltetése helyén van, s ismét távozott, az illető szobalánytól az igénylett választ átveendő.</p>
                     <p>Alig terveztetett egy a dolog kedvező kimeneteléhez vezető irány, midőn az utczán nagy zaj keletkezett, a kocsik egymásután elrobogtak, a függönyökön átlátszó árnyak rendetlen tévedésben futkostak, a terem elhomályosult, s minden körülmények oda mutatának, hogy az ünnepélynek vége szakadt.</p>
                     <p>– Mondtam, – kiáltá indulatosan Belánszky – hogy elkésem! s most – – – itt elnémult, – mert figyelmét egy betoppanó idegen cseléd voná magára, ki a rögtön rosszul lett mennyasszonyhoz orvosi segélyt kérvén, elsietett.</p>
                     <p>– Megálljon – kiáltá Belánszky – nehány perczre én leszek az orvos.</p>
                     <p>– Igen de. – – </p>
                     <p>– Semmi kifogás, az alkalom kedvez, s önnek hajolni kell kérésemre. Csak hamar más öltönyt, és én szólani fogok vele. Felséges körülmény! dicső sors! az életben most látszol nekem először kedvezni, és én áldlak értte.</p>
                     <p>Az egyezés megtörtént; Belánszky homlokán a sebet angol tapasz födé, s villámgyorsasággal átöltözködék. Kezet szoritának, s elhagyá a szobát. Előzzük őt meg, és siessünk az átelleni házba, kissé a mulatók zajába vegyülendők.</p>
                  </div>
                  <div type="div4" rend="P4">
                     <head>III.</head>
                     <p>Minden oly díszes, szép és nagyszerű vala; aranyrojtos fehér kárpitok gazdag redőkben hullámzottak végig a falakon; az óriási tükrök fényében a pazar világot árasztó szövétnekek kettőzve ragyogának; a simára viaszkolt padlaton vidoran lejtettek végig az ifjak, bájoló hölgyeket fűzvén karjaikra. Az egész társaságon gyermekded szende öröm sugárzott végig, s a megelégedés jó kedéllyel egyesülve, ezen estélynek oly házias, oly családi színt kölcsönze, hogy az minden egyszerüsége mellett fesztelen, és barátságos vala. A nők édes-enyelegve társalgának szerény lovagjaikkal, s a szép hölgykoszoru ezerféle kelleme tündérkoronát tüzött a fényes ünnepély fölé. A pajzán ifjak a sok bájtól elragadtatva szellemittasan szállongtak hölgytül hölgyhez; szavaiknak megható erőt kerestek, s egy szívlázitó pillanat a szerelem kéjtengeréből, édes jutalom vala forró udvarlásukért. Nem vala arcz, nem pillantás, mely eleven jó kedélyre nem mutatott. </p>
                     <p>Az emberi élet titkai kimeríthetlenek, gyakran túlboldogoknak véljük magunkat, s nem sejtjük a csapást, mely kevés percz mulva oly ördögileg sujt, hogy még csontjaiban is megrázza a velőt; sokan bú-gond nélkül erőteljesen élik át a napot, s érte barátságtalan sír fogadja hideg ölébe; hányan viradnak legválogatottabb gyönyörök mellett, megfeledkezve mindenről, mi nem hoz kéjt, s a hajnal gyászt hoz fejökre! mi játszószer vagyunk a nagy természet kezében!</p>
                     <p>A kedves női füzérben egy mind termetre, mind öltözetre kiválólag érdekes vala. Magas homlokán sokat jelentő léleknagyság ült, ragyogó kék szemeiből bánattal vegyes öröm mosolyga, biborajkiról mennyei kellem zengett le, s gyönyörű szögfürtein egyszerű illatdús virágfüzér negédeskedék, öltözetén nem annyira fénypazar, mint finom izlés mutatkozott. E hölgy a szép Hermine, báró Rideky menyasszonya, s oly boldognak látszott, mint ki előtt hosszu szenvedés után egy édeni élet nyílik fel.</p>
                     <p>Mellette deli ifju állott, sovár tekintete szakadatlan a bájos Herminén függe; keveset szólt, s merengésiből többnyire a szép ara szenvedélydús beszéde riasztá fel; ugy látszott, neki a zaj, a vendégek, az egész világ terhére vált. Ő egyetlen gondolattal küzdött, s e gondolat oly édes, oly mennyei vala, hogy agyát, keblét, s lelkét tökéletesen eltölté; ő zavartalanul s tanuk nélkül vágyott szíve szerint mielőbb Herminét ölelni, mert ő vala a boldog vőlegény.</p>
                     <p>A szobalány rejtélyes arczkifejezéssel elelrettenve, s ismét neki bátorodva sompolygott darab ideig Hermine körül, végre félelmén erőt vőn a haszonlesés, és urnője öltözetén feltünő igazitni valót fedezvén fel, őt egy mellékterembe szólítá. Rideky nehány lépésre követé Herminét, de a távozás okáról értesülvén, a vigadók felé fordult. Egyedül valának, s a szobalány rövid előbeszéd s hosszu mentegetődzéssel a levelet átadta.</p>
                     <p>– Hermine arcza lángba borult, midőn az irást megpillantá. –</p>
                     <p>– Egek! ezen irás – ki hozta e levelet? kérdé, miután a pecsét reszkető újjai alatt elpattant.</p>
                     <p>– Egy idegen. –</p>
                     <p>Most minden vére keblébe szorult; arcza lassan halványulni kezdett; s midőn a levél rövid tartalmát átfutá, mint sír arája oly sápadt lőn.</p>
                     <p>– Ez lehetetlen! – rebegé, s a lap kezéből kihullott – ez lehetlen, ez ármány! – folytatá fuldokolva, s görcsösen kapván szivéhez, egy átjáró sikoltással eszmélet nélkül rogyott össze.</p>
                     <p>E zajra átalános zavar lőn, minek már távulról tanúi valánk, a zene elnémult, a vendégek haza széledtek, s csak azok maradtak a betegnél, kiket közelebbi viszony csatolt a házhoz, s részvevően fonák körül a szenvedő ágyát, az érkező orvosban mentő angyalt várván.</p>
                     <p>A teremben nehány elkésett vendég között Rideky óriási léptekkel sétált fel s alá, homlokáról nyugtalanság üzte izzadságot törülvén.</p>
                     <p>– Az orvos jő; – jelenté a szolga.</p>
                     <p>– Valahára! – tört ki Rideky feszült kebléből, s egy mély sohajt ragadott magával, – fuss eléje, mondd: siessen, aranyakkal fizetem gyorsabb lépteit, </p>
                     <p>– Bocsánat! – mond Belánszky, hideg bókkal nyitván be az ajtót – de azon orvos, kit önök várnak, nem jöhet, ő szinte veszélyesen beteg.</p>
                     <p>– Nem jöhet! beteg?! kiáltá Rideky.</p>
                     <p>– Épen nála virraszték, szinte orvos vagyok, ha szolgálatommal beérik, szerencsémnek fogom tartani; – ezt oly külső nyugalommal, oly szinlelt hidegséggel mondá, mintha a körötte levő személyzet, s az egész ház iránt közönyösséggel viseltetnék, és csak annyi részvétet mutatott, a mennyit egy betegnél melegérzésü orvostól igényelni lehet; jobb kezét mellénye nyilásába dugta, s baljába kalapját szoritá; e színlelés roppant erőbe került, mert belsejében vihar csatázott, minőről még egy tengerésznek sem lehet fogalma. Ugy állt ott, mint egy eleven Aetna, mely többszöri kilávázás után külsején barátságos, nyájas kerteket visel, mig gyomrában a tűzanyag iszonyuan működik.</p>
                     <p>– Veszélyes a beteg? kérdé szünet után.</p>
                     <p>– Sziveskedjék befáradni – mondá Rideky egy oldalajtóra mutatva.</p>
                     <p>Belánszky hideg fejbillentéssel a felszólitásnak engedett. Térdei jobban reszkettek, mint valaha feje lángolt, midőn a küszöböt, mely Herminéhez vezetett, átlépte. Oly hosszu távollét után, annyi szenvedésért bizony bizony kínos jutalom vala egy ily találkozás.</p>
                     <p>Hermine szobájába jutott, a beteg ágyát részvéttel, s gyöngédséggel ápoló nők környezék, kik közől nehányan szívből, s többen szinből sopánkodának, arczukon szomoruság ömlék el, de az emberi arcznak főtulajdona a tettetés. Oh igen! légy csak boldog, és juss szerencsétlenségre, ha kilenczen vannak körötted, mindnyájan sajnálkozni fognak, de legalább is ötnek keblét káröröm dagasztandja; érjen szerencse, örvendeni fognak külsőleg, de legalább is két harmadának szivét az irígység fulánkja mardosandja. Az ember dicső és nagy tud lenni, ha hivatását betölti, ha a ráruházott méltóságnak megfelel; de ha egyszer elsülyedt, minden állatok föléje emelkednek.</p>
                     <p>Belánszky az ágyhoz lépett, remegve nyult a kéz után, melyet oly rég nem érinte. Rövid gondolkozás után a benlevőknek távozást inte, s mint ohajtá, Herminével együttmaradt.</p>
                     <p>Ott feküdt a szép hölgy, mint a kérlelhetlen éjszaki szél által letört liliom, arczán nem mutatkozott élet, s mégis szép volt; szép, mintha Raphael ecsete remekelte volna.</p>
                     <p>Hermine Belánszky kezét szivéhez vonzá – itt orvos ur! itt – – oh jaj!</p>
                     <p>Belánszky a kezet ajkihoz ragadá, azt köny- és csókzáporral halmozandó.</p>
                     <p>– Hermine! szerelmesem! én vagyok – rebegé tört hangon – tekints reám szenvedőre – folytatá s önkénytelen térdre omlott.</p>
                     <p>A hölgy szemeit bágyadtan fölveté, összeborzadt, s mindkét kezével arczát födé el. Rövid hallgatás után Belánszky férfierejét összeszedvén fölegyenesedék, s makacs fájdalommal szoritván össze színehagyott ajkait, átjáró éles tekintettel mérte végig Herminét; a szünetet lassu, de mennydörgő szava bontá fel:</p>
                     <p>– Nem vártál ugy-e? –</p>
                     <p>Semmi válasz. </p>
                     <p>Ekkor indulatosan kapta le az arczfedő kezet, s vad tekintete megszelidült, a feledhetlen szemeket könyárban pillantván meg.</p>
                     <p>– Nem vártál ugy-e? ismétlé szenvedő lágy hangnyomattal.</p>
                     <p>– Borzasztó! – csodálkozék Hermine – mi téged rég halottnak hivénk.</p>
                     <p>– S emlékemet sirba taszitád, mielőtt magam oda költözém. Egyedül te valál hitem, te reményem és szeretetem! megfosztál hitemtől, reménylámpámat kioltád, szeretetemet?!… szeretetemet, oh szólj, képzelhettél emberi alakban lényt, ki melegebben szeretett, mint én? vagy hallgass, vagy ne hallgass, tégy tetszésed szerint… Te engem gyöngébbnek, én téged szilárdabbnak hittelek, mindketten csalódtunk. Csak egyet Hermine: szeretsz-e még?</p>
                     <p>– Igen.</p>
                     <p>– Ugy birni foglak.</p>
                     <p>– Megállj: mit akarsz mivelni?</p>
                     <p>– A boldog vőlegényt meggyilkolom.</p>
                     <p>– Szerencsétlen!</p>
                     <p>– Értem szegény lélek! te is sokat szenvedél, téged hozzá erőltettek?</p>
                     <p>– Nem.</p>
                     <p>– Tehát önkénytesen?</p>
                     <p>– Igen.</p>
                     <p>– Tehát szereted? kérdé növekedő indulattal.</p>
                     <p>– Igen.</p>
                     <p>Belánszky elkeseredett ajkán gúnymosoly vonult el… ő meg volt semmisülve. Herminére még egy sokat jelentő pillanatot vetett, és kirohant. </p>
                     <p>Anya, férj, s ismerők a betegről tudakozók, az álorvost körülvevék.</p>
                     <p>– Ő veszélyben forog, rendelvényeimet azonnal átküldendem – veté feleletül a kérdezősködőknek. A nők e nyilatkozatra elhalványulva a beteghez siettek, Rideky is utánok indult, de Belánszky utját akadályozá.</p>
                     <p>– Bocsásson Herminéhez! kiáltá kínosan a vőlegény.</p>
                     <p>– Önnek nem szabad ma Hermine küszöbét átlépni.</p>
                     <p>– Igen, de nőm…</p>
                     <p>– Annál inkább, okaim vannak.</p>
                     <p>– Tudni akarom azokat.</p>
                     <p>– Ugy kövessen barátom szállására, az átelleni házba; de rögtön, nincs veszteni való időm. Ön neje igen roszul van. Siessünk, uram! siessünk!</p>
                     <p>– Igen de…</p>
                     <p>– Semmi kifogást, különben a bizonytalansággal hagyom tépelődni.</p>
                     <p>– Én követem, ön kérlelhetlen.</p>
                     <p>– Karöltve távozának.</p>
                     <p>– Hermine ádáz gyermekként zokogva hánykolódott ágyában, öltönyét és haját tépte; majd fejéhez majd szivéhez kapkodott, időnként egy neme a görcsnek lepte meg, ekkor lélekzete elakadt, ajka erősen összecsukódott, s szemei a fölötte függő szent szűzre meredtek, majd ismét láz rohanta meg, s ekkor összefüggés nélküli szavakat rebegett. Ő igen igen beteg volt.</p>
                  </div>
                  <div type="div4" rend="P4">
                     <head>IV.</head>
                     <p>Rideky és Belánszky kivánt helyre jutának, Belánszky rögtön a nyugalomra készülő orvoshoz fordult, s kérte, hogy halasztás nélkül betegéhez siessen. – Virasszon mellette – mond erős hangon – enyhítsen fájdalmain és vigasztalja, mert nagyon szenved. Az orvos baráti készséggel engedelmeskedék.</p>
                     <p>Rideky kérdőleg hol egyikre hol másikra tekinte, s a távozó után indult, de Belánszky ügyes ugrással az ajtónál termett, s a kulcsot ráforditván zsebébe rejté.</p>
                     <p>– Megmondtam, hogy az éjjel nem szabad nejét látnia.</p>
                     <p>– Ki merészel engem gátolni?</p>
                     <p>– Én, egyedül én!</p>
                     <p>– Ez tréfának sok, én zajt ütök, fellármázom a ház népét.</p>
                     <p>– Akkor önt egy lövéssel elnémitom.</p>
                     <p>– Tehát tolvajbarlangba csalt, hogy kifosszon? itt van tárczám, órám, önkénytesen adom.</p>
                     <p>– Tartsa meg, önnek nagyobb szüksége lehet rá.</p>
                     <p>– Mit akar hát velem.</p>
                     <p>– Mondtam már, beszélni.</p>
                     <p>– Ön szemtelen!</p>
                     <p>– Higye el, nem vagyok az?</p>
                     <p>– Ön álnok gazember!</p>
                     <p>– E tettemből mást nem itélhet, hanem félre a szóvitával, nekünk nagyobb ügyet kell intézni, – ezzel az asztalhoz ült, és irt. </p>
                     <p>– Különös, kiváncsi vagyok a kimenetelre, s ha nőm nem volna beteg, a kaland mulattatna.</p>
                     <p>– Alig hiszem – mond rejtélyes mosolylyal Belánszky.</p>
                     <p>– A dologra hát uram, s ne irjon most.</p>
                     <p>– Ez is a dologhoz tartozik!</p>
                     <p>– Mennyiben?</p>
                     <p>– Csak annyiban, hogy végrendeletemet irom.</p>
                     <p>– Miért? – kérdé Rideky, félelmesen tekintve körül.</p>
                     <p>– Mert egyikünk meg fog halni. Csak egy sor van még hátra, azután értekezhetünk együtt. Igy… már készen van. Nemde rövid végrendelet? Foglaljon helyet.</p>
                     <p>– Csak szaporán, mit ohajt?</p>
                     <p>– Lovagias viseletet és türelmet.</p>
                     <p>– Az elsőt nem érdemli, az utóbbiról nem állok jót.</p>
                     <p>– Később mondja ki itéletét.</p>
                     <p>– Türelmet ohajt tőlem, midőn ez már is elhagyott.</p>
                     <p>– Hát ha évekig tartana ezen helyzete, s naponként sulyosabban? lássa, én is egykor, mint ön most, a kéj küszöbénél állottam, s mielőtt élvezhettem volna csak egy csöppet is, elestem az üdvtől, és évekig üdv helyett kárhozatot, menny helyett poklot, kéj helyett kínt tápláltam szivemben, most itt vagyok.</p>
                     <p>Sorsát máskor is elbeszélheti, engem most jobban érdekel nőm.</p>
                     <p>– Neje? nyomorult! ahoz nekem is van szavam.</p>
                     <p>– Tán merészelte volna szemeit rá emelni. </p>
                     <p>– Még többet is. – Hallgasson meg: keblemen egy virány fakadozott, véremmel s könyűimmel áztatám ezt, mig engem saját lángom emészte; a bimbó enyém lőn, s én illetetlenül hagyám, harczoltam s szenvedtem azon reményben, hogy a kifejlett virág illatával fog elárasztani, és eljöve ön, ki nem cselekvék semmit, megilleté a rózsát, s birtokomból elrablá, hogy bitorolhassa. Ért engemet?</p>
                     <p>– Nem uram!</p>
                     <p>– Nem? tehát világosabban szólok. Azon nő, kit ön nejének nevez, évek előtt már törvényes nőm vala.</p>
                     <p>Rideky a beszélőtől hátra vonult, s szánakozással mondá: őrült szegény!</p>
                     <p>Belánszky történetét rövid vázlatban előadá, s Rideky borzalommal hallgatá.</p>
                     <p>– Most véleményét szeretném tudni – mond Belánszky beszéde végeztével.</p>
                     <p>– Fusson ön, önnek futnia kell, nincs pénze? adok, adok mindent, csak fusson! – esde Rideky.</p>
                     <p>– Miért én?</p>
                     <p>– Mert nekem nem lehet –</p>
                     <p>– Ugy mindketten maradni fogunk.</p>
                     <p>– És –</p>
                     <p>Egyikünk meghal.</p>
                     <p>– Jó, tehát reggel lövünk, vagy most mindjárt – kiáltá elszánttan Rideky.</p>
                     <p>– Lassan; párbaj köztünk nem határozhat, az ügyesebb győz, s az aligha én volna, mert csak elhiszi, gyakorlottabb vagyok én, ki annyit forgattam a fegyvert, s oly sokszor álltam szemben a halállal. A sors határozzon közöttünk. </p>
                     <p>– Ám legyen – de miként?</p>
                     <p>Rövid gondolkozás után Belánszky poharat ragadott, s ellenfelét hasonlóra inté; szinig tölté mindkettőt az izletes bordeauxival.</p>
                     <p>– Koczintsunk – mond redős homlokkal – koczintsunk! de erősen, s kinek pohara összetörik, az holnap ügyeit elintézvén, alkonyatkor költözzék az enyészet honába.</p>
                     <p>– Tehát öngyilkos?</p>
                     <p>– Tanácsoljon jobbat, s gyáva, ki el nem fogadja.</p>
                     <p>– Önnek előterjesztése áll.</p>
                     <p>– Igen, hah derék, ön valódi férfi! Vessük el a koczkát hamar. Éljen Hermine!</p>
                     <p>– Éljen! viszhangozá Rideky szorult kebellel, és reszkető kezeikben a két tele pohár összevillant; egy tompa zörej, melyet finom csengés követett, s Belánszkynak megvérzett kezében tört edény maradt, melynek szertezuzott részei a padlaton borárban hevertek.</p>
                     <p>– Ön megsérté magát? – kérdé szánakozó részvéttel Rideky.</p>
                     <p>– Gyermekség! e seb, melyet sorsunkat eldöntő üvegdarab ejtett, többé nem fog begyógyulni.</p>
                     <p>– Uram! én önt felmentem, visszaajándékozom életét, hanem fusson.</p>
                     <p>– Azt véli, hogy gyermekkel játszék? én nem fogok gyáva fattyuként visszalépni. Azt mondók: egyikünk meghal, a sors engem ért, önt szinte találhatta volna – ünnepélyes egyezkedésünk véremmel erősittetik. Semmi kifogásom, s önnek mint győztesnek még kevésbbé lehet. Elég erről; én meghalok a nélkül, hogy Herminét többé látnám, ne emlitsen neki soha, szeresse őt, s a mi az éjjel köztünk történt, vigye magával sirjába.</p>
                     <p>– Ha Hermine utánam kérdezősködnék, – mondja: hogy őt szeretni és szerettetni látván, nyugodtan hagyám el Europát, beszéljen neki mint érett gondolkozásu józan férfiu. Most az ön és Hermine egészségeért még egy poharat – igy, váljunk mint barátok. Siessen Herminéhez, s legyen meggyőződve, hogy ön iránti tisztelettel szállok síromba. Öt évig kicsinylelkü valék, nem imádkozám, hagyjon magamra, s imádkozzék ön is beteg nejeért.</p>
                     <p>– Nem – Istenemre! ön nem halhat meg, én nem egyezem bele.</p>
                     <p>– Ugy azt kell hinnem, hogy ön elég alávaló lett volna, ha a sors önt érendé – nem azt cselekedni, mit én.</p>
                     <p>– Vélekedjék felőlem roszul, csak ez öngyilkoszágbóli czinkosság alól oldjon fel.</p>
                     <p>– Pfuj! pulya! imént szántam önt, most megvetem. Hermine! – sohajtá, kezeit összecsapva – hát ennyire sülyedtél, hogy czudar divatbáb –</p>
                     <p>– Elég – vága közbe Rideky – akarom, követelem hogy ön meghaljon, s ha a holnapi alkonyt egy órával tuléli, arczcsapásra számithat.</p>
                     <p>– Legyen gond nélkül, a déli harangszó lélekváltságom leend, arczcsapási müvészetének egy példányát az örök életre viszem, a második – attól tartok, nem találna ily remekül kiütni.</p>
                     <p>Itt homlokáról haját félresimitván, az angol tapaszt letépte. – Ismeri e sebet? kérdé büszkén tekintve ellenére. </p>
                     <p>– Nem.</p>
                     <p>– Nem? majd rá emlékeztetem, Herminét ön karjai közől kitépendő a lépcsőkön –</p>
                     <p>– Tehát ön volt az?</p>
                     <p>– Kit megbélyegze? igen.</p>
                     <p>– S boszulatlan hagyá.</p>
                     <p>– Itt jobbom, én mindenért megbocsátok, s most el innen.</p>
                     <p>Rideky melegen szoritá az odanyujtott kezet, Belánszkyt keblére voná, és könyezett.</p>
                     <p>– Derék ifju! – rebegé szünet után – eleinte terhemre valál, s most képtelen vagyok tőled megválni. Tul a siron isten jutalmazza földi szenvedéseidet.</p>
                     <p>– Ez éj emlékére kérlek, szeresd s becsüld Herminét. – Forrón ölelték meg egymást, egy békülő csókban végbúcsút veendők, midőn az ajtó nagy zajjal felpattant, s Tanáry orvos ijedten rohant be.</p>
                     <p>– Nincs többé remény – a szép menyasszony szivgörcsökben haldoklik.</p>
                     <p>Mintha villám sujtott volna be. Rideky szó nélkül rohant ki; Belánszky utána indult, azután megállt, ajkába harapott s mindkét kezével fejéhez kapva orditá: Hirmondó! megfojtalak; – még szólni akart, de a fájdalom nyelvét leköté, s erőtlenül hanyatlott egy székre. Tanáry kezeit keresztbe foná s mellre lankasztott fővel állott előtte.</p>
                  </div>
                  <div type="div4" rend="P4">
                     <head>V.</head>
                     <p>A nap fölkelt, s a hóföllegeken át erővesztetten lövelé halvány sugarait, s csak ittott törve kis rést, pillanatig mutatkozék imádandó fönségében, midőn azon teremben, hol legközelebbi éjjel zene és vigalom szerepelt – néma csönd uralkodék, az ablakok tükrén lobogó gyertyák bágyadt fénye rezegve vöröslött. Az óriási falak, nehány óra előtt még szükek az örömnek kitöréseit felfogni, – most őrült kín szülte sohajokat viszhangozának, a lelkesitő zene melódiáját lassu ima váltá föl, a vigadó ifjak helyei térdelő aggok-, és szent atyáktól foglalvák el; az öröm számüzetvén, a csak kevés idő előtt még idegen bánat honosult meg.</p>
                     <p>Hol viruló élet zajlott, most a sápadt halál büszkén ülé diadalát; hol gyönyört karolva lejtő füzér türelmetlenül várta a hanga megzendültét, ott az enyészet jelképe – egy gyászpad emelkedék, s rajta a 21 tavaszt élt Hermine, ki nehány óra előtt tagadhatlan éke volt egy fényes gyülekezetnek, halva feküdt.</p>
                     <p>Im az élet czélja, a sok küzdés borostyána! az ember nagygyá akar lenni, csodás akadályokat ví le, merészen szembe száll hatalmasokkal és gyávákkal egyaránt, ha a szerénység nem használ, szemtelenséghez folyamodik, – nem ismer ösvényt, csak czélt, s mármár ohajtott jutalom koszoruzza izzadságait, midőn megdördül fölötte az enyészet szava, és minden megsemmisül. – Másik kényelmes jövőt tüz ki magának, ravasz és aljas utakon nyujtja orkezeit a kincs után, s érczhalmai közepett nézi a nyomort, az éhező előtte haldoklik, s szomjas lelkétől nem képes egy fillért megtagadni, hogy felebarátjának életét visszaajándékozza, s midőn a világ gyönyöreit élvezni készülő azt hiszi már elég: akkor kell mindenétől megválnia, és nem vihet magával semmit, mert lelke nincs az alávalónak! A szerelmes egy boldog jövőnek néz eléje, kéjittasan lesi az elhatárzó perczet, s mindent birni hisz, a koporsó előle mindent elzár. Az elnyomott rablánczai terhétől menekülendő, minden módokat megkísért azokat szétzúzni, egy pillanat kedvez, ő megragadja az alkalmat, s alig törlé le fegyveréről zsarnoka vérét, alig hajtja nyugalomra fejét a munka után, felnyil a sir, s valót, reményt eltemet. Isten nem akarta ezt igy! Isten nem akarhatá! de mégis van ut, a veszendőség örvényétől megmentő, hisz az isten embert alkotván, nem e husgépnek mondá: „halhatlan léssz;“ van egy mód, mely az embert félistenné emelheti, s ez a szellemi nagyság. Isten saját kebléből lehelt az emberbe lelket, mely e földön megedződvén, romlandó hüvelyéből urához száll. A kik azonban csak anyagilag élnek, ragadják meg, mit a pillanat nyujt, mert mig egyik kezöket élvezet után feszítik, a másikat a halál tartja, s ha egyszer testi életök megszünt, megszünik mindenök. Lehet az élet dicső, de lehet silány is! tőlünk függ, ezt szépnek vagy borzasztónak látni.</p>
                     <p>Minő szépen díszlett ama rózsa, illata kedves volt, s az alkonyodó nap végsugaraival összecsókolózván az esti szellő játszin lebegteté. És eljöve az éj; viharral lepé meg andalgó magányában a védtelen virányt, rombolást tőn, s mielőtt elvonult, jegével elverte a kert büszkeségét.</p>
                     <p>A nap ismét felmosolyga, sietett kedvese kelyhéről a hajnali harmatot felcsókolni, s csak emlékét találta; a megszaggatott levelek fonnyadva hevertek a földön, s a bus szár kincsét veszítve szégyenülve hajolt meg, mit terhe alatt meg nem teve. Igy találjuk Herminét, ki kevéssel ezelőtt irigylésre méltó s imádandó vala, most egy kiszenvedett test, lelke égben lebeg. A gyászpad mellett egy nő térdelt, kiben azonnal az elhunytnak anyjára ismerünk, mert ily kebeldultan csak szerető anya zokoghat egyetlen gyermeke koporsójánál. Belánszky ingatag léptekkel közeledék oda, a lepelt levoná, s szilárdan tekinte nyugvó angyalára. És ő most is szép! sohajtá szemeit a boltozatra emelve, mintha a dicsőültnek lelkét keresné; Hermine anyja zilált hajjal, kisírt álmatlan szemekkel, kezeit tördelve jajgatott.</p>
                     <p>– Sírjon asszonyom! – szólamlék Belánszky – zokogjon, elég oka van rá – és e kiejtésben fájdalommal vegyült gúny feküdt.</p>
                     <p>A nő felpillantott, bámulás ragadá meg, mert a vonások perczenként ismeretesbek lőnek.</p>
                     <p>– Nem ismer? – a beteghez mint orvos jövék.</p>
                     <p>– És nem mentheté meg, legyen átkozott!</p>
                     <p>– Oh asszonyom! ketten oltók el e szép életet, én, és kegyed.</p>
                     <p>– Én? ki annyira szeretém, ki nélküle nem lehetek, ki saját éltemet adnám, ha csak egy órára feltámaszthatnám.</p>
                     <p>– Épen igy érzek én. Ki volt ő nekem?! Asszonyom, asszonyom! kegyed vétke rettenetes! nézzen rám, és semmisüljön meg.</p>
                     <p>– Igen, igen! ön az, Ede!</p>
                     <p>– Igen én, s eljövék, kegyednek a legkeserűbb szemrehányásokat tenni. Ön oka, hogy ez ártatlan kebel oly korán lehelt végsőt. Imádkozzék és sirjon, én példáját követendem. Asszonyom! e földön két kebel vert, mely ha egyesülhetett volna, most páratlan mennyet élne; az egyik kialudt, a másikban pokol ég, mert ön elszakitá egymástól.</p>
                     <p>– Ön szívtelen! hogy tud egy szenvedő anyát reménye sírjánál igy kínzani, nem látja, hogy kétségbeestem?</p>
                     <p>– És én őrült vagyok. Miért tagadá meg tőlem leánya kezét! itt e dicsőült hamvakra kérem: mondja.</p>
                     <p>– Kérdje ön atyját, és nem fog kárhoztatni.</p>
                     <p>– Nincs nekem e földön atyám.</p>
                     <p>Itt megrázkodék, mert egy tisztes külsejü ősz nyitá be az ajtót. Belánszky hirtelen összeszedte magát, a belépő elé rohant, s kezét megragadá. Az aggastyán arczán a bú hirtelen örömmé változott, karjait ölelésre tartá, s minden, mit érze, reszkető ajkinak ezen egyetlen szavában tört ki: „fiam!“</p>
                     <p>Belánszky Ede visszalépett, s balkezét védőleg feszitvén ki maga előtt, indulatosan mondá: Férfiu te a természet kötelékeit köztünk széttépted, s most mint idegen állok előtted, becsületedre, földi boldogságodra, s e hölgy lelki üdvére rimánkodom valld meg: miért ellenzéd e hölgy birását?</p>
                     <p>Az agg földre sülyeszté nedves szemeit.</p>
                     <p>– Nincs válasz? kérdé Ede rövid szünet után.</p>
                     <p>– Mert nővéred volt – fiam!</p>
                     <p>Belánszky térdre omlott, rövid imát rebege, s azután jobbját atyjának nyujtva, legyőzött csöndes hangon mondá:</p>
                     <p>– Atyám! titkod nagy volt, de mégis iszonyu árt szabál neki, leányod ott fekszik, s egy óra mulva fiad sem lesz. </p>
                     <p>Az öreg keblére voná a nyomor súlya alatt elaszott fiát, karjával körülfoná, s egy ölelésbe szerette volna mind foglalni, mit évekig méltatlanul tagada meg tőle. Engedd, hadd birjalak én!</p>
                     <p>– Meg kell halnom becsületem igényli.</p>
                     <p>– Atyád kér… maradj életben.</p>
                     <p>– Nem lehet.</p>
                     <p>– Most meghalni – hangoztatá a mellékteremből kijövő Rideky – gyávaság. Te vesztél – én nyertem, a nyertes birandja őt.. „a vesztő meghal“ volt feltételünk, nélküle mi az élet? őt birni most csak síron tul lehet. Vagy én halok meg, vagy egyikünk sem.</p>
                     <p>– Atyám! sohajtá Belánszky – értted tovább is megküzdök az élettel, ősz fürteid meginditottak. – Az öreg őt keblére ölelte, Rideky pedig meleg kézszoritásba foglalta fájdalmát, búsan mondván: Mi egyszerre és igen korán levénk özvegyek.</p>
                  </div>
                  <div type="div4" rend="P4">
                     <head>VI.</head>
                     <p>Egy szép tavaszi korányon Hermine sírjánál még egyszer kezet szoríta a két özvegy, kevés napok után Rideky a városi zajt elhagyva falura vonult, – Belánszky pedig utazásban keresvén szórakozást, Párisba ment.</p>
                  </div>
               </div>
               <div type="div3" rend="P11">
                  <head>Csakugyan Nem Szinész</head>
                  <p>Mennyi szép szó, s mennyi ecset lőn már felhasználva müvészek által a szegénységnek költői szint adni, de azért az „egy szalmás gunyhó s az ő szive“ féle eszmék aligha valakiben vágyakat ébresztének megszerettetni a szegénységet?</p>
                  <p>Pénz! pénz! te vagy az élet sarkköve, te a hideg női kebleket érzelgésre melegited, az éjsötét s égkék szemeket megszikráztatod, a sziveket szerelemre villanyozod, s az egyik világ végétől a másikig élveket szerzesz, sőt befolyással birsz a túlvilági boldogságra utat késziteni.</p>
                  <p>Kinek pénze van, az előtt nyitva a világ!</p>
                  <p>Báró Szeley Olivérnek volt pénze elég, élvezni is tudta. Tömérdek drága szenvedélyei közül egy volt az utazás, s ezt szerette kalandokkal fűszerezni.</p>
                  <p>Az utazók hamar ismerkednek, gyorsan hóditanak és az érzelem dolgában nem oly követelők.</p>
                  <p>Olivérnek sok ismerete, tömérdek tapasztalása, érdekes külseje és elég pénze volt. Ily előnyökkel huszonkét éves korában utazni felséges!</p>
                  <p>Hosszas utazásából hazafelé igyekezvén, egy szép holdas nyári éjen Bádenbe ** szálloda kapuján behajtatott.</p>
                  <p>Alig foglalá el a számára kijelelt szobát, s kellemes zaj üté meg füleit. Olivér a hangok felé indult; a zajos társalgás megszakadt, s percz mulva gyönyörü zene hallatszék, később annyira elragadó női ének, hogy Olivér magáról megfeledkezve majd benyitott.</p>
                  <p>A vendéglajstrommal érkező szobalegény zavará őt élvében, s szobájába vonulván, az őt követő legénytől kérdé:</p>
                  <p>– A termet s mellékszobákat ki birja?</p>
                  <p>– Egy orosz grófnő.</p>
                  <p>– Rég?</p>
                  <p>– Egy hét óta, de csaknem naponkint estély van nála.</p>
                  <p>– S minő társaság?</p>
                  <p>– Ugy látszik imádja a müvészetet; mindig zeneestélyek. Ő is gyönyörün énekel.</p>
                  <p>– Ifju-e?</p>
                  <p>– Mint a tavasz.</p>
                  <p>– Szép-e?</p>
                  <p>– Mint a nap melege után epedő rózsa – viszonzá a legény, s a lajstromot kiterité.</p>
                  <p>Olivér gondolkozék. Szünet után kérdé;</p>
                  <p>– És sok müvész megfordul nála.</p>
                  <p>– Oh! különösen zenemüvészek.</p>
                  <p>Olivér tollat vőn, s a lajstromba irá: Mr. John Dawson, első Uj-Yorki énekes.</p>
                  <p>– Igy ni! – kiáltá Olivér, midőn a pinczér távozott – ő az egyik s én a másik világrészből; ő műbarát, én müvész; ő ifju és szép, – én pedig – ezzel a tükörbe tekintvén felkiálta – ebből még kaland fejlődhetik, és ez legyen aztán az utolsó. Atyám s Gizellától okvetlen levél vár itt rám, holnap utána nézetek, aztán haza és megnősülök.</p>
                  <p>Másnap lehető legphantasticusb öltözetben hagyá el a szállodát, várt levelei után nézendő, de se atyjától, se Gizellától nem kapott. „Annál jobb – gondolá – időt nyerek.</p>
                  <p>Olivér zongorát bérelt, s érczteljes férfias szép hangját kezdé hallatni.</p>
                  <p>Az érdekes vendég hire nehány óra alatt nem csak a szálloda falai közt, de a városban is elterjedt.</p>
                  <p>Olivér különczöt játszék; külön asztalnál evett egyedül sétált, senkivel sem beszélt, s az őt kiváncsian vizsgáló szemeket nem látszott észrevenni.</p>
                  <p>Egy délelőtt az orosz grófnő gazdag bérruhás szolgája lépett be Olivérhez.</p>
                  <p>– Úrnőm üdvözli önt – e szókkal jegyet nyujta át.</p>
                  <p>Meghivás volt, még az nap tartandó zeneestélyre.</p>
                  <p>– Azonnal tiszteletére leszek – ezzel bocsátá el Olivér a szolgát, s öltözködéshez látott. Félóra mulva elegans reggeli öltözetben jelent meg Olivér. A grófnőnél be lőn jelentve, s látogatása elfogadtatott.</p>
                  <p>A meglepetés mindkét részről olyszerű volt, hogy bár ki ráfogná, mikép az betanult, s szinpadi.</p>
                  <p>– Istenemre! ő gyönyörü! – sohajtá magában Olivér, svéd kesztyüjével végig simitván párisi kalapját.</p>
                  <p>És a grófnő?</p>
                  <p>Ah! ez igéző pongyola! nyaktól derékig himzet mousseline japonika takará kecseit, mely alól sürü redőkben hullámzott a padló szőnyegéig battist ruhája; nyakán patyolat gallér kihajtva, melyet elől mogyoró nagyságu tejszin gömbölyü gyöngy tarta össze; dús hajára violárdféle csipkékből szőtt finom fátyol könnyedén volt vetve, melly álla alatt festőileg pongyola csokort képeze. Szép arczán véghetlen kellem, s vérveres ajkin töndérmosoly ült. Nagy kék szemeivel nehány sajátszerű sebes pillantást tőn, mi annyi kaczér bájt fejeze ki, hogy a belépő Olivérre hatástalan elsiklania lehetlen volt.</p>
                  <p>– Ez nem szinész – mond magában a nő.</p>
                  <p>Szünet.</p>
                  <p>– Nagysád kegyes volt – kezdé Olivér.</p>
                  <p>A nő kecsteljes mozdulattal karszékre inte.</p>
                  <p>Olivér előre lépett, mélyen meghajtá magát, s a jelölt széket elfoglalá.</p>
                  <p>– Soha sem lettem volna oly merész – kezdé ismét Olivér – ha nagysád nem bátorit vala e lépésre…</p>
                  <p>– És öntől igen szép, hogy nem késedelmezett…</p>
                  <p>– Tiszteletére sietni – vága belé hévvel Olivér – hát ha éltem, üdvességem függött volna maradásomtól, tudtam volna-e maradni?</p>
                  <p>– Mi ragadá önt annyira hozzám?</p>
                  <p>– Nagysádnak a müvészet iránti vonzalma.</p>
                  <p>– Egyedül?</p>
                  <p>– És leirhatlan bájai.</p>
                  <p>– Hisz ön nem ismert.</p>
                  <p>– Hát nem volt-e elég ismernem szellemét?</p>
                  <p>– És ha ön csalódott volna?</p>
                  <p>– Nem, az lehetlen! kinek a müvészet annyira szenvedélye, ki oly magasztos lélekkel bir – gondolám – az szép kell, hogy legyen. Mielőtt szerencsés voltam kegyedet látni, teremték magamnak egy eszményképet, és most pirulok.</p>
                  <p>– Képzelgése megcsalá.</p>
                  <p>– Képzelgésem nyomorult! azt hivém tündér kit alkoték, s most látva az élőt megvallom zavarba jövök.</p>
                  <p>– Hizelgő! de nem csoda, hisz ez a szinpad titkai közé tartozik.</p>
                  <p>– Oh grófnő! ha kegyed csak azért emlité a szinpadot, hogy elragadtatásomban parányiságomra emlékeztessen, jobb lett volna ábrándvilágomból ki nem zavarnia.</p>
                  <p>– Ezt nem érdemlém; ugy ohajtám ismeretségét, vágytam egekig magasztalt énekét hallani s ön ezekért oly szigoru irányomba.</p>
                  <p>– Bocsánat! egészen rendelkezésére állok.</p>
                  <p>– Szabad kérnem.</p>
                  <p>– Parancsát várom.</p>
                  <p>A grófnő közönyöséggel pattant fel üléséből, a zongorát fölnyitá, s gyönyörű fejét festőileg balvállára hajtván, tündéri mosolylyal esde:</p>
                  <p>– Egy dalt.</p>
                  <p>– Ezret! kiáltá Olivér. Kalapját eldobván, kesztyüit letépé, s dobogó szivvel zongorához ült.</p>
                  <p>Rövid előjáték után jelentőséggel függeszté szemeit a grófnéra, s Lindából rá kezdé: „Láttalak te bájos angyal, s elrabolva lőn nyugalmam“ énekében az érzelem legbensőbb kifejezése feküdt, hangja mivelt iskolára mutatott.</p>
                  <p>A grófnő meglepetéssel tapsolt.</p>
                  <p>– Uram! – kezdé a grófnő, miután Olivér nehány dalt énekelt – mai estélyemre egy kettős dalra kérem önt fel, nem mintha versenyezni kivánnék önnel, de kellemes éneke által remélem az enyim is nyerni fog.</p>
                  <p>Olivér bucsút vőn, szavaiban annyi lágyság, annyi érzelem fekvék, mint énekében.</p>
                  <p>A grófnő epedve mereszté utána érdekes szemeit, s rövid merengés után felsohajta:</p>
                  <p>– Ez se nem angol, se nem szinész!</p>
                  <p>Olivér egész lényében felzavarodva tért szobájába.</p>
                  <p>Megjött az est, a vendégek gyülekeztek, s Olivér szorgosban öltözködék, mint valaha.</p>
                  <p>A grófnő egy orosz urhölgy fényüzésével s gazdagságával halmozá el magát, ruhája khinai rózsaszin tafotából fekete bársony szegélyekkel igen izletesen készitve a hölgy szépségét a költőiségig emelé; gyémánt mellcsat s függő, öt sor igazgyöngy pihen a hófehérségü nyakon; fényes ruha, dús ékszerek, valódi csipkék, s az egész pipere annyira öszhangzék, hogy a nő izlését s elegantiáját azonnal be kelle vallani.</p>
                  <p>Olivér kitünő szivességgel fogadtatott, s ő magán kivül volt örömében; a grófnőt tekintetével majd elnyelé, ha szemeik találkozának, lángvörös lőn, s ha csak ruháját érinté a kecses teremtésnek, egész testében remegett. Igen restelte gyöngeségét, de nem birt magán erőt venni.</p>
                  <p>A grófnő és Olivér közti kettős dal a legmagasb lelkesedést idézte elő. A grófnő csalogány könnyüséggel özönlé gyönyörü hangját, előadásában annyi kellem, énekében annyi iskola, s hangjában annyi gyakorlottság feküdtt, hogy őt a legelső énekesnőkkel szerénytelenség nélkül bátran összehasonlithaták.</p>
                  <p>Olivér eszmélet nélkül járt fel s alá.</p>
                  <p>– Ön valóban irigylendő – kezdé a grófnő Olivérhez – oly pályán tündököl, melyen hir, név, dicsőség koszoruit aratja.</p>
                  <p>– Mondja inkább szánandó – viszonzá Olivér – a hir addig szárnyal, meddig hangom terjedelme elbirja, e nemzedék halálával nevem is meghal, s dicsőségem a lámpa világával egyszerre oltatik el, mert a szinpadon kivül nincs mit keresnem, érzelmimet keblembe kell fojtanom… oh! tudná kegyed mit szenvedek? – s e szavainál jelentőséggel nézett a grófnőre.</p>
                  <p>A grófnő őt érteni látszott, mi zavart ide s tova tekintéséből volt látható.</p>
                  <p>Olivér egész estén át a grófnő lovagja volt.</p>
                  <p>Az elégült vendégek szétoszlának.</p>
                  <p>Olivér jobb kezét mellénye nyilásába rejtve, baljával pedig homlokát simogatva egy ablak mélyedésben merenge.</p>
                  <p>– Nos uram? – mond a grófnő Olivér előtt kaczér állást véve – meg volt ön estélyemmel elégedve?</p>
                  <p>Olivér felrezzent, körültekinte, s midőn látá, hogy csak ketten vannak, merészen ragadá meg a grófnő kezét, s hevesen ajkihoz vonva – sohajtá!</p>
                  <p>– Elvesztem, ha kegyed eltaszit.</p>
                  <p>– Én az estélyt, hangversenyt s előadott müveket kérdem…?</p>
                  <p>– Mit nekem estély, hangverseny, zenemüvek, s az egész világ! keblemben egy szenvedély támadt, oh grófnő! e szenvedély vagy megöl, vagy üdvözit.</p>
                  <p>– Távozzék.</p>
                  <p>– Lehetlen!</p>
                  <p>– Kérem.</p>
                  <p>– Én is kérem…</p>
                  <p>– Ohajtom, akarom.</p>
                  <p>– Tehát reményt.</p>
                  <p>– Holnap látjuk egymást.</p>
                  <p>– Kőszivü! – sohajtá Olivér.</p>
                  <p>A hölgy ismét kémlőn tekinte utána, s legyezőjét homloka előtt billegtetve mondá:</p>
                  <p>– Vagy nagy ur, vagy kalandor, de nem szinész. Majd végére járok, ezzel komornájának csöngete.</p>
                  <p>Másnap midőn Olivér a grófnőt meglátogatá, a kecses nő összekulcsolt kezekkel fogadá:</p>
                  <p>– Meg tudna ön tőlem egy kérést tagadni? – mond véghetlen kedves arczczal.</p>
                  <p>– Hát ha üdvem fügne tőle?!</p>
                  <p>– Ha ön kérésem teljesiti, viszontszolgálatra számolhat.</p>
                  <p>– Parancsoljon, parancsoljon, hisz első percztől engedelmes rabszolgája vagyok.</p>
                  <p>– Egy a sorstól igen sulyosan meglátogatott család a könyekig megindita, részvétét szeretném irántok kicsikarni.</p>
                  <p>– Tárczám rendelkezésére áll.</p>
                  <p>– Sokkal kevesbet kérek. A fürdői évszak sok fényes vendéget gyüjte össze… szép jövedelem leend, hangversenyt akarok rendezni. Remélem föllép?</p>
                  <p>– É… én?</p>
                  <p>– És én is.</p>
                  <p>Olivér megütközött.</p>
                  <p>– Mennyit igért, s első kérésemmel visszautasittatom. Igy járunk szinlett érzelmekkel, vagy tán hangjával fukarkodik?</p>
                  <p>– A világért sem. Legyen szives a sorozatot elkészitni: büszkeségem leend kegyeddel versenyt énekelni.</p>
                  <p>A grófnő örömmel nyujtá kezét Olivérnek.</p>
                  <p>Ez alatt a fürdői vendégek száma érdekes személyzettel szaporodott.</p>
                  <p>Egy másik szállodába gyönyörü utazó kocsi robogott, s belőle két nő lépe ki: az egyik tiszteletre méltó s koros, a másik ifju és szép volt. Első pillanatra felismerhető az anya és leánya. Félórával később négyes postakocsi vágtatott a kapu alá, a bakról fényes vadász, s a kocsiból csinos ifju pattant le.</p>
                  <p>Az ifju a nők után kérdezősködék.</p>
                  <p>A fogadós mély bókok közt adott felvilágositást.</p>
                  <p>Az ifju a jelölt szobába nyitott.</p>
                  <p>A nők öröm s meglepetés felkiáltásával fogadák.</p>
                  <p>– Endre – mond az ifjabbik – hát ön csakugyan követett.</p>
                  <p>– Árnyékként.</p>
                  <p>– És mi czélja? – kérdé a korosbik.</p>
                  <p>– Nem tudom, de egy belső szózat sugja, hogy törekvésem nem hasztalan, hogy nagysádtoknak védőre leend szükségük.</p>
                  <p>– S ha ugy volna – viszonzá az ifjabbik – nem találjuk-e itt Olivért?</p>
                  <p>Endre arcza elsötétült.</p>
                  <p>– Miért e komolyság?</p>
                  <p>– Mert Gizella, inkább hallanám kegyed ajkiról halálos itéletemet, mint e nevet. </p>
                  <p>– És ön barátomnak vallja magát, ön, ki gyülöli leendő férjemet.</p>
                  <p>– Endre ajkiba harapott.</p>
                  <p>A koros hölgy pogyászaik után nézett.</p>
                  <p>Alig tapasztalá Endre, hogy Gizellával magára hagyaték, hévvel ragadá meg a hölgy kezét, s metsző fájdalommal sohajtá:</p>
                  <p>– Gizella! kétségbeesem, meghalok!</p>
                  <p>– De Endre!</p>
                  <p>– Ismerem vétkem sulyát, akartam küzdeni e szenvedély ellen, hasztalan!</p>
                  <p>– Jövőmet akarja megmérgezni?</p>
                  <p>– Jövőjét akarom mennyé varázsolni.</p>
                  <p>– Másé vagyok.</p>
                  <p>– Még nem.</p>
                  <p>– Birja szavamat.</p>
                  <p>– Módot találandok azt visszavehetni.</p>
                  <p>– Soha!</p>
                  <p>– Kegyed szereti őt?</p>
                  <p>– Becsülöm.</p>
                  <p>– Engem meg akar ölni, mert gyülöl.</p>
                  <p>A leány elfordult, s szemeiben könyet dörzsöle szét.</p>
                  <p>Szerencsére a koros nő megjelent, s ez a kedvetlen társalgásnak véget szakita.</p>
                  <p>Még az nap a fürdővendégek, s valamennyi szálloda idegenek lajstroma végig lön tekintve, de Szeley Olivér sehol sem találtatott.</p>
                  <p>– Megelőztük őt – mond az asszonyság.</p>
                  <p>Gizella sohajtott.</p>
                  <p>Endre busan tekinte ki az ablakon. </p>
                  <p>Óriás falragaszok hirdeték az adandó hangversenyt. Délelőtt a jegyek már elkapkodvák.</p>
                  <p>Endre is páholylyal kedveskedett a hölgyeknek. Elfogadák.</p>
                  <p>Az est eljöve, a közönség özönlött, s a működendő személyek nehány hangfutással előkésziték torkukat.</p>
                  <p>Az első áriát a grófnő éneklé; tapsvihar, virágözön és kihivás tölté a házat; ezt egy zongora jeles változatai követék; a harmadik szám kettős ária Lombardiból, előadják: Perieska grófnő s Mr. John Dawson, új-yorki első énekes. Feszült figyelem s kiváncsi várakozás előzte meg kiléptöket.</p>
                  <p>Olivér elővezeté a grófnőt.</p>
                  <p>Zaj és taps.</p>
                  <p>Olivér fülét egy metsző sikoltás üté meg.</p>
                  <p>A zenekar rá kezdé.</p>
                  <p>Olivér merészen jártatá körül szemeit.</p>
                  <p>A karmester felemelé pálczikáját, Olivér énekre nyitja száját, elhalaványul, két lépést hátra tesz, keble összeszorul, s nem tud hangot adni. A karmester integet, a grófnő sug; Olivér nem lát nem hall, szemei a páholyra függesztvék, a páholyban csodálkozó női arczok, s mögöttük gúnyos férfi arcz mutatkozék. Olivér mind a három arczot jól ismeré.</p>
                  <p>A közönség kaczagni kezdett.</p>
                  <p>Olivér villámgyorsan megfordult, s pisszegések közt elrohant.</p>
                  <p>– Nem csalódtam – sugá magában a grófnő – de mi zavarhatá igy meg?</p>
                  <p>A zongoramüvész kilépett a grófnőt elvezetendő. s jelenté, hogy Mr. John Dawson hirtelen roszul lett, s helyét N… ur töltendi be.</p>
                  <p>Midőn a hangversenynek vége lőn, Olivér a grófnőhez siete.</p>
                  <p>A hölgy félig neheztelőleg, s félig mosolygva mondá:</p>
                  <p>– Ön ugyan szép zavarba hozott.</p>
                  <p>– Oh bocsánat! én kegyedet megcsalám.</p>
                  <p>– Megcsalt?</p>
                  <p>– Én nem vagyok az, kinek magam kiadám, de hogy kegyedhez közeledhessem, hogy kezem kezét érinthesse, ez élvért vettem álarczot. Én báró Szeley vagyok.</p>
                  <p>– Lám, lám – mond a grófnő meglepetés nélkül – mi szerepet cserélénk. Őszinteségért őszinteség. Igaz, született Perieska grófnő vagyok, de e névtől már gyermekkoromban elváltam, s most egyszerűn C… Valeria szinházi énekesnő vagyok.</p>
                  <p>Olivér kérdőleg mereszté a hölgyre szemeit.</p>
                  <p>– Nos – kérdé Valeria – most kevésbé vagyok ön előtt érdekes?</p>
                  <p>Sőt inkább.</p>
                  <p>– Szóljon hát, mi lepte önt meg a hangversenyen egész a hangvesztésig?</p>
                  <p>– Ismerős arczok. Sietnem kell oda, a viszontlátásig – és elrohant.</p>
                  <p>Valeria cselédeinek rendelést adott uti készületekre – két óra mulva elhagyom Badent, ha szeret, feltaláland.</p>
                  <p>Olivér szállására érkezvén Endrét ott találá.</p>
                  <p>– Mi hozta önöket Badenbe? – kiáltá Olivér.</p>
                  <p>– Én Gizellát követém. </p>
                  <p>– Ugyan, ugy-e?</p>
                  <p>– Igen.</p>
                  <p>– S azt oly őszintén bevalja?</p>
                  <p>– Nincs okom titkolni, annál is inkább, mert önnek semmi köze többé hozzá.</p>
                  <p>– Még arám.</p>
                  <p>– Nem; általam kéreti kimélje őt, s ne tegyen nálok látogatást. Im jegygyürűje, sajátját kéreti.</p>
                  <p>– Szivesen.</p>
                  <p>– Lássa mig ön hóditásokat tesz, kalandokba bonyolódik, dicsőségeket arat, otthon aráját hóditják el.</p>
                  <p>– Máskor e szavakat gúnynak venném, s bárki emberfiának torkára forrasztanám, most vigaszul szolgálnak. Ön küldetését bevégzé, isten velünk.</p>
                  <p>– Éljen boldogul!</p>
                  <p>Olivér felkiálta:</p>
                  <p>– Hála isten! nincs vége a kalandoknak. Atyám haragudni fog… kibékitem. – Egy szekrénykét vőn elő – Párisban készült menyasszonyi ajándok. Szebb czélra forditandom – boritékba zárá, czimet irt rá s Valeriának küldé.</p>
                  <p>Valeria a kapott szekrényt kiváncsian nyitá fel, s midőn a remek ékszert benne megpillantá, örömmel kiáltott:</p>
                  <p>– Ő csakugyan nem szinész!</p>
               </div>
               <div type="div3" rend="P11">
                  <head>Egy Bukott Szerelmes Naplójából</head>
                  <p>Megbolondultam!</p>
                  <p>Ah! már hányadszor életemben? nem tudom, de elég az hozzá, hogy ismét megbolondultam.</p>
                  <p>És miért?</p>
                  <p>Olly szemekért, minőket még képzetem nem teremtett soha, minőket még egyetlen – lángész sem énekelt meg soha, de soha! még maga Benkert Károly Mária sem, ki a pacsirta hangnak is tudott élő gyermeket teremteni.</p>
                  <p>Hallottam éjsötét szemekről, minden változatokban előadva, olvastam, sőt tán irtam is kökényszemekről, minőket csak a mesés világ tündérei birnak, irtak ezren százezer modorban nefelejts, égkék és isten tudja minő angyali szemekről, de oly szemek, minők engem elbolonditának, ezelőtt nem léteztek soha, pedig e szemek is csak kékek valának.</p>
                  <p>Bár azokat ne láttam volna soha!</p>
                  <p>Hallottam gyermekeket szemmel megverni, s engem férfi koromban vert meg egy pár szem, de ugy, hogy bele bolondultam.</p>
                  <p>Ah! de mikor oly szépek, oly égiek valának hogy minden pillantásaikból egy-egy mosolygó angyalt hittem felém röppenni.</p>
                  <p>Miért nem valék e szemek látásakor huszonnégy éves?</p>
                  <p>Kik ifju koromban ismertek azt mondják, nem sokat értem akkor, rágalmazók, én meg vagyok győződve, hogy mindenesetre többet értem mint most.</p>
                  <p>Az ifjuság elmult, a sziv megmaradt tele vágyakkal, s kebelégető lángokkal, s a fő ábrándképekkel, csak az átkozott tűkör mutatja, hogy már nem vagyok huszonnégy éves.</p>
                  <p>Koromban bolondul szeretni nevetséges.</p>
                  <p>Hát tehetek én róla, hogy nem születtem hideg bankárnak, számoló kereskedőnek, vagy kérges szivü uzsorásnak? jót állok, azoknál huszonnégy év előtt is már uralg az ész a sziv felett, részvény számokkal jobban szeretnek kaczérkodni, mint a világ legkékebb szemeivel, s inkább udvarolnak egy teli tárczának, mint magának tündér Ilonának, a börzét pedig nem adják akár melyik bálért, az ezüst és arany csengésit jobban imádják mint valamennyi Liszt, Dreyschok, Vieuxtemps, Briccialdi és Ernst hangversenyeit.</p>
                  <p>Vannak emberek, kik husz éves korukban már vének, s ezekre a világ azt mondja: józan emberek, vannak ismét, kik negyvenes létökre is ifjak, ezeknek könnyelmű a nevök.</p>
                  <p>Azok közé tartozom, kik teljes életökben szeretik a szépet; még magokat a szép nőket is.</p>
                  <p>Viszonyaim huzamosb időre egy vidéki városba szorítának.</p>
                  <p>Sok jó fiut találtam ott, az isten áldja meg őket, sulyos napjaimban sok jó órát élveztem társaságukban.</p>
                  <p>Midőn még kevésbbé valék ismerős, czukrászhoz mentem reggelizni. Ketten schakkoztak. Én cognacot ittam.</p>
                  <p>Jő egy negyedik, azon arczok közé tartozott, melyekről nehéz az évszámot leolvasni. A gyenge szakállal s rövidke veres bajuszszal ellentétben mutatkoztak a szemek körüli redők. Éles hangja kellemes csengésü volt, minden szavát eleven taglejtéssel kiséré, kezeivel hol bőrig nyirott fejéhez, hol zsebeihez kapkodva. Talpraesett elmésségei gyakran megnevettettek.</p>
                  <p>Egyenesen a schakkozókra rohan.</p>
                  <p>– Mikor jöttél Laczi?</p>
                  <p>– Schak a királynak… két óra előtt.</p>
                  <p>– Mi a patvar! s még sem tudtad megmattozni?</p>
                  <p>– Schak a király és királynénak.</p>
                  <p>– Két óra óta mindig?</p>
                  <p>– Mi gondod rá. „Két óra előtt“ ezt kérdésedre adám válaszul… matt.</p>
                  <p>– Még nem – mond a nyirott fejü.</p>
                  <p>– Fogadjunk.</p>
                  <p>– Egy üveg pezsgőbe.</p>
                  <p>– Áll.</p>
                  <p>A másik játékos helyt adott, s most Laczival ő kezdett játszani.</p>
                  <p>Érkeztek, társalogtak, a nyirott fejü sokért föl nem tekintett volna.</p>
                  <p>– Hol vagy szálva Berti – kérdi egy forgácsképü, s kérdőjel testalkotásu ifju állát iszonyu vatermörderei közé húzva, s miután bal szemére üveget nyomott, két kezét könyökig sülyeszté frakja zsebébe.</p>
                  <p>– Nem hallod? – ismétlé – hol vagy szálva?</p>
                  <p>Berti, ki nem volt más, mint nyirott fejü ismerőnk, a világért sem pillantva fel a tábláról, húzás közben viszonzá:</p>
                  <p>– Provizorisch a vaspályánál Nro 7. definitiv az adósok börtönében.</p>
                  <p>– Akkor szükség megismerkednünk – mondám bizalmasan lépve hozzá.</p>
                  <p>– Ennyit kinéztem önből beléptemkor.</p>
                  <p>– Édes Bertim, – kiáltá Laczi diadallal – most csakugyan matt.</p>
                  <p>Soha jobbkor! Ide azzal a pezsgővel, ismerkedni akarok.</p>
                  <p>Nehány percz mulva poharaknál ültünk.</p>
                  <p>– Tizenegy óra – kezdé Laczi – most megyek frakkot ölteni, s azután egy látogatást teszek.</p>
                  <p>– Ne bolondulj! – rivalgá rá Berti – hisz nem vagy már ezernyolczszáz harminczkettőben.</p>
                  <p>– Már miért?</p>
                  <p>– Akkor megjárta tizenegykor látogatást tenni.</p>
                  <p>– Hát csak nem megyek délután mint valami vargalegény.</p>
                  <p>– Aztán délelőtt frakban? fehér mellény, fekete nadrág… ez délutáni öltözet.</p>
                  <p>– Tán bizony reggel bagariában menjen az ember? ne tanits te engem, hisz még pálczán lovagoltál, mikor én már udvarló voltam itt.</p>
                  <p>– És az volt 1832-ben, hja! most 1851 van. Azóta sok minden, különösen pedig a divat megváltozott. </p>
                  <p>Laczi indulatosan vágta fejébe kalapját s elrohant.</p>
                  <p>Mi maradtunk.</p>
                  <p>Végre az egész világ ebédelni sietett, én és Berti rendithetlen maradtunk.</p>
                  <p>– Ebédeljünk itt – inditványozá ő.</p>
                  <p>– Semmi kifogásom ellene.</p>
                  <p>A szardiniák, vestfáliai sódorok, chester sajt és thea felhordvák, nem maradt egyéb hátra, mint hozzálátni, s mi nem késtünk. – –</p>
                  <p>Feloldhatlan barátságot a bor mellett kötöttünk s most a theánál beállott az ismerkedés órája.</p>
                  <p>Hja! ily nagy lelkek mint mi, előbb barátságot kötnek, s azután kezdenek ismerkedni.</p>
                  <p>– Mit itélsz felőlem? – kérdé Berti.</p>
                  <p>– Azt hogy eredeti ficzkó vagy.</p>
                  <p>– Az kevés.</p>
                  <p>– És lángész.</p>
                  <p>– Az sok</p>
                  <p>– Hogy szeretetreméltó vagy.</p>
                  <p>– Azt tiz év óta hallom a nőktől.</p>
                  <p>– Csak nem vagy költő?</p>
                  <p>– A mennyiben csaknem egész örökségemnek nyakára hágtam.</p>
                  <p>– A patvarba, hát mit itéljek?</p>
                  <p>Berti felegyenesedék e szókkal:</p>
                  <p>– Nézz meg jól, először született táblabiró, másodszor adósságcsináló, s harmadszor a sírig jó czimbora vagyok.</p>
                  <p>– E szerint igen érdekes egyéniség.</p>
                  <p>– Sok kalandokon estem át, a többi közt egyszer nyakig úsztam… ah, de nem a szerelem kéjeiben, nem az enyhet adó Balaton hullámaiban, hanem az adósságok özönében.</p>
                  <p>Nem volt napom, nem éjelem.</p>
                  <p>Ha lefekvém, adósságimat számlálám, ha ébredtem, hitelezőnek kelle mosolygó arczot vágnom.</p>
                  <p>Egyik levél a másikat érte, de nem szerelmi, – hanem idéző levelek.</p>
                  <p>És nem akadt egy kérlelhető nagybátya, ki épületes beszéd után, hitelezőimtől megment vala; nem egy fukar nagynéne, ki viseletem feletti bánatában méltóztatott volna meghalni. – Mint sirattam, mint gyászoltam volna!.. Az ily rokonok csak regényekben élnek és halnak.</p>
                  <p>Három ut állott előttem: adósságim kifizetni, megszökni, vagy magamat főbe lőni.</p>
                  <p>Egyikhez sem volt kedvem, azon egyszerü okból, mert adósságim kifizetésére hiányzott a pénz, szöknöm nem volt hova, s végre, mert ki hallotta valaha, hogy 29 éves korában valaki józan ésszel adósságért magát főbe lőjje?</p>
                  <p>Képzeld gondjaim közepette kopaszodni kezdtem. Hollá! – gondolám – ez sem fizeti ki magát, hajamra még szükségem van, mert a legrosszabb esetben is nősülés által rántom ki magamat, pedig parókás ember csak reményvesztett leányra számolhat.</p>
                  <p>Ezzel is felhagytam. Hozzon a szerencse a mit akar.</p>
                  <p>És hozott egy véghetetlen okos angolt, ki kavicsos, hegyes, és erdős jószágrészemért, melyet fűnek fának ötezer váltó forintért kináltam, huszezer pengőt adott. Hogy mi tervei vannak vele, a jó ég tudja, hallom gyárakat s vashámort állittat, az isten segitse vállalatában.</p>
                  <p>Adósságaimat kifizetém, s most újak csinálásával foglalkozom.</p>
                  <p>– He! egy bouteille chateu Laffittet.</p>
                  <p>Négy óra után karöltve hagyók el a czukrászboltot.</p>
                  <p>Valóságos angol idő volt, a felhők alant úsztak, s az eső permetézett.</p>
                  <p>Berti barátom imádta ez időt, általában minden angolost szeretett, mióta terméketlen jószágrészét eladta.</p>
                  <p>A széles utczán ballagva, Berti ugy oldalba szúrt könyökével, hogy majd feljajdulék.</p>
                  <p>Kérdőleg néztem rá.</p>
                  <p>– Nem látod?</p>
                  <p>– Mit?</p>
                  <p>– Laczit.</p>
                  <p>– Hol?</p>
                  <p>– Ott.</p>
                  <p>A jelölt helyre pillanték.</p>
                  <p>Laczi keresztbefont karokkal egy saroknak dőlve, ég felé forgatá szemeit.</p>
                  <p>Meg nem foghattam, hogy a felhőtengerben mit lát? ah, de szemeim megnyiltak s egy második emeleti ablakból egy női alakot láttam lefelé érzelegni.</p>
                  <p>– Lásd – jegyzé meg Berti – ez az ember tökéletesen 1832-ben él.</p>
                  <p>Laczi udvarlási modora kissé előttem is fonáknak tünt fel, mert ezen körülbelől tanuló korában szokott az ember átesni. Azonban örökös ismétlését az 1832-nek nem értettem. </p>
                  <p>Laczi megpillanta minket, makacsul fordult sarkán, szemeit összevonva ránk sietett. A nő is visszavonult.</p>
                  <p>– Hol tanultátok az embert kalandjában háborgatni?</p>
                  <p>– Hát ez kaland volt? – kérdém.</p>
                  <p>– Ah! – sohajtá gúnyosan Berti – negyven év és pásztori szerelem! miért nem állsz lanttal ablaka alá, mint valami troubadour?</p>
                  <p>– Jövőre ezt magamnak kikérem, én élveiben senkit sem szoktam zavarni – ezzel a faképnél hagyott bennünket.</p>
                  <p>Engem e jelenet lehangolt.</p>
                  <p>– Lásd – kezdém – ő haragszik.</p>
                  <p>– A világért sem, sőt örvend, mert pajtásainknak el fogja mondani, kogy mily szerencsével udvarolt, minő hóditást tőn, s ha mi nem akadályozzuk vala, hát győz. Félóra mulva legbarátságosabban fog kezet szoritni. Ez a Laczi – folytatá Berti, mialatt mindketten casadores szivarra gyujtánk – ez igen különös ember. Tetőtől talpig szív, még pedig jó szív; barátait szereti, a nőket imádja. Tizenkilencz év előtt mint tiszteletbeli aljegyző, itt roppant divatban volt, bálokat rendezett, előtánczos és első udvarló volt. 1832-ben megválaszták esküttnek s azóta mindig a székvárostól tizenöt mértföldre hivataloskodott. A vidék örvendett őt megnyerni s ő egyedül, vetélytárs nélkül folytatá ott is divatos életét, tizenkilencz év alatt senki sem pályázott e téren vele, s ép azért ő sem haladott semmit. Most 1851-ben ép ott képzeli magát, hol 1832-ben, s nem látja át, hogy mi akkor szép volt, most rút, mi akkor divat volt, most a zsibárusnál sem kapható, hogy a negyvenes többé nem husz éves ifju s végre, kikkel ő akkor tánczolt, azok ma már leányaikat vezetik bálba. Ezzel ő mit sem gondol s dühbe jő, ha mondjuk, hogy a szerelmi pályán már leszerepelt. Gyöngéje másokkal elhitetni, hogy ő nőknél kedves, hogy szerencséje több mint valaha, hogy az ifjakon ma is tultesz, pedig ha társalgása közben azon bizonyos feszességet, erőltetett taglejtéseket, egykor betanult mozdúlatokat látnád, ha szavaiban az örökös dicséretet, fülénél fogva előrántott udvariasságot, örökös szép mondást hallanád, ráismernél, hogy ez ember az ó világban szép szerepet játszhatott, de ma 1851-ben sem a modor, sem a divat, sem pedig az udvarlók, kik 1832-ben léteztek, nem járják meg. Különben a legtisztább kebel s legőszintébb barát, sőt szép tehetség is, de gyönge mint egy kaczér nő.</p>
                  <p>Az est beállott, mi szinházba gyaloglánk.</p>
                  <p>Figyelmemet Laczi voná magára.</p>
                  <p>Ott ült ő egy páholy sarokban s fejét szügyébe vágva mereszté szemeit egy pontra, ép ugy, mint Hamlet, midőn atyja lelkét látá.</p>
                  <p>Szivemből kaczagtam, de a büntető sors nem késett boszújával.</p>
                  <p>A másodemeleti közép páholyból egy látcső villogott felém, s miután az huzamosbban megpihent rajtam, hasonló fegyvert használék.</p>
                  <p>A látcső kihullt kezemből s ép a hangászkar felett lévén Berti barátom páholya, szerencsém volt egy hegedűt agyon verni.</p>
                  <p>Az egész közönség felbámult.</p>
                  <p>Mit törődtem én szinházzal, mit közönséggel, mit egy agyongyilkolt hegedüvel? midőn én oly szemeket láttam, minők előtt a festő ecsete megakad, a költő tolla elnémul.</p>
                  <p>– Megsemmisültem! – sohajtám.</p>
                  <p>– Egy rosz hegedüért – viszonzá Berti.</p>
                  <p>– Meg van zúzva.</p>
                  <p>– Sőt összetörve.</p>
                  <p>– Még nem, hisz láttam.</p>
                  <p>– Szivemet?</p>
                  <p>– Ki a manó beszél szivedről, én a hegedüt értem.</p>
                  <p>– Hegedü? kinek jutna az eszébe? midőn a világ legszebb szemeit láttam.</p>
                  <p>– Hol?</p>
                  <p>– Ott, mutaték a középső páholyra.</p>
                  <p>– Szépek az igaz, de ott máskép meg nem jelenhetsz, mint számadó könyvvel hónod alatt, s rőffel a kézben.</p>
                  <p>– Már miért?</p>
                  <p>– Szép szemek, tagadhatlan, s a rágalom sem vitázhatja el, hogy gyönyörü leány, de az atyja valóságos nyárspolgár.</p>
                  <p>– De a leány?</p>
                  <p>– Szép, a mint látod, de az atyja…</p>
                  <p>– A leányt kérdem…</p>
                  <p>– Gyönyörü, hanem atyja…</p>
                  <p>– Mi gondom atyjával. Ah minő bájló tekintet, igéző szemek, hóditó arcz,… ha még egyszer rám néz megbolondulok.</p>
                  <p>Alig mondám ki e szót, s látcsőve ismét rajtam pihent.</p>
                  <p>Én belebolondultam. </p>
                  <p>Előadás, szinházi és működő személyzet, a darab sőt Laczi is érdektelen lőn előttem. Többé el nem forditám szemeimet a tündér alakról.</p>
                  <p>Szemeink gyakran találkoztak, s ilyenkor a két tekintet összevillanásából egy-egy égő sziklát láttam a boltozat felé felcsapni.</p>
                  <p>A közönség kifelé zajlott, én siettem a kijáráshoz, hol elég kényelmes helyt foglalva szépemet vártam.</p>
                  <p>Elmélyedtem gondolat nélkül, szemeimet kimeresztém, s az elmenők közől nem láttam senkit; ha valaki szólt hozzám, igent vagy nemet inték fejemmel, de ajkim szóra nem nyiltak. Szivem összevonult, mintha mellemből minden léget kimeritettek volna.</p>
                  <p>Egyszerre előttem áll ő, keblem megtágult, szivem lázas dobogásra kelt, s oly mozdulatot tevék, mint ki sebes golyó által halálosan találva roskadoz a nélkül hogy a seb fájdalmát érezné.</p>
                  <p>A hölgy rám tekintett, és finom metszésü ajkain bájló mosoly lengvén, gyönyörü fogsort láttam fehérleni.</p>
                  <p>Önkénytelen kalapomhoz nyultam s lopva üdvözlém. Ő nyájas szemintéssel inkább mint fejbillentéssel fogadá.</p>
                  <p>Eltünt – – – – én ott maradtam.</p>
                  <p>Egy lélek sem volt már… én még ott maradtam.</p>
                  <p>És isten tudja meddig maradtam volna a helyhez bilincselve, ha a szinházat be nem zárják.</p>
                  <p>Midőn vacsorához ültem, az egész társaság kalandomról beszélt.</p>
                  <p>– Barátom – kezdé Laczi – én érdekedben sokat tehetek, atyjával összeköttetésben lévén, házuknál gyakran megfordulok.</p>
                  <p>Én némán szoritám meg kezét.</p>
                  <p>– Ne fogadd el – figyelmeztete Berti – ez mindent elront 1832-ki modorával.</p>
                  <p>E percztől Laczi volt leghittebb barátom, hisz ő tudott nekem Etelkáról legtöbbet beszélni, társaim közt ő volt egyedül, ki Etelkával szólhatott.</p>
                  <p>Minden reggel, minden délután Laczit látogatám meg, s ha történetesen a sarkon érzelge, hogy perczeimet vele nem tölthetém, lehangolt valék.</p>
                  <p>A szinházba naponként eljártam, s uj pillantásokkal mindig uj nyugtalanságokat vittem haza.</p>
                  <p>Laczi által tömérdek izenetet váltánk.</p>
                  <p>Az őrülésig szerelmes valék, s mint izeneteiből, a szinházbani folytonos szembeszélgetéseiből kivehetém, ő is… ah! boldog érzet… ő is szerelmes volt!</p>
                  <p>Kellett-e több hogy eszemet veszitsem?!</p>
                  <p>Napok teltek, napok után hetek, én barátim körében élvezhetlenné levék.</p>
                  <p>Beh unalmas is egy szerelmes ember férfi körben.</p>
                  <p>Hallgat, sohajtozik, birkaszemeket csinál, s a legérdekesebb tárgy mellett is – hacsak ideáljáról nem beszélgetnek – ásit.</p>
                  <p>Berti biztatott, hogy rohanjam meg Etelkát, bukni vagy győzni, s a kinos helyzet megszünt.</p>
                  <p>Laczi az ellenkezőt ajánlá.</p>
                  <p>– Várd be – biztata – még a véletlen összehoz titeket, akkor te kezd rá hü bele Balázs módjára, a kis városi nőkkel nem lehet nagyvilági modorban bánni. Idő és kitartás kell. Ügyed a lánynál jól áll, kezeskedem.</p>
                  <p>És én vártam, vérző szivemre homeopaticus ír lévén a Laczi által hozzám hozott folytonos izenet.</p>
                  <p>És ismét vártam, mig a farsang beállott.</p>
                  <p>Társas bál adatott.</p>
                  <p>Én nemmenetelt határzék, s Laczi igen helyeslé feltételemet.</p>
                  <p>– Igy – mondá ő – érdeket gerjesztendesz, én rólad, s mindig csak rólad fogok vele beszélgetni Megszámlálandom sohajit, ellesem lehangolt perczeit figyelni fogok szavaira, s neked még ez éjjel mindent hirül viendek. A jövő bálban aztán kissé közelitsd meg őt.</p>
                  <p>E mellett maradtunk.</p>
                  <p>A bál megkezdeték, a szurok serpenyők lángoltak; az esernyős urfiak kőről kőre ugrándoztak a csábitó zene hangjai felé, a kocsik zajosan robogtak, a szolgálók köpenyekkel, sárczipőkkel s esernyőkkel terhelve ácsorogtak a kapu alatt.</p>
                  <p>Én a szokott helyre mentem estelizni.</p>
                  <p>Egyszerre betoppan Berti, tetőtől talpig báliasan.</p>
                  <p>– Szerencsétlen! – kiáltá – te itt vesztegeted a drága időt?</p>
                  <p>– Nem megyek bálba.</p>
                  <p>– Megfoghatlan ember! ideálod ott, s te csárdában ülsz, hetek óta sohajtasz, epedsz, a szinházban esténkint majd kinézed két szemedet rajta, s most midőn közelébe juthatnál, midőn vele beszélhetnél, midőn kezét megszorithatnád, midőn karodat derekán átfonhatnád, te itt ülsz, s cotteleteket falsz. </p>
                  <p>– Igazad van, az tőlem nagy élhetlenség.</p>
                  <p>– Kün áll kocsim, vágtasd haza, öltözködjél, s térj vissza. Én bevárlak.</p>
                  <p>Ugy lőn.</p>
                  <p>Félóra mulva Bertivel karöltve léptünk a tánczterembe.</p>
                  <p>Minő tarkaság! nemcsak a női toillettekben, hanem a férfiakén is. Kék frakk, zöld quecker, fekete rok; bársony, fehér, szines, selyem és virágos mellények; a tejszin kesztyütől a rózsaszinü kötöttig minden volt.</p>
                  <p>Épen franczia négyest kezdtek.</p>
                  <p>Négy óriási kör.</p>
                  <p>Egy perczig határozatlan álltunk.</p>
                  <p>– Keressük fel – mondám én.</p>
                  <p>– Rajta hát! – egyezék bele Berti.</p>
                  <p>Megindulánk. Mindenik kört ostrommal kelle bevenni. Oda nem számitva a nyert és osztott oldaldöféseket, nehány „alkalmatlanok“ czim után a negyedik körig eljutánk. Ő ott tánczolt.</p>
                  <p>– Most – biztatá Berti.</p>
                  <p>Én Etelka tánczosához léptem.</p>
                  <p>– Uram – kezdém fülébe sugva – esedezném egy szivességért.</p>
                  <p>– Örömmel.</p>
                  <p>– Engedje át egy perczre tánczosnőjét.</p>
                  <p>– Tessék.</p>
                  <p>És visszalépett.</p>
                  <p>– De – mondám a tánczost karon fogva – mutasson be elébb neki, nevem Vesztesi.</p>
                  <p>– Kisasszony – kezdé a tánczos iszonyú tenyereit felém terjesztve, – Vesztesi ur. </p>
                  <p>A leány karpereczeire, onnan bouquetjára tekintve zavarttan kérdé:</p>
                  <p>– Mit vesztettem el?</p>
                  <p>A tánczos is zavarba jött.</p>
                  <p>– Egy perczre tánczosát, ha kegyes lesz megengedni, hogy csekély személyem legyen az. Kikértem nagysádat, ő szives volt beleegyezni.</p>
                  <p>A tánczos visszalépett, Etelka oly pillanatot vetett rá, mely ezt látszott kifejezni: „Medve!“</p>
                  <p>A táncz folyt.</p>
                  <p>– Nagysád! – szólitám meg Etelkát – nemde viseletem kegyedet kissé meglepi?</p>
                  <p>Semmi válasz.</p>
                  <p>– Bocsánat, hogy az időt jobban nem tudám megválasztani magam bemutatására.</p>
                  <p>Nagy szemeit rám mereszté.</p>
                  <p>– Rég vágytam e perczre, epedve lestem az alkalmat kegyeddel szólhatni, végre megtörténhetett… nemde kegyed nem neheztel?</p>
                  <p>Ő tánczba lebegett, megvártam mig helyére tér.</p>
                  <p>– Tehát egy hangja sincs számomra?</p>
                  <p>Semmi válasz.</p>
                  <p>Körültekinték s előbbi tánczosát egy fejmozditással oda intém.</p>
                  <p>– Köszönöm.</p>
                  <p>– Ha tetszik az egész quadrille…?</p>
                  <p>– Elég volt ebből ennyi, – viszonzám s haragosan fordultam el.</p>
                  <p>Gúnyos kaczaj üté meg füleimet. Oda tekinték, Laczi volt.</p>
                  <p>– Igy udvarolnak 1851-ben, – jegyzé meg Mephistó pofával – s ily eredménye van modortoknak. </p>
                  <p>Dühösen ronték haza.</p>
                  <p>A szinházban négy napig nem néztem rá. Ötödik nap oda pillanték, látcsőve rajtam pihent.</p>
                  <p>Megfoghatlan.</p>
                  <p>Kezdém hinni, hogy a meglepetés, a zavar miatt nem jöhete szóhoz. Más utat választék, irtam egy lángoló, egy véghetlen szerelmes levelet, melynek végén, légyottat kértem.</p>
                  <p>Másnap iszonyu szappanszagu levelkét kaptam, hely és idő volt benne megirva.</p>
                  <p>Pontosabb életemben nem valék.</p>
                  <p>A guta majd megütött, a rendez-vouz helyén, ki lép előmbe, a quadrille-tánczos.</p>
                  <p>– Uram – kezdé – visszahozám levelét.</p>
                  <p>– Hogy jutott ez ön kezébe? – kérdém indulatosan kapva el azt.</p>
                  <p>– Etelka adá.</p>
                  <p>– Ah, az ügyetlen.</p>
                  <p>– Egyébiránt holnap leend Etelkávali eljegyzésem.</p>
                  <p>– E… el… eljegyzése? – hebegém.</p>
                  <p>– Igen.</p>
                  <p>Szünet után kezemet nyujtám neki e szókkal:</p>
                  <p>– Ugy bocsánatot uram e levélért.</p>
                  <p>Szót sem róla, hisz ön nem tudta.</p>
                  <p>– Becsületemre nem.</p>
                  <p>– E szerint szivesen látom holnap Etelkáéknál tartandó estélyre.</p>
                  <p>– Köszönöm, nem megyek.</p>
                  <p>– De ha szépen kérem.</p>
                  <p>– Nem igérhetem, de majd meglátom. </p>
                  <p>A tánczos, ki nem volt más, mint egy becsületes timárlegény, elment.</p>
                  <p>– Egy timárlegény! – sohajtám – és oly gyönyörü szemek! rinocerus bőrt nyuzni való egy timárnak s nem oly gyönyörü szemekbe merengni. Ah! ő nem foghatandja fel azok szépségét soha, ő nem fogja azt élvezni soha, de soha! ugy mint tudtam volna én.</p>
                  <p>Meg valék semmisülve, jó hogy nem látott senki, mert kaczagtak volna, én szemeimből könyeket töröltem.</p>
                  <p>Búsan mentem a szinházba.</p>
                  <p>Látcsőve ismét felém villogott.</p>
                  <p>– Hát meg akar ölni – sohajtám.</p>
                  <p>Ekkor a szomszéd páholyból egy „jó estét!“ üté meg füleimet, oda tekinték, a quadrilletánczos a timár volt.</p>
                  <p>Minden tisztába jött előttem, hát a látcső a szomszéd páholybelit illette.</p>
                  <p>Csak Laczival nem voltam még tisztában.</p>
                  <p>Az is megtörtént, este pezsgőzés közt bevallá hogy boszúból cselekvé, mert kikaczagtam, s gúnyosan kérdém egyszer „hát ez kaland volt?“ midőn ő csakugyan kalandon volt.</p>
                  <p>– Egyébiránt édes barátom – fejezé be beszédét – annyit vigaszodra mondhatok, hogy a leány sokkal egyszerübb, hogysem szerelemről vagy kalandról, szóval akármi másról, mint a nagymosásról, ebédről, vacsoráról lehetne vele szólni, kinek a szerelemről mindössze annyi fogalma van: hogy férjhez kell menni.</p>
                  <p>– És én azt hittem hogy angyal. </p>
                  <p>– A mennyiben – jegyzé meg Berti – az angyalokat is szárnyasan festik.</p>
                  <p>Búfeledésül nagyokat ittunk, s én lassanként józanodni kezdtem.</p>
               </div>
               <div type="div3" rend="P11">
                  <head>Egy Heti Kaczérság</head>
                  <p>Esti hat óra volt.</p>
                  <p>A szél üvölte, a zápor szakadt.</p>
                  <p>Tömérdek bérkocsi, úri fogat, társas szekér és targonczás robogott végig a váczi uton; gyalogost csak itt-ott lehete látni esernyő alatt gubbaszkodva, vagy fülig köpenybe burkolva.</p>
                  <p>Az utazók a vaspálya váróteremébe szorultak, némelyek ujságokkal kezeikben, mások társalogva, legtöbben pedig unalom közt várván a csengetyűhangot.</p>
                  <p>Érdekes ifju toppan be. Közép termet, halovány arcz, nyilt tekintet, haja kissé rendetlen, mozdulataiban keresetlenség s mégis annyi urias volt. Öltözete skot nadrág és mellény, franczia tarka ing, pongyolán kötött selyemkendő, rövidke vadászkabát, sötét keztyü, fehér kerek kalap, fekete szegély és szalaggal; karján könnyedén odavetve egy felső öltöny, s kezében gyönyörüen himzett kis uti táska volt.</p>
                  <p>Az ifju megállt, üvegét jobb szemére szurta s körültekinte, mint ki ismerőst keres. Hirtelen elmosolyodék, fejével üdvözletet inte s egy eléje érkező férfival kezet szorita.</p>
                  <p>A pamlagon félóra óta szótlanul ült egy bájos hölgy, epedő kék szemeit merengve szegezvén maga elé; az érkezők nem érdeklék, a sokaság terhére látszott, s csak a fenemlitett ifju érkeztekor, mint egy varázs intésre, föltekinte, arczát gyönge pir futá el, s szomszédnéjához hajolva sugdosott.</p>
                  <p>Az ifju figyelmét sem a nő, sem roszul palástolt zavarodottsága ki nem kerülé, mert a férfival még kezet szoritva, szemeit a hölgyen nyugtatá, s a hozzá intézett kérdésrei válasz helyett felsohajta: „gyönyörü arcz!“</p>
                  <p>A férfi felkaczagott.</p>
                  <p>– Igen, igen – kezdé az ifju szórakozottan – tehát utazol?</p>
                  <p>– Már elmondám, hogy nem, de az ég tudja hol jár eszed, csak egy rokonomat kisérém ide, s te?</p>
                  <p>– Én utazom.</p>
                  <p>– Hová?</p>
                  <p>– Ostendebe.</p>
                  <p>A nő összerezzent.</p>
                  <p>– Vilmos! – kezdé az idősbik – ez valami kaland.</p>
                  <p>– Nem biz az.</p>
                  <p>– Tegnapelőtt mit sem szóltál ez utazásról.</p>
                  <p>– Mert akkor még eszemben sem volt.</p>
                  <p>– És ama nő ott – mond rejtélyes halk hangon az idősbik.</p>
                  <p>– Ma látom először – felelé Vilmos.</p>
                  <p>– Mégis annyi érdekkel néz rád, s ha szemeitek találkoznak, zavarttan tekint le. </p>
                  <p>Vilmos könnyü vállvonitással felelt.</p>
                  <p>– Tehát Ostendebe utazol – vezeté vissza a beszédet – s mi okozá e hirtelen határozatot?</p>
                  <p>– Távirati sürgöny.</p>
                  <p>– Hogyan?</p>
                  <p>– Beteges nagybátyám a fürdőket használja. Tegnap ily tartalmu sürgönyt kaptam: Nagybátyja látni ohajtja, életéhez nincs remény, siessen.</p>
                  <p>– Ő az – sziszegé gyönyörű fogai közt a nő, s ajkiba harapott.</p>
                  <p>– Két órával később – folytatá Vilmos – ily tartalmu sürgönyt nyerék: Nagybátyja veszélyen kivül van, nincs ok aggodalomra, ne siessen.</p>
                  <p>– Nos?</p>
                  <p>– Mit tennél helyzetemben?</p>
                  <p>– Sietnék.</p>
                  <p>– Természetes.</p>
                  <p>Jel adatott, az ajtók nyitvák, s a sokaság tolongott a pályaudvarra.</p>
                  <p>Vilmos az első osztályban kényelmes helyet foglala, többen érkezének, s mindnyájan jó ülésről gondoskodtak. Egyszerre belép az érdekes hölgy. Vilmos szemei szikráztak.</p>
                  <p>A hölgy körültekinte, társához nehány szót intéze, s habozva álltak. Vilmos helyével megkinálá, a hölgy lekötelező mosolylyal köszöné meg figyelmét. Más is jelöle ülést, melyet a társalkodónő fogada el. A szép hölgy Vilmos mellé jutott.</p>
                  <p>Az utazók közt élénk beszélgetés keletkezett. Vilmos és szép szomszédnéja szótlan maradt.</p>
                  <p>A nő könyvet vőn elő, s a derengő homály daczára olvasni kezde; darab idő mulva kezét a könyvvel együtt ölébe sülyeszté.</p>
                  <p>Vilmos a könyvbe pillanta, franczia volt.</p>
                  <p>– Érdekes olvasmány lehet – kezdé Vilmos franczia nyelven – hogy kegyed az alkony daczára is vesződik vele. Nem sajnálja szemeit?</p>
                  <p>– Szemeimet? inkább azok szenvedjenek kissé, mint czéltalan érzelmimmel küzdjek.</p>
                  <p>A kiejtésből azonnal megismeré Vilmos, mikép a nő nem franczia; mindegy – gondolá – elkezdtem, most csak ezen a nyelven folytatom.</p>
                  <p>– Szavait nem tudom értelmezni.</p>
                  <p>– Nekem szórakozás kellene, azért vevém elő e könyvet, de lapjait értelem nélkül forgatám.</p>
                  <p>– Kegyed szenved… boldog halandó, ki e szenvedéseket okozá!</p>
                  <p>– Nem értem ön felkiáltását.</p>
                  <p>– Nem? mi más szenvedés dulhatna ily ifju tündér kebelt, mint a szerelem. Szóljon, ugy-e eltaláltam?</p>
                  <p>A nő Vilmos szemei közé nézett.</p>
                  <p>– Eltaláltam? vallja meg.</p>
                  <p>– Követelő, alig nehány percze lát, s már bizalmas vallomást akar belőlem kicsikarni. Ha még is…</p>
                  <p>– Mit mégis?</p>
                  <p>– Oly rég ismerne, mint én önt?</p>
                  <p>– Kegyed engem?</p>
                  <p>– Igen, Érváry Vilmos ur.</p>
                  <p>Vilmos a nő kezét e szókkal ragad meg:</p>
                  <p>– Oly szerencsés lettem volna valaha…</p>
                  <p>– Mi nem találkoztunk soha.</p>
                  <p>– És mégis…? </p>
                  <p>– Mégis ismerem. Vannak nyilvános helyek, séták, szinházak, hol egyes szerény lények a tömegben látatlan vesznek el, mig mások a legnépesb helyen megjelenvén, közfigyelmet ébresztenek. Az ember megkérdi szomszédját vagy véletlenjut nevéhez, eleg az hozzá, megtudja – a nő sohajta s Vilmos kezében feledett kezét visszavoná, nyomatékkal folytatván – én önt gyakran láttam.</p>
                  <p>Vilmos álmélkodva tekinte a nőre, s annak szép szemeiben könyet láta rezegni. Csaknem eszméletét veszté; nyugtalan feszelgett ülésén, s a hely szűk kezde lenni. Nézésében egy kérdés feküdt, melyet ajkin ellebbenteni nem mert.</p>
                  <p>A nő ábrándszerüen rázta meg fejét mintha nehéz gondolatoktól ohajtna menekülni, az ablakot leereszté s homlokát tenyerére fektetve a nedves légbe merengett.</p>
                  <p>A társalgás megszakadt.</p>
                  <p>A nő sokáig nem vonta vissza kecses fejét.</p>
                  <p>Vilmos a párnák közé temetkezék, szemeit behunyta, mint ki édes dolgokról akar álmodozni. Átgondolá e nő minden szavait, viseletét, maga elé képzelé tündér szépségét, szenvedélyes arczát, epedő szemeit, elegans uti öltözetét. És ha rejtélyesen előadott érzelme csakugyan őt illeti, honnan érdemli e szerencsét? Vajjon ki ő, kit a véletlen mellé sodort, hogy szivét eszét megzavarja? Sokáig ábrándozott, s ábrándja annál élénkebb lőn, minél inkább lankadt az utazók társalgása.</p>
                  <p>Az éj beállott, átalános csend lőn.</p>
                  <p>Vilmos tündérekről ezeregy-éji regéket álmodozott. </p>
                  <p>Ábránd és való, álom és éberség közt van egy vonal, midőn az idegek megdelejezvék s a lélek költői világban leng; érezzük, hogy ébren vagyunk, tudjuk miről gondolkozunk, de nincs erőnk gondolatinknak más irányt adni.</p>
                  <p>Ily szendergő helyzetben volt Vilmos, midőn lábát két gyönge nyomással érinteni érzé. Fölrezzent s körültekinte; mély csend, mindenki alvék, még ő is, a szép angyal, ki eddig Vilmos egész lelkét elfoglalá.</p>
                  <p>Álmában is szép volt, ah! ő még halva is szép volna! az egyetlen lámpa halovány sugarai ugy rezegtek az alvó szépre, mint Guido Renny Madonnája fején a dicskör. Kék szemei hunyvák, keskeny rózsaajkin angyali mosoly játszadozik; a megoldott csipkekendő alól gazdag fürtök aranylanak ki, festői rendetlenségben; a pongyolán felöltött, s vigyáztalanság miatt kissé szétnyilt jappanica alatt vakitó fehérségü kebel hullámként emelkedék és sülyedt.</p>
                  <p>Vilmos elkábult. Ezerszer hunyta be szemeit, hogy előbbi álmodozásit folytassa; lehetlen! pilláit egy perczig sem tarthatá csukva, hisz a legköltőibb ábránd sem kárpótolhatá e látványt.</p>
                  <p>Az alvó szép jobbra balra bólinta fejével, s mindenütt párnákba ütközék, egyszerre Vilmos vállára hajtá.</p>
                  <p>Vilmos villanyszerüen rezzent meg. Boldogsága rövid volt, a szép fő másfelé billent. Vilmos kezét ovatosan csusztatá a nő kezéhez s azt megragadá. A nő keze nem siklott ki az ifjuéból, hisz ő aludt (?) Vilmos feje lángolt, ereiben a vér forrt.</p>
                  <p>A drága fő ismét Vilmos vállára hanyatla s ott is pihent. </p>
                  <p>Minő leirhatlan érzés!</p>
                  <p>Vilmos melle dagadt, lélekzete rövidült. Mozdulatlan maradt, nehogy a pihenőt háboritsa. Tagjai zsibbadoztak, dereka megfájult és mégsem mozdult volna egy világért.</p>
                  <p>Feledé fájdalmait, a távirati sürgönyöket, nagybátyját, örökségét, mindent, mindent felede e perczben csak azt nem, hogy vállán angyalfő pihen.</p>
                  <p>A nő forró lélekzetét Vilmos arczára lehellé. Melyik virág ne kapna e harmatos lehelettől életet? A lég, melyet Vilmos beszítt, balzsamos lőn és gyönyörbe kábító, hatását idegein átfutni érzé. Fejét kellemes mámor szédité, s öntudatát vesztve kiszáradt ajkival a nő bársony homlokát érinté. E merény után megtágult keblében eddig összeszorult szive lázasan kezde dobogni. Minden mit ezentul érze, tündéri álom volt.</p>
                  <p>Átalános mozgalom lőn, az ajtók megnyittattak s „Pozsony!“ hangzék mindenfelől.</p>
                  <p>Vilmos gyöngén érintve szép alvóját felkölté.</p>
                  <p>– Ki zavarja kellemes álmomat? – kérdé az ébredező battist kendőjével szemeit törölve.</p>
                  <p>– Én – viszonzá Vilmos.</p>
                  <p>– Különös, ép önről álmodám. Haragszom miért költe fel?</p>
                  <p>– Mert Pozsonyba érkezvén, más pályára megyünk.</p>
                  <p>– Ah! beh rövid volt ez ut! még alunni szerettem volna.</p>
                  <p>Vilmos is felette rövidnek találá az utat, s akárhányszor egy városligeti sétakocsizás hosszabbnak tetszék. A nőt lesegité s a kávézó terembe vezette, </p>
                  <p>– Nos kialudta magát? – kérdé a nő párolgó csészéjéből egyet szörpölve.</p>
                  <p>– I.. gen – habozott Vilmos.</p>
                  <p>– Voltak kellemes álmai?</p>
                  <p>– Monte Christo, hogy utazási unalmait röviditse s magának szép álmakat szerezzen, ‚hatchis‘-t evett…</p>
                  <p>– S ön?</p>
                  <p>– Én egy léget szítam kegyeddel, s utam percznyi, álmam mennyei volt.</p>
                  <p>Az utazók ismét helyre vergődtek, a harsány fütty végig szeldelé a léget, s egy zökkenés után megindultak.</p>
                  <p>Ujra egy rövid álom, s a hajnal első sugaraival az utazók is elevenülni kezdtek. Egyik szivarra gyujtott, másik a Pozsonyban eltett kalács fogyasztásához látott, a harmadik „jó reggelt“ kivánt, negyedik öltözékét rendezgeté, végre mindenki tőn valamit.</p>
                  <p>Ez tegnap félbeszakadt beszéde fonalát akará folytatni szomszédjával, ki szemmeresztve néz rá; egész más egyén ül mellette. Az bocsánatért esd, hogy tévedésből más köpenyét gyürte feje alá; itt szóváltás van kicserélt kalapok miatt, ott uti táska után szitkozódnak; amott a tegnapi Presse számát keresik. A fejek borzasak, az arczok gyűrödtek, a szemek álmosak, s az öltözékek rendetlenek. Ah! egy ily vaspályai hajnal érdekes! Miután mindenki rendben találá magát, holmiját maga körül gyüjté, s mindenféle izetlen beszélgetésekre nj tér nyilt.</p>
                  <p>– Még nehány percz – kezdé nehéz lélekzettel Vilmos – és Bécsben leszünk. </p>
                  <p>– Hova száll ön? – kérdé a nő.</p>
                  <p>– Sehova.</p>
                  <p>– Hogyan?</p>
                  <p>– Kötelességem int, azonnal tovább utazom.</p>
                  <p>A nő arcza elkomorult, s kendőjét ajkira nyomva busan forditá szemeit Vilmosról a szabadba.</p>
                  <p>– Mi lelte kegyedet?</p>
                  <p>A nő fejét rázva, kendőjével inté: „semmi.“</p>
                  <p>– Igen de…</p>
                  <p>– Legyen nyugodt, s utazzék szerencsésen.</p>
                  <p>– Köszönöm szives ohajtását, de kérem legalább nézzen rám.</p>
                  <p>A nő teljesité, szemei könnyel telvék, arczán fájdalom ül.</p>
                  <p>– Az istenért! mi lelte?</p>
                  <p>– Ohajtja tudni?</p>
                  <p>– Igen, igen!</p>
                  <p>– Ne utazzék.</p>
                  <p>Vilmos fájdalmas sziszegéssel harapott ajkiba.</p>
                  <p>– Kérem – esenge a nő.</p>
                  <p>– Ah!</p>
                  <p>– Csak huszonnégy órát, kedvemért.</p>
                  <p>– Maradni fogok – határzá Vilmos, s a második sürgönnyel vigasztalá magát: Nagybátyja veszélyen kivül van, nincs ok aggodalomra, ne siessen.</p>
                  <p>A nő arcza kiderült, ajkin örömmosoly lengett, s szemeiből elégültség sugárzott.</p>
                  <p>Bécsben a szép utazónét, társalkodónéját, s a szobalányt Vilmos bérkocsira segitvén:</p>
                  <p>– Lipótváros, aranybárány! – kiáltá.</p>
                  <p>– A kocsi elrobogott.</p>
                  <p>Darabig gondolatokba mélyedve tekinte a távozók után, s „már mindegy“ kiáltással kocsiba veté magát, s az iménti után hajtatott.</p>
                  <p>Vilmos a czimzett szállodába érkezvén, a szobalegényt azonnal előcsengeté.</p>
                  <p>– Egy asszonyság, társalkodónéja s szobalánya kiséretében érkezék?</p>
                  <p>– Igen uram, az első emeleti 8. és 9-dik szám alatt.</p>
                  <p>– A bejelentési lapot ha megirták, egy pillanatra mutassa meg.</p>
                  <p>A szobalegény beleegyezőleg inte fejével.</p>
                  <p>– Most nekem is szállást.</p>
                  <p>– A tizenhetedik szám előszobával van.</p>
                  <p>– Menjünk hát.</p>
                  <p>Kimerülten veté magát Vilmos a pamlagra s két tenyerével homlokát sujtva felkiáltott:</p>
                  <p>– Mi történt velem minden?! Én őrültem meg, vagy azon nő, vagy szerencsétlenségünkre mindketten!? oh jaj nekem! beteg vagyok, fejem zug, eszméletem elhagy… mit tegyek? hát ha ő is igy szenved, bizonyosan szenved, vagy nem láttam-e arczát elhalaványulni, szemeiben a könyeket?… de hát mi ez, szerelem? lehet-e annak tizenkét óra alatt ily fokra fejlődni? nem, nem! az lehetlen, ez nem szerelem, ez őrültség! midőn tárczáját az asztalra sujtá, abból egy hervadozó rózsa hult ki, Vilmos fölvevé, epedőn nézett rá, s ismét eldobá – Hermin! szegény Hermin! igazad volt tegnap, midőn melleden e pihenő rózsát kérém, azt mondani: minek, hogy első szeszélyénél a légbe szórja?… mit érdemlek én, mögöttem egy ártatlan lányka szivepedve vár, előttem haldokló nagybátya, dús örökség, és én? én itt megbüvölve veszteglek.</p>
                  <p>A szobalegény elmélkedésiben zavará, egy beirt s egy beirandó lapot nyujtván át.</p>
                  <p>Vilmos belepillantott. „Árkay Jolán, földbirtokos stb.“</p>
                  <p>– Jolán? – sohajtá magában – legalább nevét tudom. Jolán… mint illik neki e szép név.</p>
                  <p>Két éji álmatlanság után pihenni kivánt, lenyugvék, de oly izgatott volt, lelke annyira hullámzott, hogy erőlködései daczára sem birt egy percznyi türelmet szerezni. Járt, tombolt és sohajtozott; kezét szivére nyomta, s mig ajkin boldogitó mosoly ült, éghez emelt szemei könyben usztak.</p>
                  <p>Igy folyt le nehány óra, mig végre az öltözködés ideje megjött.</p>
                  <p>Mi történt az alatt a 8. és 9-dik számu szobákban?</p>
                  <p>Jolán reggelizett, az ablakokat lefüggönyözteté, s tizenegyedfélig aludt.</p>
                  <p>Mennyire különbözik az emberi természet, két lényt ugyan egy szenvedély emészt, s az egyik éhség, álmatlanság s lelki viharoknak teszi ki magát, mig a másik jó étvágy mellett sohajtoz, álomba temeti szenvedéseit s gyönyörökben keres szórakozást. Jolán tükör előtt fejékét rendezgeté, többi piperéjén is némi igazitást tőn, s egy kaczér fordulat után önelégült mosolylyal mondá társalkodónéjának:.</p>
                  <p>– Jöhet.</p>
                  <p>Egy percz mulva Vilmos állott előtte.</p>
                  <p>Jolán végtelen bájjal üdvözlé az érkezőt.</p>
                  <p>Vilmos öntudat nélkül ejté el kalapját, s kezeit összecsapva felkiáltott. </p>
                  <p>– Igéző lény! engedje hogy csodáljam.</p>
                  <p>– Hizelgő!</p>
                  <p>– Nem, nem! oh nem! kegyed imádandó.</p>
                  <p>– Szólásmód.</p>
                  <p>– Elhiszem, hogy kegyed milliószor hallá.</p>
                  <p>– Jól van, jól. Akar lovagom lenni?</p>
                  <p>– Minden a világon kedveért, csak engedje, hogy körében maradhassak.</p>
                  <p>– Karját kérem.</p>
                  <p>– Akár éltemet – viszonzá Vilmos s nagyot sohajta, midőn a szép hölgy karját karjába ölté.</p>
                  <p>– Előbb rövid gyalogsétára kérem föl, aztán kocsizásra, igy az ebéd jobban fog izleni.</p>
                  <p>– És estére melyik szinházba?</p>
                  <p>– Daljátékba.</p>
                  <p>Vilmos páholyért külde.</p>
                  <p>„Borgia Lucretia“ adatott.</p>
                  <p>A páholy főüléseit Jolán s társalkodónéja foglalá el, mögöttük Vilmos merenge.</p>
                  <p>Az előadás javában folyt. Jolán Vilmoshoz fordul e kérdéssel:</p>
                  <p>– Hol képzeli ön most magát?</p>
                  <p>– Az egekben.</p>
                  <p>– Ne oly fellengzőn,… itt a földön értem… lám én egészen Pesten vagyok, Csillag Róza és Stéger…</p>
                  <p>– Ah! igen ők?…</p>
                  <p>– Nemde rövid idő előtt ott éneklének együtt?</p>
                  <p>– Ott emelkedének fel, s majd ha az egész világban leszerepeltek, oda térendnek vissza jó díj mellett elenyészni.</p>
                  <p>– Hallgassa csak, e kettőst felségesen éneklik. </p>
                  <p>Hasonló megjegyzések közt ment végbe az előadás.</p>
                  <p>A szállodába tértek. A lépcsőkön a társalkodóné előre futott, Vilmos körültekinte; ‚senki‘ gondolá, s ezzel Jolánt hirtelen átölelvén, megcsókolá.</p>
                  <p>Jolán arcza haragra gyuladt s szemei szikráztak; Vilmost magától eltaszitá e szóval:</p>
                  <p>– Vakmerő!</p>
                  <p>– Bocsánat.</p>
                  <p>– Soha.</p>
                  <p>– Jolán!</p>
                  <p>– Nem akarom hallani.</p>
                  <p>– Szépsége elkábita, szenvedélyem elragadott… vétkezém, de ne tegyen semmivé. Tekintsen rám.</p>
                  <p>– Nem akarom látni.</p>
                  <p>– Mivé legyek?</p>
                  <p>– Utazzék – ezzel Jolán szobájába tünt.</p>
                  <p>E rövidke jelenet Vilmost villámként sujtá, mozdulatlan, s gondolat nélkül ált meg helyén.</p>
                  <p>– Utazzam? – sohajtá nagy sokára – utazzam most, s haragját magammal vigyem? hát ha az épület falai összeomlással fenyegetnének, tennék-e egyetlen lépést e szállodából, mig ki nem engesztelem. Szegény nagybátya, én ugy sem segithetek rajtad… s a dús örökség?… inkább vesszen az, mint üdvem! Jolán! a viszontlátásig – e felkiáltás után ingadozó léptekkel távozott.</p>
                  <p>Másnap Jolánnál látogatást tőn, elutasittatott; délután ismét, s tudtára adatott, hogy Jolán lázban szenved.</p>
                  <p>– Ő beteg! – sohajtá Vilmos – oh! hát én, ki ennyire kinoztatom? </p>
                  <p>Levelet írt: lefesté szenvedélyét, fájdalmát, kétségbeesését. Kihallgatást esde, s bocsánatot vétkeért. Elküldé Jolánnak, félóra mulva engedelmet nyert a szép hölgynél megjelenhetni.</p>
                  <p>Vilmos arczán a nyugtalanság eleven szinekkel volt festve, midőn Jolánhoz belépe, szenvedő hangon mondá:</p>
                  <p>– Kegyetlen!</p>
                  <p>– Azt hiszi, csak ön szenved? – viszonzá a halaványság által még érdekesbbé lett Jolán.</p>
                  <p>– Remélhetek…</p>
                  <p>Jolán kezét nyujtá, s Vilmos azt lángoló csókjaival halmozá.</p>
                  <p>– Most – kezdé Vilmos egészen neki szellemülve – birom engesztelését, reggel utazni fogok.</p>
                  <p>Jolán megrezzent.</p>
                  <p>– Egy hét mulva látandom.</p>
                  <p>– Soha!</p>
                  <p>– Akkorára visszatérek.</p>
                  <p>– Egy hét mulva megjő férjem.</p>
                  <p>– Történjék hát a mi akar, én nem mehetek – Vilmos ezen szavaiban annyi bensőség, oly meleg érzelem feküdt, hogy lehetetlen volt rajta meg nem indulni.</p>
                  <p>Jolán szánakozó mosolylyal fordult felé, kezét édesen megszoritá s töredezett hangon rebegé:</p>
                  <p>– Nem tartóztathatom, isten önnel.</p>
                  <p>– De nem mehetek.</p>
                  <p>– Fusson.</p>
                  <p>– Elüz?</p>
                  <p>– Nem, de kérem.</p>
                  <p>– Hasztalan. </p>
                  <p>– Én önnek ártottam, ön meg fog átkozni.</p>
                  <p>– Átkozni én?… veszitsem el bár mindenem kegyed által, nyomoromban is imádni fognám, öljön meg, s én lábainál kegyedet áldva adandom ki lelkemet.</p>
                  <p>– Hagyjon el kérem, lázam visszatér, fejem szédelg – töredezé Jolán homlokát tenyerébe rejtve – siessen.</p>
                  <p>– Az istenért!</p>
                  <p>– Küldje a szobalányt. Tagjaim zsibbadoznak… esedezem.</p>
                  <p>– A viszontlátásig – sohajtá Vilmos s távozott.</p>
                  <p>Alig lépett ki, Jolán a pamlagról felugorván kínosan kapkoda fejéhez, kis lábával tombolt, szép szemeiből könyet törle, kendőjét elébb összegyüré s aztán ketté tépte… végre fájdalmas sziszegő hangon sohajtá:</p>
                  <p>– Mit miveltem?… erőm hanyatlik, akaratom ingadoz, érzem gyengülök… szegény Vilmos! és szerencsétlen én! nem akarom őt többé látni.</p>
                  <p>Két egymásutáni nap Vilmos azzal utasittatott el Jolán előszobájából: „ő nga alszik, ő nga roszabbul van, lázrohama növekszik.“ Harmadnap Vilmos kimerülten veté magát a karszékbe, s még az nap betegen az ágyba. Most Jolánon volt a sor a szenvedő állapota után tudakozódni.</p>
                  <p>Vilmosnál inkább izgatottság, nyugtalan élet, álmatlan éjek volt, mint betegség; huszonnégy óra alatt mind kiheveré.</p>
                  <p>Első dolga volt Jolánt meglátogatni.</p>
                  <p>A nő egészen megváltozott, szemeiben bánat, vonásain félelem s ajkain keserüség volt. </p>
                  <p>Vilmos okát kérdé.</p>
                  <p>– Elég korán fogja megtudni – nyeré válaszul.</p>
                  <p>– De én most ohajtnám – sürgeté Vilmos.</p>
                  <p>– Közelg egy percz, melytől rettegek.</p>
                  <p>– Férje érkezte?</p>
                  <p>– Mely mielőtt bekövetkeznék – folytatá Jolán Vilmos közbeszólásától nem zavartatva – önnek egy kínos vallomással tartozom.</p>
                  <p>E perczben az ajtón ifju lép be, tetőtül talpig mély gyászban, arczán boszú s elégületlenség ül.</p>
                  <p>Jolán és Vilmos egyszerre kiálták:</p>
                  <p>– Ottó!</p>
                  <p>– Ah férjem! – mond az érkező elé sietve a nő.</p>
                  <p>– Unokavérem! – mond Vilmos, s zavarodva tőn egy lépést hátra.</p>
                  <p>– Nagybátyánk meghalt – kezdé Ottó.</p>
                  <p>– Hogyan? – sohajtá Vilmos.</p>
                  <p>– Ostendeből jövök.</p>
                  <p>– Férje unokabátyám, s Ostendeből jő?… ugy van, mindent értek. Oh álnok világ! –</p>
                  <p>– Hasztalan minden – szóla keserü hangon Ottó – az örökös te vagy; nekem nyomoru huszezer fttal törlé ki szemeimet, pedig én fogám be az övét örökre.</p>
                  <p>– Mit nekem örökség, vagyon, én többet vesziték… oh mint meg vagyok semmisülve! – Perczig tartó fájdalmas küzdés után szemeit megtörlé, fejét daczosan fölemelé, büszkén tekinte körül s távozni akart, ekkor irószer ötlik szemébe, tollat ragad s hevesen nehány sort ir, a lapot összehajtja, s Jolán elé dobván, mondá: </p>
                  <p>– E szinlett érzelmeknek ár volt szabva; nem akarom önöket meglopni – s elrohant.</p>
                  <p>Jolán reszketve bontá fel a lapot.</p>
                  <p>„Kötelezvény százezer ftról.“</p>
                  <p>A hölgy szét akará tépni, férje kikapá kezéből s e szókkal rejté zsebébe:</p>
                  <p>– Isten és ember előtt jogom van hozzá.</p>
                  <p>Jolán fejét a pamlag támjára fektetve, keserü könyekbe tört ki.</p>
               </div>
               <div type="div3" rend="P11">
                  <head>Két Lángész</head>
                  <p>Ez valóságos farkasorditó – harsogá Szálkay Gyula – a könyv kifagy az ember kezéből. „Oh nyomor! oh müvészet!“ e kevés szavakben egy egész országa feküdt a kétségbeesésnek, s nem ok nélkül, mert a szó teljes értelmében szegényes szoba már becsületes nyolcz nap óta fűtetlen volt: a zöldes falból kiszivárgó nedv nehéz gyöngyalakban fagyott össze, hol az ablakon belopózó nap sugára költői szépségben tört meg, s ez természetesen arra mutatott, hogy csakugyan dermesztő hideg vala, mit fűtetlen szobában kitörés nélkül türni nem minden nagy léleknek adatott. Fentebbi szavai után Gyula csakugyan egy falhoz támasztott három lábú székre vágta Rousseaut, szerinte igen kedves olvasmányát, s kétes szinü köpenyét daczosan burkolván maga körül, a szalmazsákra terült Anglia adósságiról elmélkedendő. A ministeriumot összevissza forgatta; az aristocratiát megdönté, a népet felemelte, és sok más nagy dolgokat vitt ki, mig pajtása Honthy Alfréd az irótollat időnként füle mellé illesztvén, dermedő tiz körmére lehelt. Valami igen nevezetes tárgyon rágódhaték, mert irt és ismét törlött, és ujra irt, majd szemeit hunyta be, hihetőleg, hogy a lelkében felragyogó mennyei képzeteket a körötte elszórt tárgyak szemlélése meg ne zavarja: sohajtott, és fohászkodék; tombolt, és bal keze néha hajába tapadt, mig jobbjában toll működék; néhanéha színfali rángatózásokat is tön, szóval ő túlemelkedett volt. De mielőtt egyéneimről tovább beszélnék, a szoba elrendezéséről kell nehány szót ejtenem.</p>
                  <p>Kezdem az ablaknál, mint a világosság egyik eszközénél; itt két tábla minden vers-nemmel összeirkált papirral van beragasztva; a már emlitett falon egy földabrosz függ tele jegyzetekkel; a fehér deszka asztal egyes költői és költőietlen, rímes, és rimetlen kitételekkel volt tele rajzolva: rajta egy nagy üveg, melyen dugó szolgálatot egy félig leégett fagyugyertya tőn, s kölcsönösség fejében az üveg ismét gyertyatartó szerepet vitt; egy ágy, mit, mint mondám Szálkay oly kényelmesen elfoglalt, egy három lábú szék, keserves állapota miatt haszonvehetlen, egy rosz láda, mely az asztal mellett nyert alkalmazást. Alfréd nem ült, hanem ezen térdelve, kinosan foglalkozék. A szoba nyomorult butorzatát egy benfülő vas kályha egészité ki.</p>
                  <p>Alfréd tüzesen rugta ki maga alól koránsem a széket, hanem a ládát, honnan minden történhető sértés nélkül szabad következtetni, hogy az üres volt, mint valami fővárosi arszlán erszénye.</p>
                  <p>– Ennek lesz hatása, kiáltá a kéziratot egyik kezével magosan emelve, s a másikkal önelégülten ütött rá.</p>
                  <p>Gyula villámként pattant fel, mert a hatás volt gyöngéje, e szóval „hatás“ tán még haldokló ágyából is fel lehetett volna riasztani; ő tehát azonnal talpon volt, és feledve a nyomort, feledve a hideget, feledve az éhséget, kiváncsian kérdé: mi az?</p>
                  <p>– A második felvonás ötödik jelenése kész. Hah! e magánbeszéd! ez felér… de hallgasd, majd itélj;… és olvasni akará, de Gyula sértett büszkeséggel rohant hozzá, a kéziratot kikapta pajtása kezéből, merően tekinte rá, és kérdé:</p>
                  <p>– Vágtam-e valaha tisztedbe? vagy nem bizol bennem?</p>
                  <p>– Attól tarték, viszonzá Alfréd lehangolva, hogy irásomon nem mehetsz el.</p>
                  <p>– Balgaság! – mond Gyula – tehát hol kezdődik? – itt: Üdvem üdve, Konrád!</p>
                  <p>– Igen, igen, rajta hát, szavald el.</p>
                  <p>Az asztal helyéből kimozdittaték, Alfréd az ágyra ült, és Gyula a szoba közepére állt. Fejét megsimitá, szemeiben a lelkesedés égi szikrája ragyogott, ajkát megnedvesité, egyet, kettőt, hármat köhintett, és tele torokkal rá kezdé:</p>
                  <p>„Üdvem üdve Konrád! a tavasz ismét felzöldel“…</p>
                  <p>A szavalás megszakadt egy éltes ur közbejötte miatt.</p>
                  <p>– Üdvet, uraim! mond az idegen.</p>
                  <p>– Ah! téns Kertesy úr – fogadá Alfréd a jöttet – mily szerencse!… és habozva tekinte körül s kezeit dörzsölé – nem méltóztatik? – hebegett, és lángvörös lőn; Gyula szinte forgolódott, köhintett, szóval: a zavar tetőpontra ért, mert nem volt hova vendégüket üléssel kinálnák. </p>
                  <p>– Köszönöm – ejté csipősen Kertesy – köszönöm, nem ülök.</p>
                  <p>E nyilatkozatra a rokonlelkü két szobatulajdonos szivéről mázsányi suly szakadt le, s a világ kincseért sem kisértették volna meg, ujonnan üléssel kinálni a látogatót.</p>
                  <p>– Szabad tudnom, mi ok vezérlé a téns urat ide? kérdé Alfréd, biztosan vetvén vállat az ingatlan falnak.</p>
                  <p>– Elébb engedjék meg, hogy itt körültekinthessek, – viszonzá Kertesy.</p>
                  <p>– Az felesleg – jegyzé meg Gyula, és Alfréd ismét pirult.</p>
                  <p>– Nem mondhatnám, Alfréd atyja körülményes tudositást vár tőlem, és –</p>
                  <p>– Atyám!? – esék szavába Alfréd – Atyám! ismétlé bágyadtan – ő engem nem szeret.</p>
                  <p>– Csalatkozik – mond Kertesy – szenvedett-e ön szükséget tanuló éveiben; vagy mig mellettem mint táblai jegyző foglalkozék?</p>
                  <p>– Soha.</p>
                  <p>– Nem egy éve-e már, hogy atyja önt hazamenetelre sürgeti?</p>
                  <p>– Épen ez gyanittatja velem, hogy –</p>
                  <p>– Hogy önről – vága közbe Kertesy – még mindig gondoskodni ohajt. Legközelebb azt irá, hogy bírjam önt hazamenetelre, hol önre hivatal vár.</p>
                  <p>– Én elhagyjam Pestet, az ifjú szép Pestet; a müvészet, lángész és tapasztalás nagy hazáját? én, Uram! ezt nem cselekszem.</p>
                  <p>– Van más ut is atyja kegyét megnyerni, én önt szivesen befogadom segédnek: ön derék ügyvéd leénd, esze van hozzá, gyakorlata lesz mellettem, a kedv is majd megjő, és igy –</p>
                  <p>– Nem, nem! – kiálta Alfréd – nem fogadom el. Miért temetném éltemet a poros periratok halmazába, midőn az irói pálya viruló mezején borostyánokat arathatok? Oh uram! ön nem képzeli minő édes dij egy müvelt közönség kegyét birni, nem ismeri még, minő felséges, ha viharzó tapsok a költő lelkét égbe ragadják, ha neve a két magyar hazán áthangzik; – melyik hivatalért mondanék le ezen dicsőségről, mennyi jövedelem nyujtana ezért kárpótlást?!</p>
                  <p>– Mind szép – jegyzé meg mosolyogva Kertesy – de az ön neve még ismeretlen, még ön nem aratá a tapsokat.</p>
                  <p>– Mindegy, van jogom reméleni; vagy ön azt hiszi, hogy e pályáról lemondok? soha uram! én iró vagyok, iró leszek, iró akarok lenni, és hogy más ne lehessek: im lássa – ügyvédi oklevelét felkapta, hevesen rohant a kályhához – a lángok – itt keserün harapott ajkiba, mert a kemencze jéghideg volt; ez indulatát megkettőzteté, boszúsan bontá szét az oklevelet – vagy hasztalan rongyai a szemeten vesszenek – folytatván, széttépni készült, de Kertesy hirtelen kikapta kezéből, s hidegvérüen összehajtogatván, zsebébe rejté, e szókkal: – Ha szüksége leend rá, nálam találja – ezzel távozott.</p>
                  <p>Gyula az egész jelenés alatt majd fellelkesült, majd boszankodék, majd örvendett, de mindig szótlan, csak midőn csábító vendégök távozék, rohant Alfrédra, tele torokkal kiáltván:</p>
                  <p>– Szerencsétlen! mit miveltél?</p>
                  <p>– Hogyan? </p>
                  <p>– Utolsó pénzforrásunkat el engedéd vinni. Tudod, nincs több egy tizesünknél, se fa, se ebédünk, és a zsidó azt igéré, hogy okleveledre holnap pénzt kölcsönöz. Szerencsétlen! és százszor szerencsétlen!!</p>
                  <p>– Igaz, de türhettem-e ezen pimasz prózai ember bántalmát kitörés nélkül? az ablakon dobtam volna ki, ha leányát nem imádnám; de leánya! – oh Etelka! te szép, és imádandó vagy. Hidd el barátom, csak szárnyai hibáznak, hogy –</p>
                  <p>– Hogy liba legyen, elménczkedék Gyula.</p>
                  <p>– Hogy angyal legyen, hülye te!</p>
                  <p>– Vagy ugy.</p>
                  <p>– Egy tizesünk van még? ada más irányt a beszédnek Alfréd, hozz valamit enni!</p>
                  <p>– És fát? te dolgozni akarsz az éjjel, én szerepet tanulni, mit csinálunk?</p>
                  <p>– Oh kérlelhetlen sors! oh ég! mikor szüntök meg ellenségeskedni a müvészettel?… Itt nagy vita támadt, ha fát kell-e hozni, vagy eledelt. A vélemények megoszlottak, és könnyebbnek látszék tigrist szelidítni, mint egyik magy másikat elvében megingatni, s minthogy egyik sem engedett, a pénzt megoszták, s igy történt, hogy meleg szoba, és fris czipó is jutott.</p>
                  <p>De ime, most kezdődik a hadd el hadd, az óra négyet üt, mindkettő felpattan, Gyula ki akar rohanni! Alfréd visszatartja.</p>
                  <p>– Az istenért! a köpenyt ide, mennem kell!</p>
                  <p>– Én a köpenyt, én? e pillanatban, ha meghalsz sem.</p>
                  <p>– A köpenyt add ide, vagy megfojtalak.</p>
                  <p>– Fel ne ingerelj, azt mondom, Alfréd! Alfréd, csendesité Gyula barátját egyik kezével a kilincsbe, másikkal a köpenybe ragaszkodván.</p>
                  <p>– Őrültté akarsz tenni, harsogá Alfréd, nem tudod, hogy e pillanatban sorsom, azaz létem vagy nemlétem felett határoznak.</p>
                  <p>– E köpenyt csak holttestemről veheted el. Bocsáss az idő mulik, és ötödfélkor sorsomat elhatárzó első színi próbára kell megjelennem, ez nem tür halasztást.</p>
                  <p>– A választmány drámámat megbirálandó most ül össze, ez sem tür halasztást.</p>
                  <p>– Nélküled megbirálhatják a darabot, de nélkülem nem lehet próba, bocsáss, vagy – – –! – Nem, nem! és alig ejté ki a második nem-et, már Gyula egyet kanyaritván magán, kirontott az ajtón, s Alfrédnak csak a köpeny szögletéből egy darabka maradt kezében.</p>
                  <p>– Átkozott komédiás! megbuktatlak gyalázatos tettedért. Kifütyöltetlek!… tönkre tettél, de ki fogsz fütyöltetni. Szerencsétlen komédiás! és boldog-ta-lan é-én! e szókat épen oly modorban ejté, mint Kean kétségbeesése közepett, midőn a báró rá kiált; és hősöm lassan erejét vesztve, visszatántorgott, megsemmisülve rogyván, pamlag hiánya miatt, a ládára. Oh bonjour, miért születtél? sohajtá még egyszer, s fejét kínosan lankasztá epedő mellére.</p>
                  <p>Egy percznyi türelemért esedezek, csak mig két bajnokommal önöket megismertetem. Honthy Alfréd költő volt, a könzönség ugyan még nem ismeré, de ő nem tehetett róla, hogy a pártoskodó szerkesztők egyetlen czikkét sem tarták közölhetőnek; a drámai világ sem ismeré, de ez szinte nem az ő hibája, mert szegény eleget dolgozott, de a mostoha sors ügyeiben nagy szerepet játszék. Pajtása, Szálkay Gyula, erőnek erejével szinész volt, noha még a deszkavilágon soha sem forgolódott, de ez semmi, reánk csak annyi tartozik, hogy hajlamukat kissé kifürkésszük, mit meg is tevénk; embereink felette jó barátságban éltek, már nem tudom, azért, hogy szegénység köté össze, vagy tisztán rokonszenvből, de ők ekkorig a szó legnemesb értelmében hű barátok voltak, ám de alkalom szül ellent, körülmények tépik le a barátot baráti kebelről; ne botránykozzék meg tehát senki a fentebb látott tragicai jeleneten, mert a két nagyreményü müvésznek csak egy közös köpenye volt, s életbevágó tárgy szólitván el mindkettőt – szerencsétlenségre – ugyanazon órában hazulról, a rendes szokás, vagyis még egyik kün jár, másik honn üljön – megbomlott, mi nem kis viszályt szült, Alfréd szivesen elment volna köpeny nélkül, de minden felső öltönyét, egy bonjour tevé, s ő nem annyira a hidegtől, mint gúnyos megvetéstől rettegett.</p>
                  <p>– Dráma! Etelka! bonjour! sohajtá, s ajkin a hang elhalt.</p>
                  <p>Ha szinházban volnánk, a halotti csendet feszült figyelem kisérné – – azért képzeljék, mintha ott volnánk: s Alfréd mélyen hallgatna, mig a kenetlen ajtó nyikorgása fel nem serkenti.</p>
                  <p>Ki merészli e csendet zavarni? egy táblai jegyző. Hol legnagyobb a szükség, ott legközelebb van a segély.</p>
                  <p>– Jó napot, szomszéd – mond a táblai jegyző – hol van Gyula? </p>
                  <p>– Ne e szót többé, mert fellázitja velőmet. Ah kaján, áruló!</p>
                  <p>– Csak nem remélem…?</p>
                  <p>– De igen, mi örökre meghasonlánk. Ne is kisértse, a kibékülésről szó sincs.</p>
                  <p>– Sajnálom. Hm, hm, de egy kérésem azért teljesitendi, hogy a másodszori alkalmatlankodást kikerüljem.</p>
                  <p>– Mit kiván?</p>
                  <p>– A jegyző lekanyaritá válláról a köpenyt, s az ágyra veté e szókkal:</p>
                  <p>– Ha Gyula haza tér, mondja meg nevemben, hogy e köpenyt sziveskedjék a szokott helyre vinni, a pénzért majd alkonyatkor eljövök.</p>
                  <p>Alfréd tekintete a köpenyre esett, arczát örömsugallat szállta meg, s üléséből felemelkedve, hálahangon rebegé: – Ezer örömmel. – Midőn a jegyző ur a szobát elhagyá, Alfréd magas lelkesedéssel tört ki e szavakban: – Ezt jó angyalom küldé! – valamit dörmöge még, mialatt a köpenyt Zampaként maga körül foná, s feledve a haragot, elrohant.</p>
                  <p>* * *</p>
                  <p>Este van, azaz: gondolják önök, hogy este van, a két müvész árva hajlékában az üvegbe helyezett gyertya szomoruan pislog. A csend tulvilági volt, s a csendben uszkáló kínsohajok rémesen, azaz: ugy hangoztak, mintha sötét éjjelen valamely sirkertben a vándorlelkek ide s tova surranva kalandoznának. Gyula halavány volt, Alfréd szinte; Gyula szemében a kétségbeesés ült, Alfrédéban szinte; Gyula sohajtott, Alfréd szinte, s mindkettő keblében gyilkos fájdalom fészkelt; Gyula keresztbe veté kezeit, és semmit sem csinált, Alfréd ellenben irt. Az utóbbi hirtelen felugrott, a beirt lapot megcsókolván, szivéhez szoritá:</p>
                  <p>– Isten veled, Etelka! – kiáltá keseredve – egykor vagy borostyánaimat osztandom meg veled, vagy örökre isten veled! – E hangos magánbeszéd után szeméből egy könycseppet törle ki, s a levélre czimet irt. Miután a levelet epedő szivvel még egyszer megcsókolá, a gyötrelem égő hangján mondá:</p>
                  <p>– Gyula! válnunk kell.</p>
                  <p>– Alfréd, válnunk kell – viszhangozá Gyula.</p>
                  <p>– Oh Gyula! sopánkodék Alfréd – ne képzelj oly gyöngének, nem a mai események tépnek ki bajtársi karjaid közül, oh nem! hisz mi rég ismerjük egymást, az ármány és fondorkodás emel köztünk választó falat.</p>
                  <p>– És te – sohajtá Gyula – oly gyöngének hivél, hogy öt évi barátságunkat egy kis összezörrenésért elszakitani tudnám? csalatkozol. Engem más kerget. Gyula sokat jelentő arczot vágott, s Alfréd szemeit mereszté. – Képzeld, kezdé rövid szünet után Alfréd – müvem a választmány visszautasitá.</p>
                  <p>– És azt tehette volna?</p>
                  <p>– Bámulásomra, mert nincsenek benne dalok, oh Shackespeare! fordulj meg sirodban! – mert nevem még ismeretlen. Oh ti tudósok! mert, mert rettegtek, hogy egy ifju iró homloktokról a röpkényt letépi. Oh elfajult kor!</p>
                  <p>– Végy erőt, engem hasonló csapás ért.</p>
                  <p>– Merészeltek volna? </p>
                  <p>– Engem fel nem léptetni? igenis, mert, de képzeld, hallatlan! mert nem tudtam énekelni. Egy szinmüvész, és énekelni!? A szavalás nem hoz jövedelmet, jó hang kell. Szoborrá merevültem, nem akarám hinni, de elutasitottak, mert hang kell. Oh Kean! jer, és bámuld elkorcsosult utódidat. Barátom, te ármányról szólsz; menj, és a szinfalak közt találsz eleget.</p>
                  <p>– Meg vagyunk semmisülve!</p>
                  <p>– A lángészt igy elnyomni!</p>
                  <p>– Mit? – pattant fel Alfréd – elnyomni? megmutatom, hogy nem, meg fogja látni a világ, miszerint itt a kenyér-irigység akart megbuktatni, de irigyeimen felül fogok emelkedni.</p>
                  <p>– Én is.</p>
                  <p>– Felül akarok emelkedni. Kékesy társasága hallom, jól áll, oda viszem szinmüvemet.</p>
                  <p>– Mi.. mi.. t hallok? tehát egy szándokunk volna? én is oda irányzám terveimet.</p>
                  <p>– A nagy lelkek találkoznak. Tehát nem válunk, mond Alfréd örömkitöréssel, és széttárá karjait.</p>
                  <p>– Soha! – fejezé be Gyula, s barátja keblére rohant.</p>
                  <p>A jelenet griseldisi volt, s szinpadon akármelyik német drámában amugy istenigazában megtapsoltatott volna. A két sziv ismét összeforrt, a két lélek ujonnan összeölelkezett, s a baráti frigy örökre és elválhatlanul kötve lön.</p>
                  <p>Másnap az ismert butorok egy zsidónál köpenyért feleseréltettek, s az emlitett levél kézbesittetett. Alfréd irományait, Gyula pedig hosszuszáru pipáját kezébe ragadta, s a füstös négy faltól búcsút vőnek.</p>
                  <p>– Utjokat gyalog folytaták. </p>
                  <p>* * *</p>
                  <p>N*** városában legalább is két lábnyi nagyságu szinlap, melynek homlokzatán óriási betűkkel vala olvasható: „Uj eredeti dráma“, alatta pedig: „Szálkay Gyula, mint vendég“ a közönséget nem kis mozgalomba hozta. A nép tódult a szinházba, a karzat szinte recsegett a tanulók terhe alatt, s mindenki türelmetlenül várta a kezdetet.</p>
                  <p>Az öltözőszobában hevesen beszélgetett Alfréd Gyulával, az első utasitásokat adván az utóbbinak. A hanga megzendül, s a két szilárd férfi megdöbben. Alfréd szive lázasan dobogott, s Gyula egész testében remege, azonban egymást bátoriták. Az igazgató is közibök lépett, s mivel oly szép jövedelmet szereztek vendégei, Alfrédet három, Gyulát pedig két arannyal tisztelé meg.</p>
                  <p>A függöny felgördül, Gyula elszánttan ront a szinpadra, hol taps, éljen! és füzérhalom özönlé el. A látványra a költő szeme könnyel telt meg, s a szinészt bátorság karolta fel. A jelenés végeztekor zajos kihivás történt. Alfréd a szinfalak mellett érzékenyen omolt barátjára, mondván:</p>
                  <p>– Müvem szerencsédet alapitá.</p>
                  <p>– És én müvednek koszorukat aratok.</p>
                  <p>A játék változó sikerrel folyt, a közönség türelme pedig fogyott. A második felvonásban zugás, a szomoru jeleneteknél kaczaj hallatszék, miből egy nagyszerü bukás előzményeit lehet kivonni. Alfréd dühöngött, haját tépdesé, és kékülő ajkain szitkok hangzának el. </p>
                  <p>– E közönségnek nincs izlése, müvem szellemét nem képes fölfogni… okoskodék, s okoskodásából füttyek rázták fel.</p>
                  <p>A felvonásnak vége lőn. Gyula őrjöngve rohant Alfrédra e kitöréssel:</p>
                  <p>– Nyomorult, müvednek köszönhetem bukásomat..</p>
                  <p>– Te nyegle komédiás te! – orditá Alfréd – megbuktattad darabomat! mit csináljak veled? mit!? szólj… szeretnélek megfojtani.</p>
                  <p>– Inkább öltél volna meg, mint hogy földönfutóvá tettél.</p>
                  <p>A függöny harmadszor is föllebben. Alfréd elhagyá a szinházat, s Gyula nem akar tovább játszani. A közönség zajong, tombol; az igazgató Gyulával czivódik; a szinpad üres, a közönség fütyöl. Végre a rendező kilép „halljuk! halljuk!“ Ezer bocsánatkérés után jelenti, hogy előre nem látott akadályok miatt az előadás nem folytattathatik.</p>
                  <p>Kész volt a forradalom, a fellázadt ifjuság boszúsan ugrált a szinpadra, költő és vendégszinész keresteték, de már ekkor az utóbbinak is sikerült „ill a berek, nád a kert“ elillanni, az igazgatónak pedig volt mit izzadni.</p>
                  <p>E szomoru catastropha után a két lángész örökre elvált, egymás iránti nem csekély gyülölséggel.</p>
                  <p>* * *</p>
                  <p>A fentebbi események után három évvel Pest egyik népetlen utczáján egy szép külsejü diszesen öltözött ur haladt, s nem nagy távolságra egy rongyos igen nyomorúlt kinézésü embert pillantott meg; erszényéhez nyult s a szegényhez sietett, annak segélyt nyujtandó; az utóbbi sértett büszkeséggel emelé zavart tekintetét az alamizsna osztóra. Mindkettő megütődék:</p>
                  <p>– Gyula!</p>
                  <p>– Alfréd! hangzott egyszerre.</p>
                  <p>– Gyilkosom! – kiáltá Gyula, – futok tőled! szavait tett követé, Alfréd visszatartani ügyekvék, de sikeretlen.</p>
                  <p>– Ismeri ön azon embert, mond egy ott elmenő szinlaphordó.</p>
                  <p>Tán útba igazithatna, öt forintot adok, ha szállására vezet.</p>
                  <p>– Szivesen, de csak éjfél után.</p>
                  <p>– Jó, fejezé be Alfréd – nevem Honthy ügyvéd, szállásom Dorottyautcza. Elvárom.</p>
                  <p>– Alfréd haza sietett, s csinosan butorzott szobáin végig nejéhez rohant.</p>
                  <p>– Nőm! Etelka! örvendj, régi bajtársamat feltalálám. Istenem! hála neked. Oh minő elhagyatott, szegény! Javaimnak, s befolyásomnak most örvendek legjobban, én segíthetek rajta, ez valódi boldogság.</p>
                  <p>Etelka szemei könyben ragyogtak, jobbját férjének nyujtá, érzékenyen mondván:</p>
                  <p>– Van-e boldogabb nő, mint én? férjem oly nemeslelkü.</p>
                  <p>– És te, és atyád? nem nektek köszönhetem boldogságomat? atyád állást és te üdvet adál. Atyád kiábrándított, nélküle ki tudja nem lettem volna-e ollyanná, mint szegény barátom? és te ifjukori álmaimat valósítád. </p>
                  <p>Alfréd munka közt várta az éjfélt és embere csakugyan eljöve.</p>
                  <p>A királyutczán le követé Alfréd vezetőjét, innen egy sikátorba mentek, hol balkézre egy leomlott ház kapuján beléptek. Alfréd borzadott; vezetője egy pinczeajtót emelt fel, a mélységből gyönge lámpavilág tört fel; Alfréd nem akart belépni, de vezetője biztatásira felbátorult. A pincze gyomrában egy asztalon pohárlámpa pislogott, a vakolatlan falakról víz csepegett, s a nedves földön körül zsupszalma volt elszórva, hol sürüen egymás mellett a legaljasabb nép. Alfréd e látványnál szemeit bezárta, s lelkében kínos érzés jajdult fel. Vezetője az elsőnél olvasni kezde, s a 17-nél megállapodék.</p>
                  <p>– Ez ő – mondá.</p>
                  <p>Alfréd a mélyen alvót felrázta.</p>
                  <p>Gyula talpra ugrott.</p>
                  <p>– Ki vezetett ide? – kérdé dühöngve; hát még nyomorult fészkemet is felkutatod, hogy üldözz? nem elég téged álmomban látni?</p>
                  <p>Alfréd zokogni kezdett, s csaknem térden esengett barátjának, hogy kövesse.</p>
                  <p>Gyula elérzékenyült, s a multak emléke felébredt benne. Ő elhagyá a barlangot.</p>
                  <p>Másnap nem lehete rá ismerni, – oly csinos volt.</p>
                  <p>Alfréd több hónapokig tartá házánál, a leggyöngédebb barátsággal viseltetvén iránta, s midőn munkához szoktatá, s a szükséges tárgyakkal megismerteté, alkalmazást szerzett számára egy uradalomban. </p>
                  <p>És részvétlenség igy vont el a hazától két lángészt; fel-feltámadt ez a két jámbor emlékezetében, de a jólét ismét csakhamar feledteté.</p>
               </div>
               <div type="div3" rend="P11">
                  <head>A Jó Öreg</head>
                  <p>Váray birtoka a legterjedelmesb volt két megyében, és jól rendezett gazdaságát az egész környék csodálta. A kezelést ügyes tisztei vivék, s ő mégis óriási gondok közt tért nyugalomra, s aggodalommal ébredt föl. Társaságban víg és élczes, magányában bús és merengő volt.</p>
                  <p>Egyetlen fia, a közszeretetü megyei aljegyző, nehány év előtt elhúnyt.</p>
                  <p>Ifjabb testvérének két fia, Robert és Vilmos, jogászok, a szünnapokra hazaérkezvén, Váray őket tárt karokkal fogadá.</p>
                  <p>Az öreg úr sokáig nem tudta elhatározni, melyiket szereti jobban.</p>
                  <p>Ha Robert a tudományokról s a gazdászat ügyében értekezett vele, tökéletesen azt hivé: ez értelmes, derék, gondolkodó, szeretetreméltó fiu… övé az előny; ha pedig Vilmos enyelge örökké vidor kedélyével körüle, s elmés ötleteivel megnevetteté, ehhez húzott szive, s önelégült mosolylyal dörmögé: „Kedves, eleven ficzkó!“ </p>
                  <p>Nem tudott kiokosodni: melyiket szeresse inkább?</p>
                  <p>Egy szép reggelen beszólitá a két ifjat, s mindeniknek ötszáz pengő forintot adott.</p>
                  <p>– Robert! kezdé az öreg úr, egyik négyes fogatom rendelkezésedre áll, a szomszéd megye székvárosába fogsz utazni.</p>
                  <p>– Parancsát várom.</p>
                  <p>– Az ötszáz pengőt el kell költened: tetszésed szerint végy rajta, vagy csinálj vele, a mit akarsz, de 24 óra alatt egy fillér se legyen belőle.</p>
                  <p>Robert meghökkent. Ennyi pénze sohasem volt.</p>
                  <p>– Remélem, enyelge Vilmos, én nem azon utasitást kapom, hogy 24 óra alatt ugyanannyit szerezzek!</p>
                  <p>– Azt kell tenned, mond az öreg Váray, mit Robertnek, s a tarka fogaton másfelé fogsz utazni.</p>
                  <p>– Magam hajthatom?</p>
                  <p>– A mint tetszik.</p>
                  <p>– És csakugyan el kell költenünk az egészet? kérdé Robert csodálkozva.</p>
                  <p>Utolsó fillérig.</p>
                  <p>– Ily felséges eszmék előtt meghajlok, kiálta Vilmos, és szikrázó szemekkel rohant ki; Robert merengve követé.</p>
                  <p>A két ifju elutazott.</p>
                  <p>Váray nyugtalanul várta visszajöttöket.</p>
                  <p>Másnap déltájban, iszonyu csönditések közt, Vilmos a kapun berobogott. Öltözete rendetlenül, s arcza álmatlanul néze ki.</p>
                  <p>– Nos fiu? kérdé ölelés közt Váray, szerencsésen jártál? </p>
                  <p>– Reménységemen fölül.</p>
                  <p>– Hogyhogy?</p>
                  <p>– A városba sem kelle mennem.</p>
                  <p>– Tehát?</p>
                  <p>– Csak Rétkertig.</p>
                  <p>– S pénzedet elköltéd?</p>
                  <p>– Sőt többet tettem.</p>
                  <p>– A patvarba!</p>
                  <p>– Kétszáz forint adósságot csináltam.</p>
                  <p>– Arra nem volt hatalmad.</p>
                  <p>– Hm, én igy okoskodtam: ha bátyámuramnak örömet csinál az, hogy 24 óra alatt ötszáz forintot elköltsek: mennyivel inkább fogja elragadni az, ha négy óra alatt hétszáznak hágok nyakára?</p>
                  <p>– Nem rosz. Lássuk hát, mit vettél rajta?</p>
                  <p>– Nem vettem semmit, hanem tanultam.</p>
                  <p>– Mit?</p>
                  <p>– „Lansquenet“et.</p>
                  <p>– Mi az?</p>
                  <p>– Gyönyörű játék… megtanitom bátyámuramat is, hoztam hozzá kártyát.</p>
                  <p>– E szerint pénzedet eljátszád, mond mosolygva Váray.</p>
                  <p>– Legalább, viszonzá könnyed vállvonitással</p>
                  <p>Vilmos, nem fárasztám a városig szép tarka lovait. Az igaz, hogy átkozottul mennek.</p>
                  <p>Később Robert is megérkezék, ízletes angol öltözetben, aranygombos ostorral, csinos félvér-paripán; nyomban a négyes fogat követé, melyen távozék.</p>
                  <p>– Hogy tetszik? kérdé Robert, kedvesen veregetve szügyét a kapálódzó állatnak. </p>
                  <p>– Mindjárt megmondom, felele Vilmos, s villámgyorsan pattant a fölnyergelt lóra. Nehány lovardai fordulat után szilaj vágtatva ereszté neki ároknak, bokornak.</p>
                  <p>– Lovamat! kiáltá Robert, neki sápulva.</p>
                  <p>– Nyakadat! orditá Váray félénken.</p>
                  <p>A legmerészebb kisérletek után egy vízhordó szekeret átugratván, felkiálta:</p>
                  <p>– Robert! nem dobtad ki pénzedet: jó lovad van; s tánczosi ügyességgel szökött le. – Becsületemre! nem csaltak meg.</p>
                  <p>Robert szabadabban érzé magát, mert Vilmos zaklatásitól a ló megmenekült.</p>
                  <p>Az öreg úr pedig könnyebbülve mondá:</p>
                  <p>– Szeles fiú! nyakaddal játszál.</p>
                  <p>– Még hoztam valamit, kezdé szerényen Robert – találtam egy ládácska jó állott „cárvajal“ szivart. Tudom, bácsi igen szereti.</p>
                  <p>– Helyesen! kiáltá Vilmos; Robert, kedves fiú vagy! zsebedben annyi pénz, s te jó nagybátyánkra gondolál.</p>
                  <p>– Szép tőled, mond Váray. – A szivarokat elfogadom.</p>
                  <p>– Hát te mit hozál? kérdé Robert Vilmostól.</p>
                  <p>– Sokat, felette sokat!</p>
                  <p>– Mit?</p>
                  <p>– Adósságot.</p>
                  <p>– S a pénzen?</p>
                  <p>– Nem sokáig törtem fejemet, hogy mit vegyek?… Elkártyáztam.</p>
                  <p>– Szerencsétlen! </p>
                  <p>– Szabadsága volt azt tennie, mond Váray – tehát semmi szemrehányás.</p>
                  <p>– A mi pedig a büntetést illeti, egészité ki Vilmos, nem elég-e a gyaloglás? s hogy te velem ezentúl lóhátról beszélj?</p>
                  <p>A szűnnapok vígan teltek. Robertet Váray mindig nemével az elégült büszkeségnek tekinté, szívesen társalga vele, némely dolgokban véleményét is kérdé. Vilmossal enyelge, nevetett, játszék és tréfált; de komoly tárgyról vele sohasem értekezett.</p>
                  <p>Midőn az elválás közelge: az öreg úr levertebb volt, mint a két fiú; pedig ők, az élvekről lemondás mellett, szigorú tanodai törvényeknek s tanulásnak néztek elébe.</p>
                  <p>– Vilmos, kérdé Váray, hol ohajtod ez évet végezni?</p>
                  <p>– Hol másutt, mint Pesten?! ott a tanulóknak legtöbb szabadalmok van; a város nagy, az élet zajos, a nők szépek, a vigalmak fényesek. Pestet szomjuhozza lelkem.</p>
                  <p>– Jó, Pestre fogsz menni.</p>
                  <p>Vilmos elragadtatással ugrott az öreg úr nyakába.</p>
                  <p>– És te, Robert?</p>
                  <p>– Hallám, hogy Nagy-Váradon igen jeles jogtanár van, de különben a város is olyan, hogy az élvek nem igen vonják el a tanulástól az embert… tehát, ha kérnem szabad, tanodai pályám ez utolsó évét ott szeretném végezni.</p>
                  <p>– Helyesen öcsém; egyezék belé Váray.</p>
                  <p>– Aztán, jegyzé meg daczosan Vilmos, menj egyenesen barátnak. </p>
                  <p>Az elválás percze ütött.</p>
                  <p>Váray érzékenyen búcsuzék a szeretett fiúktól.</p>
                  <p>Robert Váradra ment, magát a tudományoknak szentelendő; Vilmos Pestre sietett a főváros gyönyöreit élvezni.</p>
                  <p>Nehány hét folyt le.</p>
                  <p>Vilmosnál több víg czimbora mulatott.</p>
                  <p>Levél érkezett.</p>
                  <p>Vilmos társaitól elnézést esd, s a levélolvasáshoz fog. Szünet mulva felkiálta:</p>
                  <p>– Ki hinné, hogy az ember boldogsága felett egy ló határoz!</p>
                  <p>– Hogyan?</p>
                  <p>– Nagybátyám…</p>
                  <p>– Ő volna…</p>
                  <p>– Dehogy! Olvassátok. – – Ezzel a levelet átnyujtá.</p>
                  <p>Az egyik pajtás elővette, s teli torokkal kezdé:</p>
                  <p>„Édes öcsém, Vilmos!</p>
                  <p>„Te kedves, eleven és jókedvű fiú vagy, de szeles és könnyelmű is. Sok vagyon veszedelmedre szolgálhatna; a mennyire kiismertelek, azt bizonyosan eltékozolnád, s azután a nélkülözés isten tudja, mire vezetne. Robert egész ellentéted; én tehát komolyan s visszavonhatlanúl elhatározám őt örökösöműl nevezni.</p>
                  <p>„Míg élek, tőlem évenkint ezerötszáz pengőre számolhatsz;… halálom ntán, a tett végrendelet következtében, ezen összeget Robert fizetendi ki.</p>
                  <p>„Mos tudod, mire számolhatsz, tehát a szerint intézkedjél… Válassz magadnak pályát;… légy katona vagy hivatalnok, szóval tanulj; mert, ha úriasan akarsz élni, azt eszed és tehetséged által érheted el.</p>
                  <p>„Isten veled! – ölelő bátyád</p>
                  <p>
                     <hi rend="italic">Váray</hi>.“</p>
                  <p>A czimborák felkacagtak, s velök Vilmos is.</p>
                  <p>– Szerencsés kópé az a Robert! mond Vilmos; hatvanezer forint évi jövedelmet köszönhet egy lónak.</p>
                  <p>– Már megint nagybátyádat?…</p>
                  <p>– Dehogy őt, dehogy őt! az egész onnan ered, hogy a szűnnapok alatt Robert pénzén lovat vőn, s én pénzemet elkártyáztam.</p>
                  <p>– Azért neked is hagyott…</p>
                  <p>– Igen, ezerötszáz forint évi jövedelmet.</p>
                  <p>– És jó tanácsot.</p>
                  <p>– Azt nagyon köszönöm, de nem kell.</p>
                  <p>Vilmost az esemény nem fenyegeté kétségbeeséssel. Harmadnap feledé a levelet és az örökséget, melyhez oly közel állott.</p>
                  <p>Vilmos nem irígylé Roberttől a szerencsét, nem is haragvék rá, de látni sem ohajtá. Ő többé feléje sem ment azon tájnak, hol nagybátyja és Robert volt.</p>
                  <p>Évek folytak le, s ők nem találkozának. Robert külföldre utazott, Vilmos még nem választa pályát.</p>
                  <p>Vilmos csekély jövedelmével ugy tudott intézkedni, hogy a világ előtt ő az elegansokhoz tartozék. Megtanult nélkülözni, s a hol ragyogni kelle: bőkezü volt. Ő száz forintot ugy tuda felhasználni, hogy az kétezer forintára zajt csinált; öltözete választékos ízlésű s mindig divatos, viselete finom, társalgása művelt s egyénisége kedves volt; magánkörökben szerepelt, a vigalmakba lelket önte s közhelyeken bámultatott. Tömérdeken utánzák modorát, sokan irigylék szerencséjét; de ellensége nem volt senki, mert mindenrendű egyéniségnek az ő társaságát élvezni csak egyszer is, elég volt arra, hogy őt megszeresse.</p>
                  <p>Ki nem ismeri Pesten a nyári havak unalmait? és ki nem törekszik ezek elől menekülni? Kalmári mozgalom, iszonyú por, árnytalan séta s egyhangu, végtelen napok, mik nyári évszakban az embert Pesten gyötrik: mig falun hűs ligetek, virányos kert, fesztelen magány, illatos jó lég, kocsizás, lovaglás és tömérdek más ad élvet; vagy fürdőkben, új és gyors ismeretségek, reggeli séták, esti vigalmak, társas ebédek és örökös együttlét. Nem csoda, hogy ez évszakban mindenki legnagyobb áldozattal is, ugy törekszik a fővárosból távozni.</p>
                  <p>Vilmos Áldayhoz ment.</p>
                  <p>Álday nőtlen, gazdag és vendégszerető ifjú volt. Roppant örömére Vilmos, barátja meghivásait elfogadván: a nyáriszak egy részét jószágán tölteni igéré. Kedves vendégének alig találta helyét.</p>
                  <p>A napok kellemesen folytak.</p>
                  <p>Több ismerők érkeztek, s mint ifjaknál szokás, beszéd, regélés s válogatott borok mellett az estelinél reggel két óráig időztek.</p>
                  <p>Gyönyörű éj volt. Vilmos lovat nyergeltetett, s míg a többiek nyugalomra távozának; ő egész kalandszerűen elvágtatott.</p>
                  <p>Az ember sohsem oly ideges, mint álmatlan éj után. A vér lázas, az eszme izgatott, a vágyak túlcsapongók.</p>
                  <p>Vilmos ment; s nem tudni: lova ragadta-e jobban, vagy phantasiája? mert az éji harmat által felüdült fa, virág és fű illatárja; az ébredező madárkák dalai, s végre a napnak ragyogó fényében megjelenése, lelkének minden költőiségét fölébreszték. A szép alkony magasztos; de a tiszta hajnal isteni!</p>
                  <p>Gyönyörű fasorba érkezék, s csak ott kezde eszmélni, hogy egész utazást tőn, s majd a tikkasztó hőségben kellend visszatérnie.</p>
                  <p>Csekély távolságra lovagló kis csapatkát vőn észre, hirtelen jobb szemére nyomá üvegét, s kiveheté, hogy a vágtatók egyike nő.</p>
                  <p>– Látnom kell őket! kiálta fel. Minő érdekes találkozás leend? – Ezzel sarkantyúba kapá lovát, az országutról s fasorokból letérité, s egy középszerű árkot átugratván: a megpillantott társaság felé tarta.</p>
                  <p>Alig haladt nehány száz lépést, s két csősz neki szegzett fegyverrel útját állja.</p>
                  <p>– Le a lóról! – kiált az egyik.</p>
                  <p>– Csak nem vagytok betyárok?</p>
                  <p>– Ki áll jót, hogy az úr nem az? jegyzé meg a másik.</p>
                  <p>– A patvarba, ficzkók! hát olyasmit néztek ki belőlem?</p>
                  <p>– Mi az úrból, viszonzá az első, ugyan semmit sem nézünk ki; de mivel a tilost tapossa, hát megzálogoljuk.</p>
                  <p>– De jó borravalóért csak tovább fogtok ereszteni.</p>
                  <p>– Egy tapodtat sem! Azért csak le arról a lóról, s tessék gyalog visszasétálni oda, a honnan jött.</p>
                  <p>Vilmos zsebébe nyúlt.</p>
                  <p>A két csősz összenézett.</p>
                  <p>Vilmos meghökkent, mert zsebében látogató jegynél egyebet nem talált. </p>
                  <p>– A földesúr jó barátom; kezdé Vilmos – őt véltem arra lovagolni, s üdvözletére sieték. Im adjátok ezt át neki.</p>
                  <p>A két csősz leemelé kalapját.</p>
                  <p>Vilmos a jegyet oda dobá, s lovát megfordítván, villámgyorsan vágtatott el.</p>
                  <p>A hőség, fáradalom és álmatlanság miatt tikkadtan érkezék haza, de mégsem mulasztá el Áldaynak kalandját elbeszélni.</p>
                  <p>– A lovagló nő bizonyosan Vermey Flóra volt. Gyönyörű teremtés.</p>
                  <p>– Ejnye! azok a gazemberek, mily érdekes találkozásban gátoltak. Honnan gyanítod, hogy ő volt?</p>
                  <p>– Mert az egész vidéken egyedűl ő lovagol, s mert a fasornál az ő birtokuk kezdődik.</p>
                  <p>Másnap Álday és Vilmos közönyös tárgyakról beszélgettek, midőn egy szolga belép, s Vilmosnak e szókkal:</p>
                  <p>– Nagysád után kérdezősködtek – látogató jegyet nyújt át.</p>
                  <p>Vilmos belétekinte s elhalványult.</p>
                  <p>– Mi kell? kérdé Álday.</p>
                  <p>– Vermey! viszonzá Vilmos megütközve.</p>
                  <p>– Fogadjuk őt illően.</p>
                  <p>Alig készültek neki, s egy vidor arczú aggastyán toppant be.</p>
                  <p>– Én nem sok előzményre várok, mond hahotázva az ősz; és tetszik bár, vagy nem, megjelenek ott, hol bejelentenek.</p>
                  <p>– Üdvözlöm önt, kezdé Álday.</p>
                  <p>– Tudom, folytatá Vilmos, engem illet látogatása. </p>
                  <p>– Eltalálta.</p>
                  <p>– Bocsánat, uram!…</p>
                  <p>– Semmi bocsánat, ön hozzám fog jönni. Hát illik az, csőszök által jegyét megküldeni?… Mit akar? kalandot most? azok ideje lejárt… Érdekessé tenni magát? az szükségtelen, rég várjuk.</p>
                  <p>Vilmos iszonyúan bókolt.</p>
                  <p>Álday szoborrá merevült.</p>
                  <p>– Tudja-e nagybátyja, hogy ön itt van? kérdé Vermey.</p>
                  <p>– Nem.</p>
                  <p>– Azt remélem is, különben örökös harag keletkeznék köztünk. Most azonban szót se erről. Én jegyéből megtudám ittlétét, és siettem embereim hibáit jóvá tenni.</p>
                  <p>– Oh kérem!…</p>
                  <p>– Semmi kérés. Mikor lesz szerencsém?</p>
                  <p>– Akár ma.</p>
                  <p>– Szavánál fogom.</p>
                  <p>– És én örömest engedek.</p>
                  <p>Rövid idő múlva Álday négyes fogata állott elé.</p>
                  <p>Vermeyéknél a vendégeket kitünő szivességgel fogadák.</p>
                  <p>A házi kisasszony oly szép volt, hogy mit Álday róla mondott, csekélység.</p>
                  <p>Vilmost cselédség, úr és nők Vermey házánál annyira megelőzék, hogy az nem egyszer jött zavarba.</p>
                  <p>Flóra látásánál új érzelem tölté be szivét, s új eszmék foglalák el lelkét.</p>
                  <p>Flóra szép volt, s Vilmos végtelenűl szereté a szépeket.</p>
                  <p>Hazatértökben oly édesen esett a holdnál merengnie; mit Álday látván, egyetlen kérdéssel sem terhelé őt.</p>
                  <p>Szótlan érkezének meg.</p>
                  <p>– Nos? mond Álday a gyeplőt kocsisának dobva.</p>
                  <p>– Végem! sohajtá Vilmos.</p>
                  <p>– De nem komolyan? kérdé Álday, karon öltve Vilmost.</p>
                  <p>– Azt hiszem, igen!</p>
                  <p>– Annál jobb, igy huzamosb ittmaradásodra számolhatok.</p>
                  <p>– Vagy pedig holnaputáni elutazásomra.</p>
                  <p>– Midőn érdek köt ide?!…</p>
                  <p>– S ha azon érdek előtt én érdektelen volnék?</p>
                  <p>– Az más; de nem hiszem.</p>
                  <p>Másnap Vilmos sietett Vermeyékhez, s azontúl naponkint.</p>
                  <p>Flóra alig várta a pillanatokat, Vilmost viszontláthatni, s ha az a szokott időn túl késék: elkomolyodék, s az érkezőnek szemrehányásokat tőn.</p>
                  <p>Magányban a szerelem gyorsabban fejlődik, mint a zajos világ közepett.</p>
                  <p>Vermey elragadtatással látta Vilmosnál nőni a szenvedélyt, s leánya szívében ez érzelmet potencirozni segíté: az ifjú örökös magasztalásával s jelességei elsorolásával.</p>
                  <p>Tiz nap boldogan folyt le. Vilmos Flóra szerelméről meggyőződék. Vermey szíves fogadása és tömérdek példázgatásai minden jót reméltetének. Az egész háznál nemhogy akadályra talált volna; de a körülmények s az egyének mintha mind összeműködve az ő boldogitására törekednének.</p>
                  <p>Az óra ütött, mely Vilmos sorsa felett határozzon. Ő lóra ült, Vermeyékhez menendő azon szándokkal, hogy Flórával értekezvén, atyjától kezét megkérje.</p>
                  <p>A fasorhoz érkezvén, önkénytelen visszagondolt itteni első kalandjára; s felsohajta:</p>
                  <p>– Mily jelentéktelen dolgok határoznak az ember sorsa felett! Rétkerten zápor ért, bementem a földesúrhoz, ott kártyáztak, elvesztém ötszáz forintomat, s e miatt kicseppentem az örökségből, tehát azon záporeső tőlem legalább harminczezer forint évi jövedelmet mosott el; itt egy árkot átugraték, s ez által földi mennyemhez jutottam. Hasonló elmélkedések közt érkezett az úrilakhoz.</p>
                  <p>A cselédek jelenték, hogy az uraságok a kertben vannak.</p>
                  <p>Vilmos oda siete.</p>
                  <p>Vermey komoly s Flóra egyhangú volt.</p>
                  <p>Vilmos meghökkent, mert nem ugy fogadtaték, mint egyébkor.</p>
                  <p>Sokáig sétálgattak. Vilmos ohajtott volna Flórával egy perczig egyedűl értekezni; de ma lehetlen, mert az öreg úr egy pillanatra sem hagyá el őket.</p>
                  <p>– Valaminek történni kellett, gondolá Vilmos; s midőn Flórára tekinte: az kisirt szemeivel „igent“ látszék inteni, mintha Vilmos gondolatát tudná.</p>
                  <p>Egy virányos mellett haladának, hol Flóra Vilmosnak mindig virágot szakíta, s ma elmulasztá.</p>
                  <p>Vilmos chinai jázmint szakíta, s enyelegve nyujtá Flórának.</p>
                  <p>Flóra könyekbe tört ki.</p>
                  <p>– Távozzál szobádba; mond szelíden Vermey.</p>
                  <p>A lányka engedelmeskedék. </p>
                  <p>Vilmos bámulva tekinte majd a távozó után, majd a letört virágra.</p>
                  <p>– Megsértettem volna? sohajta végre.</p>
                  <p>– Nem, a világért sem, viszonzá Vermey. – Más adta elé magát.</p>
                  <p>– S nem szabad tudnom?…</p>
                  <p>– Olvassa! Ezzel levelet nyujta át. – Az este érkezett.</p>
                  <p>Vilmos reszkető kezekkel nyitá meg.</p>
                  <p>„<hi rend="italic">Igen tisztelt Vermey úr!</hi>
                  </p>
                  <p>„Nagybátyám ohajtását teljesitendő, a napokban látogatására megyek. Hiszem, Flóra kisasszonyt oly szépnek találandom, mint a hir és képzelődésem őt velem megismerteté. Törekvésem lesz hajlamát megnyerni. Addig is fogadják forró üdvözletemet.</p>
                  <p>
                     <hi rend="italic">Váray Robert</hi>.“</p>
                  <p>– Hogy értsem ezt? kérdé Vilmos.</p>
                  <p>– Én, viszonzá Vermey, barátomnak szavamat adám, hogy leányom az ő örököseé leend, s ő viszont, hogy örökösének nem szabad mást nőül vennie.</p>
                  <p>– Miért, oh miért kecsegtettek hát engem annyi reménnyel? miért hozott ön házához? hisz nekem sohsem jut vala eszembe!…</p>
                  <p>– Mert azt hivém, hogy… hogy…</p>
                  <p>– Hogy én vagyok a gazdag örökös?</p>
                  <p>– Eltalálta.</p>
                  <p>– Tehát a rokonszenv, a szíves fogadtatás, s nyájas arczok az örököst illeték, s nem engem?…</p>
                  <p>– Önt is… hisz ön igen szeretetreméltó, kedves ifjú; de…</p>
                  <p>– De nem örökös!</p>
                  <p>– Szavamat adom: szeretném, ha ön volna az. </p>
                  <p>– Elég, uram! Mielőtt szivemből játékot üze, meg kellett volna tudnia, ki vagyok?</p>
                  <p>Vilmos búcsut vőn.</p>
                  <p>E perczben iszonyú robajjal gyönyörü négyes fogat áll elé, és Robert száll ki a hintóból.</p>
                  <p>Vilmos felede mindent, s karjaiba rohant az évekig nem látott testvérnek.</p>
                  <p>Mindnyájan a terembe mentek, hova nehány percz mulva Flóra is megérkezék. Arczáról a szenvedés leolvasható.</p>
                  <p>Robert egy futó pillanatot vete arájára, s azután Vilmosra… elmosolyodék, mit Vilmos észre vőn, s távozásra készült. Hidegen érinté Vermey oda nyujtott kezét, s Robertnek „istenhozzádot“ monda.</p>
                  <p>– Még találkoznom kell veled, jegyzé meg Robert.</p>
                  <p>– Ha fölkeresesz.</p>
                  <p>– Hogyan? kérdé Vermey? s nem számolhatnék többé a szerencsére házamnál?…</p>
                  <p>– Ne hagyjon el! sohajtá félhangon Flóra.</p>
                  <p>– Leszek oly bátor, mond határozottan Vilmos, és elrohant.</p>
                  <p>Robert Vermey házánál nemcsak rokonszenvet nem ébreszte, hanem huszonnégy óra alatt mindenki megúnta tudós értekezéseit.</p>
                  <p>Vilmos öt nap alatt egyetlenszer látogatá Vermey házát. Fájdalmat vitt oda keblében és ezerszeres kint hozott vissza; látta Flóra szenvedő arczát, látta könyeit… és ő kétségbeesett.</p>
                  <p>Készületeket tőn a fővárosba utazni, midőn Vermeyéktől a sebes vágtatva jövő lovász levelet hozott.</p>
                  <p>Vilmos megismeré nagybátyja irását. Ő Vermeyékhez érkezék, s Vilmos ittlétéről értesülvén, őt magához hivatá.</p>
                  <p>– Oh! sohajta Vilmos, hogy még egyszer át kell azon ház küszöbét lépnem! még egyszer látnom Flórát! De mit tegyek? bátyám parancsol: kötelességem engedelmeskedni. – És ugy lőn.</p>
                  <p>Váray és Vermey gyermekkori pajtások, nem győztek eleget beszélni a multról.</p>
                  <p>Flóra az öreg Váraynak igen tetszett; csak egyet nem szeretett az öreg, azt: hogy Robert nevét még ajkain nem hallá elhangzani, de annál többet Vilmosét. Vermey is sokat emlegeté a derék, müvelt ifjút.</p>
                  <p>– Kiváncsi vagyok látni őt, mond Váray. A merre csak járok: dicsérni hallom; a ki csak emlegeti, lelkesedve szól róla. Az igaz, eleven, elmés fiú volt.</p>
                  <p>– De most, jegyzé meg Vermey, komoly is tud lenni, s ha rólad beszél: a legnagyobb tisztelettel és szeretettel szól.</p>
                  <p>– Igen? és soha felém sem jött.</p>
                  <p>Vilmos megérkezék.</p>
                  <p>Váray könyezve ölelé keblére a deli ifjat.</p>
                  <p>– Rosz fiú! pirongatá, annyi éven át felém sem jönni.</p>
                  <p>– Higye el bátyám, szívem annyiszor húzott oda, de okaim voltak… Hagyjuk azt; csakhogy ismét látom, még pedig, hála az égnek, jó egészségben.</p>
                  <p>– Most egy családi dolog elintézéséről akarok értekezni. Ki tudja, mikor jövünk ismét igy össze, az én és Vermey barátom napjai, megszámlálvák. </p>
                  <p>– Hoho! kérem, – enyelge Vermey.</p>
                  <p>– Bizony, barátom, nem vagyunk mai legények</p>
                  <p>– Fájdalom!</p>
                  <p>– Én leányodat, folytatá Váray, örökösömnek megkérém.</p>
                  <p>Vilmos halálsápadt lőn.</p>
                  <p>Flórával az egész ház keringe.</p>
                  <p>Robert nyugodtan állt.</p>
                  <p>– És én, viszonzá Váray, örömmel mondék igent.</p>
                  <p>– Bátyám! rebegé Flóra.</p>
                  <p>Vermey szigorún tekinte rá; s a szegény leányka elnémult.</p>
                  <p>Az öreg Váray szünetet tarta, s a küzdelmekben gyönyörködék.</p>
                  <p>– Most tehát megujitom kérésemet.</p>
                  <p>Vilmos felugrott, s ingadozó léptekkel indult kifelé.</p>
                  <p>– De miután két örökösöm van – kiáltá Váray.</p>
                  <p>Robert elhalaványult.</p>
                  <p>Vilmos támszékbe fogódzék.</p>
                  <p>– Flórára bizom a választást – fejezé be örömsugárzó arczczal a beszédet Váray.</p>
                  <p>– Bátyám! kiáltá Vilmos, ön végtelen jó, ön nagylelkü!</p>
                  <p>– Jer, ölelj meg derék fiú. Kizártalak az örökségből, de azért te szerettél.</p>
                  <p>– Mindig!</p>
                  <p>– Sohasem zúgolódtál intézkedésim ellen.</p>
                  <p>– Ahhoz jogom sem volt.</p>
                  <p>– Nos, Flóra? </p>
                  <p>Flóra zokogott, nem a fájdalom, de az öröm miatt.</p>
                  <p>– Ő az enyém! kiáltá Vilmos, Flóra kezét ajkaihoz vonva.</p>
                  <p>– Örökre! sohajtá a boldog leányka.</p>
                  <p>A két öreg szívből szorita kezet.</p>
               </div>
               <div type="div3" rend="P11">
                  <head>Uram Bátyám És Az Arszlán</head>
                  <p>Mi birta Eleket oly rettentő határozottságra, hogy gondolkozzék, hisz ő arszlán, még pedig a javából? Isten az állatot oktalannak teremté; ész helyett erővel, munkásság helyett ragadozással, szabad lélek helyett csupán alárendelt ösztönnel látván el. Valamennyi fölött fejedelmileg áll az arszlán; ez nemes faj ugyan, de mégsem több, mint állat, s azt hiszik önök, hogy fennevezett arszlánom ide soroztatik? nem, az ujabb divatvilág egy harmadik ágát födözte fel az állatosztálynak, majom- és szamár-részekből állót, s emberi alakot bitorlót, és arszlánnak nevezvén, a házi állatok közé sorozá. Azonban fölötte különbözik a valódi arszlántól, mert ez állat-király, az csak féreg; ez vad rengetegben futkos, az járdát tapos; ez uralkodik, az görnyedez; ettől remegnek, azon szánakoznak, azt megvetik vagy kikaczagják; ez vad, az szeliden hizelgő; ez ragadozó, az nyalakodó; ez merész, az szemtelen; ezt lövik, az lő – többnyire bakot. – Ennyi ellentét, s legkevésb rokonság nélkül! megfoghatlan, miként lehetett e csodalényt oly tekintélyes névvel felruházni? De nem érdemes erre legkisebb fejtörést is vesztegetni, csak egyet kell még megjegyeznem, t. i. ezen csodabogárnak emberi alakja van, hihetőleg: hogy az emberi faj előtt példa legyen, mivé törpülhet a lelkes állat, ha magát sülyedni engedi. Lovagom bemutatásaul elég ennyi.</p>
                  <p>Ő tehát gondolkozott – de nem! hisz ő még csak ösztönszerüleg sem tud gondolkozni, mert hiszen feje hasonló az üres üsthöz, mely alatt azonban szíve lángot kapott, – azt hiszik önök a szerelemtől? hahaha! tud is az arszlán divaton kivül mást szeretni! Ő egy más, vagyis több más eddig nem ismert érzelemtől lobbant fel, például: egész nap nem kapott idéző levelet, a szabó hitelre kiadá a megrendelt ruhákat, egy óra alatt három nő mosolygott reá képzeletében, erszénye pedig nem volt egészen lapos; im üres fejébe egy eszme cseppen, s a fölmelegült üst sustorogni kezd, ehhez az arszlán szokatlan volt, ez leszédité, és ő gondolkozott. Miről? im közlöm: „Az életben mindenki mellett legalább egyszer elsurran a szerencse, könnyü azt megragadni, csakhogy a kedvező pillanatot nem tudja mindenki ellesni. Nekem ma annyi kedvező körülményim valának! megvan! üstökénél tartom, vele e nagy világot bekalandozandó. Most csak társat, kivel megosszam e nagy munkát, mert egyedül nem birom.“ – És ő indult, nem, ment; azt sem, tán futott? nem, nem, ő rohant, egyikébe azon kávéházaknak, hol arszláni méltóságához illő társat kiszemelni nem volt fáradság.</p>
                  <p>A kávéházban jobbra két divaturacs erősen tépi szabatosan rendezett fürteit, köröttök mulató sereg zajlik, egy szerencsevitéz békebiróként sujt közibök négyhuszasos Elszlerláb-botjával; balra az álmatlan pofájú tekeőr borzas fejére bámészkodásáért iszonyu szitkok hullanak; mert a játék nagy pénzbe megy. Félig meddig utczai jelenetek! de beljebb érdekesb leend: itt egy kerék asztalnál kávé mellett roppant füstözön közt törvényt alkotnak; ott a betűfalók az irodalom egyik vagy másik ága fölött pálczát törnek, vagy dicsőitik kedveltjeiket; amott egy műkedvelő kis csapatocska a müvészet titkairól értekezik, érdektelen tárgyak; de végre mégis csak akadunk olyanra, mi figyelmünket nehány perczre lekötheti: ezek elmés, és vidám fiatalok, kik egymás rovására jót kaczagnak. Az elnöki székben egy sajátszerü aggastyán ül; szemében a lelkesedés szikrája rejlik, s ennek villogásával gyönyörü ellentétet képez komoly redős homloka; midőn aszott ajka szólásra nyilik, beszédének sulyt, előadásának méltóságot s arczának tekintélyes kifejezést törekszik adni. Szónoklatának tárgya a győri csata, hol az országot, és világot megrenditő szittyák futási dicsőségében ő is osztozék. Fogai közé gazdagon rezezett pipát szorit, melyben mutató ujjával a pernyét időnként lenyomkodja. Vállán az idő viszontagságai és sok használat által igen megrongált veres gállérú köpeny lengedez. Hősünk, ugy látszik, a kis körnek kedves embere, mindnyájan kivétel nélkül „Uram bátyám“-nak szólitván őt, s ha valaki pipát gyujtandó az asztalhoz közeledik, elébb fenn kitett rokoni megszólitás hangján őt üdvezli, s ugy nyujtja papirkáját a szeszlánghoz. Népszerüsége honszerte ismeretes. Mellette egy kedves kinézésü ifju egészséges ötleteivel gyakran megnevetteti a társaságot; második szomszédságban egy ujoncz – vagy az itteni nevezés szerint – vad fiu ül, ki még a szolgák nevét sem tudja, s a kávé ára után kérdezősködik; s igy tovább számszerint heten környezik az asztalt. Uram bátyám – mint emlitém, hacsak szerit teheté, s hallgató seregre talált, a győri futásról értekezék.</p>
                  <p>– És uram bátyám minő tisztségben volt? – kérdé a hetyenkedőt egyik szomszédja. Ő gondolkozott, hogy tekintélyéhez illő állást mondhasson, de mégis olyat, melynek valóságát hallgatói kétségbe ne vonhassák. – Főhadnagy – mond hegyezett hangnyomattal.</p>
                  <p>– Nem igaz! zugák valamennyien. Uram bátyám sértett önérzettel kérdé: miért?</p>
                  <p>– Csak – viszonzá egy jókedvű uracs – mert hitelesen tudom, hogy kapitány volt.</p>
                  <p>Uram bátyám tetszéssel mondá: Ah! uram öcsém a kapitányságot csak később nyertem.</p>
                  <p>– Ez csakugyan nem áll! – kiált föl a második.</p>
                  <p>– Már hogy ne állana? tudakozódék Uram bátyám.</p>
                  <p>– Hisz uram bátyám atyámmal szolgált együtt.</p>
                  <p>– Hogy hivják uram öcsémet?</p>
                  <p>– Lejtényi.</p>
                  <p>– Atyja derék vitéz volt.</p>
                  <p>– Tőle hallám, hogy uram bátyám ezredes vala.</p>
                  <p>– Hisz uram öcsém: én nem szoktam dicsekedni.</p>
                  <p>– Tábornagy volt! – erősité a harmadik.</p>
                  <p>Uram bátyám meredten fordult hozzá, tetőtül talpig mérte tekintetével, s határozottan mondá: De már az hazudság uram öcsém!</p>
                  <p>– És most micsoda ön? – kérdék négyen is. </p>
                  <p>– Most ügyvédkedem.</p>
                  <p>Ekkor egy magas termetü ifju lépett közibök, társainak egyet vágott szemével, s közönyös hangon tudakozá, ha nem ismerik-e Várayt?</p>
                  <p>– Miért? – kérdé Uram bátyám, nevét hallván emliteni.</p>
                  <p>– Csak – viszonzá a fentebbi – a mint a városligetből az imént haza gyalogoltam, egy korcsmába tértem be vizért; ott siralmas hangon tudakozódék a korcsmáros a nevezett ur után: mert – ugymond – 20 év előtt ügyvédi oklevelét nála beitta, s maig sem váltá ki.</p>
                  <p>– Nem igaz! – pattogá Uram bátyám – nem is volt oklevelem soha.</p>
                  <p>E gyönyörü következetességet hangos kaczaj követé.</p>
                  <p>Elek, az arszlán, szegletbe vonulva, komoly figyelemmel kisérte az eredményeket, s uram bátyám feltünő jelességeit csakhamar kiemelkedni látván, félhangon susogá: ilyen ember kell nekem; ezzel előlépvén, udvariasan, mint egy arszlánnak illik, idvezlé a társaságot.</p>
                  <p>– Uram bátyám! kérdé Elek, reggelizett-e már – a kérdés nem egészen volt helyén, már igen dél felé járván az óra.</p>
                  <p>– Az ebédet várom, felelé ő.</p>
                  <p>– De ha én szívesen meghívnám?</p>
                  <p>– No hiszen uram öcsém kedvéért csak megteszem – vága hirtelen az arszlán szavába, s azonnal parancs osztaték, – egy percz mulva teli csésze párolgott kezében, s előtte egész Araráthegy tornyosult a soknemü süteményekből, s uram bátyám mind a mellett, hogy az ebédet várta, iszonyu pusztitást tőn, mindent fölemésztvén, mit elébe adtak, azon egyszerű elvből: hogy, ki evéssel veszti étvágyát, mit sem veszít.</p>
                  <p>A déli harang megkondult, midőn Uram bátyám az utósó harapást tette, azután kényelemmel töltött pipára, természetesen más dohányából – s értekezni kezdett az adóról és czéhekről: mellékesen megjegyzendő, hogy ő dühösen nem adózó, noha neki, a jámbornak, csak azon esetben lehetne e tehertől rettegnie, ha a légre, és fillentésekre adót vetnének. Fejtegetései akármelyik hus-árszabásnál virágzóan szónokló táblabiró urnak becsületére szolgálhattanak, s okai inkább hasra, mint talpra estek; beszédében semmi összefüggés, rend, s erősités nem volt, szóval, megesküdhetnék rá az ember, hogy a zöld asztal mellett már gyakran megéljenezték, mit ő szigoruan követelt is.</p>
                  <p>A kinek pénze volt, mind elrohant, s kinek csak egy huszas kongott zsebében, az ellézengett – ebédre, de uram bátyám rendithetlen a kerek asztalnál maradt; azt hiszik, mivel étvágyát megrontá, koránsem; miért hát? – mért – – de önök, kiknek az életben szerencséjök jutott őt ismerhetni, már bizonyára eltalálták; és önök, kik nem ismerik, vonják be emlékkönyveiket a kesergés kinzó fátyolával, mert nem ismerik századunk egy ritka emberét, önök előtt maradjon az örökös rejtély.</p>
                  <p>Elek indulóra figyelmezteté Uram bátyámat, ez félválával egyet legyintett köpenyén, és követé az arszlánt, kinek állitólag komoly dolga leend vele. Midőn az „aranykéz“ mellett ballagtak, az ételnek csábitó zamatja megrázta őket, megállapodtak, s két nagy lélek összeforrt, hogy egy törpévé silányuljon, két gondolat összelángolt, hogy egymást föleméssze. Az arszlán uram bátyámra, s ez arra nézett, ők megérték egymást, s betértek, az angyali eszmét valósítandók. A bor bátorságot önt, megoldja a nyelveket, és barátot teremt; ki ütköznék meg tehát azon, hogy a két derék hős már bizalmas egyetértésben beszélgetett a hetedik üveg neszmélyinél.</p>
                  <p>Ebéd után mámor, gond, vagy mi nehezité annyira fejeiket, azt nem tudhatom, de elég az, hogy ők iszonyúan tántorogtak egész hazáig.</p>
                  <p>– A mellett maradunk – szólt uram bátyám, s hangja nem annyíra finom csengéssel, mint inkább recsegő brugóhanggal lepte meg szomszédját.</p>
                  <p>– Nekem – viszonzá határozottan az arszlán – a lány erszénye tetszik, épen kikaphatna a szurokból; én tehát házasodom.</p>
                  <p>– Felséges számitás! és igy:</p>
                  <p>– Holnap odarándulunk, s uram bátyám utitársam leend. Ön ügyességétől sok függ.</p>
                  <p>– Tapasztalni fogja kész szolgálatomat.</p>
                  <p>Fölséges jelenést képezett, midőn e két – minden tekintetben gyönyörű férfi, – életdöntő határozottsággal ittasan készitgeté a józan tervet beállandó boldogságuk fölött, ekkor már természetesen Elek szállásán, minden világi zajtól elvonulva. Uram bátyám tudákossága kimerithetlen hatalmával kaczérkodott egy bájos jövő titkaival, s a rugalmas pamlag szokatlan kényelme őt minden nagyra, és szépre bátoritá. Az arszlán földig terülő tükre előtt uj mozdulatokat tanult uj hóditásokhoz, nem szalasztván el azonban figyelmetlenül egy hangocskát sem uram bátyámnak nagybecsű beszédéből: kinek ajkán a hang lassankint hanyatlani kezdett; utóbb egészen elhalt, szeme lecsukvék, édes üdve, egyetlen pipája, fogai közül kihullott, és oly hangokat rögtönze, minővel szélesre hizott táblabiráink az álom karjai közt tulterhelt gyomruk küzdő életjeleit szokták adni. Elek végig pislogta őt, a ritka jellemű férfiut, nemével a magasztaltságnak, azután hórihorgas teste egész sulyával ágyra terité magát, s kevés perczek mulva uram bátyám horkolását tőle telhető legnagyobb müvészséggel viszhangoztatá. Nem zavarom álmukat, mert vannak lények, kik ébren mitsem használnak, s alvásuk a köztársaságra nézve üdvös; sokáig tartó szunnyadást ohajtva tehát bajnokimnak, rájok zárom az ajtót, s bizván a pesti csaplárosok nemesitett borában, elázott embereimet csak jövő reggel látogatandom meg.</p>
                  <p>* * *</p>
                  <p>Bámulj ember! nem, ez kevés – bámulj Europa! még kilencz nem hangzék el, s hőseink nyomát már bottal lehetett ütni; ők rövid előkészület után csakugyan utra indultak.</p>
                  <div type="div4" rend="P4">
                     <head>II.</head>
                     <p>Négyszer negyvennyolcz óra telhetett el az indulás perczétől számitva, s hazánk hegyes vidékein egy kisvárosi vendéglő előtt két egyén tanakodék: Uram bátyám, és az arszlán.</p>
                     <p>– Uram öcsém! – kezdé az idősbik – én nem türöm tovább. </p>
                     <p>– Ugyan eszén van ön? hisz kaland nélkül mit érne utazásunk – mond a másik.</p>
                     <p>– Dejszen ifju embernek való az, 24 óráig gyalogolni, 12-ig koplalni, 6-ig szakadatlanul ázni; köszönöm az ilyen kalandot.</p>
                     <p>– No de már czélnál vagyunk. –</p>
                     <p>– Magam is azt vélem, mert czégért látok; ekkor a zápor elől kapu alá vonultak, óriási tervet készitendők. Előszóliták a pinczért, s a város körülményeiről tudomást szereztek. A földesurról elég volt annyit hallaniok, hogy a müvészetnek határtalan tisztelője; és nem késtek tiszteletére ügetni. Az urilak előtt barátságtalan komondor fogadá őket, s kénytelenek voltak addig sompolyogni, mig egy suhancz kün terme a házőrt elzavarni, ekkor dobogó szivvel, és szorult kebellel beoldalogtak.</p>
                     <p>– De öcsém! – szólt uram bátyám roppant fontossággal rázván felleghajtójáról a vizet – minő ürügy alatt és kihez kopogtunk itt be?</p>
                     <p>– Pszt! itt Málnay birtokos lakik, kinek leányát Pesten láttam, megszerettem, s nőül venni határozám. Ő ugyan nem ismer, de mi ez Pest arszlánjának!</p>
                     <p>– Hm, hm.</p>
                     <p>– Mint müvészek állunk elő, a többit bizza rám.</p>
                     <p>Uram bátyám még egyet sohajtott, s egész tisztelettel beszólottak.</p>
                     <p>És tervök nem csalt, Málnay szivesen látá őket, Elvira szinte. A mi pedig uram bátyámnak leginkább tetszék, jó bort, izletes estelit, végre pedig kényelmes fekvést kapott. És elgondolá, hogy szép, de még inkább kedvező, müvésznek lenni, s szinte rá szánta vén fejét; de midőn módokról gondolkoznék, fáradt tagjait az álom elzsibbasztá; eszméi elzagyvalodtak, s a kivihetőséget szerencsésen elalvá. Az arszlánnak ellenben egész éjen át kinzó bizonytalanság ostromlá fásult szivét, nem a győzelem végett, mert erről kétkedni lovagias büszkesége sem engedé, hanem a lemondás, a lepkézés – a sok szívvadászatnak egy sujtással véget vetni – oh egy arszlánnak ilyesmi nem csekély küzdésébe kerül; de már benne van, s kétezer hold földet igen szép aranyokká lehet olvasztani.</p>
                     <p>A reggel rájok virradt, s az őszinte vendégszeretet nyilt karokkal tárult elébök, mi uram bátyámnak nem kedvezett annyira, mint a kimerithetlen kávéforrás díjtalan élvezése.</p>
                     <p>– Szabad tudnom müvészetök ágát? – kérdé Málnay vendégeit.</p>
                     <p>– Én – hadará az arszlán – hét nyelvet beszélek… magyarul…</p>
                     <p>– És én – ragasztá hozzá uram bátyám – ugyanannyit tökéllyel, s értek… németül is…</p>
                     <p>– Tehát önök…?</p>
                     <p>– Festészek vagyunk – esék Málnay szavába az arszlán.</p>
                     <p>Uram bátyám erősen ránczigálta a hazugnak köntösét, s mint midőn maga sem szól valót, zavartsággal köhécselt, mert soha kezében ecset nem forgott, s igy méltán örvendhetett, hogy hüvelykujja be vala kötözve, azonban mégis szurkolt, hogy barátját a hazudságban utolérvén, e mennyei potyától szép ütlekszóval elugratják. Most azonban rémülését borjúi bámulás váltá fel, mert a vendégeinek hasznosan szolgálni kivánó házi úr által leánya arczképének levételére szólíttatván fel az arszlán, ez annak teljesitését egész készséggel igéré. Uram bátyám tövisen ült, s alig emészté el reggelijét, iparkodott az udvarból kijutni, kevésbé számitván egyébre csapszéki kidobásnál, természetesen útravaló mellett, kétségtelennek tartván e kalandozásbani cselnek ily körülmények közt minél elébbi kibonyolódását. Pestre rendes hallgatói közé szerette volna most magát varázslani, – az ég nem könyörült rajta, s azért tanácsosbnak látta a falu mesteréhez, mint az ivásban hires természetbuvárhoz sántikálni. Veres gallérú köpenyét okvetlen vállára kapta, hahogy távolléte alatt ármányos utitársát kiebrudalnák, ne kénytessék ő is oda fáradni a szép reményekkel biztató áldás átvétele érdekében. Ő kitűzött irányában férfiasan haladt, daczára azon akadályoknak, miket a falu ebei elébe ugatának. A keresett egyénnél rokonkebelre talált, s igy szükségtelen elmondanom, hogy a barátság megszentesitésénél több kanna bor elfogyott.</p>
                     <p>Arszlánunk ezalatt a kigondolható legnagyobb merényre vetemült. Tágas terem közepén a festészi támasz, mely a házi úr boldogúlt fiának sajátja volt, fel vala állítva, előtte Elek ült kezében ecsettel. A pamlagon Málnay terült el, s szájában öblös pipa füstölgött. Elvira pedig diszköntösben megelégedést sugárzó tekintettel függe az álmüvészen.</p>
                     <p>Elek addig piszmákolt, mig a csend és unalom Málnay szemeit lezárá, ekkor nagy tudákossággal kifeszité a vásznat, jobb kezével rá nehézkedett, s szemeit oly élesen szegzé a lerajzolandó alakra, hogy az ártatlan hölgyecske ama merész nézés alatt nem egyszer zavarodott meg.</p>
                     <p>Málnay hortyogott. </p>
                     <p>Elek pajzánul forgatá az ecsetet, s hol a hölgyre, hol vásznára pislogva szemtelenül susogá:</p>
                     <p>– Gyönyörü homlok – egykét vonást tön, s ismét folytatá: égi szemek – rózsaajk, – rövid szünet után – holló fürtök, – tavaszában viruló arcz, – jóságot lehelő hókébel. Ekkor az ecsetet lesujtá, s a hölgy kezét gyöngéden megragadva, mondá: „Nem nem! én a természetet ennyire meg nem hazudtolhatom, nincs müvész, ki ennyi szépségi tökélyt lemásolhatna; s ha igen, volt, van, vagy lesz-e hatalom, mely megengedhetné az ő remekét utánozni gyarló emberi kézzel? Oh Elvira! ily szépséget csak egy mindenható alkothat!“</p>
                     <p>A hölgy remegett, s e nyilatkozaton meglepetésében örvende, hogy atyja alszik, magát hivén bűnösnek.</p>
                     <p>Elek használá Elvira zavarát, lábaihoz omlott, s lelkesedve folytatá: „Van egy gondolatom, mely mióta láttalak, erem minden lüktetésével szivemhez küzdi magát, s e gondolat: téged, oh égi lény, szeretni; ez életem, ez halálom!“</p>
                     <p>– Mi az? – kérdé az álmából fölrezzent Málnay, arszlán uramat nemes foglalkozásában meglepve.</p>
                     <p>E hang, s Elvira sikitása az arszlánt kissé gyöngéjén találta, mert őszintén mondva, jobban félté hátát, mint lelki idvességét. Ő tehát, mint ki csizmadiát fogott, keserűn harapá össze ajkait, de gyakorlott szemtelensége már több ily szorult helyzetből kisegíté, s igy boldog régi szokásához nyult, miért is kézzel lábbal tombolva, tele torokkal orditá: Lovat! egy országot egy lóért!</p>
                     <p>– Kötelet! – harsogá Málnay – hisz ön őrült.</p>
                     <p>Elvira rémülve futott el.</p>
                     <p>– Játékom megnyerve – mond az arszlán elbizott kaczajjal – s a világ minden szinészei közt ma víttam ki legnagyobb diadalomat.</p>
                     <p>– Mit? mit? – tudakozódék Málnay.</p>
                     <p>– Azt uram! – viszonzá Elek – hogy nem adnám koszorúim feléért e napot, alkalmam nyilván önöket müvészetemmel igy megismertetni.</p>
                     <p>– Vagy ön bolond, vagy én! az ördög vigyen el, ha egy szót értek ön beszédéből.</p>
                     <p>– Azt elhiszem; értsen meg tehát: én nem vagyok képiró, hanem szinész.</p>
                     <p>– Tehát miért nem járt igaz uton?</p>
                     <p>– Úgy nem lett volna mezőm tolakodás nélkül magamat önök előtt kitüntetni.</p>
                     <p>– Hm, de mit keresett lányom lábainál?</p>
                     <p>– Egy szerepet szavaltam Schiller Hamletjéből.</p>
                     <p>– Schiller Hamletjéből? csodálkozék Málnay.</p>
                     <p>– Igen – esék szavába Elek – gyöngeségem, hogy a franczia drámákat szenvedéllyel játszom, s dicsekvés nélkül mondva, hatással.</p>
                     <p>Szinte hihetetlen, egy arszlántól ilyesmit hallani, de legyenek meggyőződve, hogy az ily lény a könyvnek betűjét sem tudja hogy fekszik, szinházba jár, nem a művet hallgatni s a játszókat látni, hanem magát mutogatni; itt ragad rá nehány szó, itt hallja: franczia hatás, Schiller stb.; Hamletet csak onnan ismeri, hogy adatásakor nem levén kivel kaczérkodnia, első felvonás után oda hagyá az üres házat.</p>
                     <p>– Nem lenne szíves abból a Schillerféle Hamletből még valamit szavalni, mert én is szeretem a franczia műveket – kezdé hosszu szünet után Málnay.</p>
                     <p>Arszlánunk az átjáró tekintet alatt összeborzadt, s szinte nem jót sejtett, de már benne uszott, azért csak rá rebegé a „szivesen“-t, s lelkendezve kezdé:</p>
                     <p>Lenn a hegyen…</p>
                     <p>Fenn a völgyön – megakadt; ujra kezdé, s ismét elakadt. De a bitangoknak a szerencse kedvezni szokott, erre építnek ők, és ritkán csalatkoznak. Ki hinné, e nyomorultat kimenté szurkoló helyzetéből egy kis utczai mozgalom. Az ablak alatt zajongó nép vonult el. Málnay kipillantott, Elek is használá a kedvező alkalmat, a fris légre osont. Alig örvendett szabadulásának, már ismét kétségbe kellett esnie, mert az utczai zajongók vasvilla közt – alig merem kimondani – Uram bátyámat kisérték!</p>
                     <p>Mit véthetett a jámbor törvénytudó? azonnal értesülünk. Elek utána rohan a szolgabirói lakhoz. Utközben a mesterrel találkozik, ki borból sokat rugott ugyan be, de mégis elbirja mondani, hogy uram bátyám vendége volt; kissé leszítta magát, azután a helység szérűjébe sétált kopasz fejét szellőztetni; egy boglya mellé ült, pipájába tüzet csaholt, és mint gyujtogatót elfogták. Balsors, ez a te műved!</p>
                     <p>Arszlánunk iszonyu dühében szinte fuldokolt, de hogy is ne, hisz uram bátyám, kinek hazudságira annyit számitott, inkább iszapba sülyeszti, mint segítené; és veszni, vagy bitóhoz köttetni engedte volna, de saját érdekében hűtelen czimborája sorsán segítni szükségkép kellett. Ő tehát minden fontolgatás nélkül a szolgabiróhoz rohant.</p>
                     <p>Két vasvillás pór közt uram bátyám állott, s mögötte a megyei pandur minden intésre készen tartá rezes fokosát. Tekintetes szolgabiró uram pedig kényelmes karszékében heverészve, törökpipából eregeté pattanásig felfujt arcza körül saját illatos termesztményét, s perczenkint kétségbeejtő tekintéllyel szuszogott egyegy hatalmast, mely menydörgő szavának előfutára volt.</p>
                     <p>A vallatás annak irtózatos rende szerint megindíttatott, s közszeretetű uram bátyám eléggé redős arczán különféle színek vegyülete játszadozott; méltatlanság, bor, és gyakori hetvenkedései daczára is, a félelem őt különös lázba ejté.</p>
                     <p>A szolgabiró, miután rögtöni biróságra hivatkozék, s uram bátyámat több rendbeli sértésekkel illeté, a tanuk előadásából átlátá, hogy a vádlott ártatlan. Épen ki akará mondani határozatát, midőn mentő angyalként lebbent elő az arszlán, s egykét felvilágosító körülménnyel utitársát szabaddá tevé. Az őrök eltávolíttattak, uram bátyám ismét szabad ur lőn, s a szolgabiró bocsánatkéréseire engesztelőleg válaszolá:</p>
                     <p>– Emberek vagyunk, és tévedünk.</p>
                     <p>– De most – kérdé a szolgabiró – szabad-e tudnom, hogy tulajdonkép kihez van szerencsém?</p>
                     <p>Uram bátyám szokott lassusággal feleletre készité ajkait, de az arszlán szélvészgyorsasággal kapta ki szájából a hangot, magát müvésznek, uram bátyámat pedig drámairónak mutatván be.</p>
                     <p>A szolgabiró rendkivül örvendett a szerencsén, maga is iró levén, csakhogy politicus, – szerinte – a mennyiben a közgyülések után a megyei határozatokat egyik hirlapban közleni szokta.</p>
                     <p>Most élénk társalgás kezdődött, a szolgabiró mint olvasott egyén, azt kérdé, hogy az uj franczia iskolát követi-e uram bátyám az irodalomban, vagy Shakespearet?</p>
                     <p>Uram bátyám mutatóujját fontossággal illeszté borvirágos orrára, s komolyan válaszolá: hogy ő Cicerot követi.</p>
                     <p>Tovább nem elmélkedhettek; mert a csarnok elébe egy négyes fogatu kocsi robogott, belőle tisztes férfiu, a megyei alispán lépett ki.</p>
                     <p>De mi ez? az arszlánnak szűk kezd lenni a hely, jobbra balra kapkod, homlokáról izzadtságot töröl, és rést keres szabadulhatni. Mi szorithatja annyira? türelem, majd rá jövünk.</p>
                     <p>Az alispán beköszönt; az arszlán nem meri arczát mutatni, az alispán megáll, merészen néz a divathősre, ez zavarodva pislog rá.</p>
                     <p>– Tán ismerik egymást? – kérdé a szolgabiró.</p>
                     <p>– Valóban – hebegé az arszlán – nem volt szerencsém…</p>
                     <p>– De nekem igen, gazember! – mond az alispán – he György! – szólitá tenyeres legényét – verjétek vasra, s az arszlánra mutatott.</p>
                     <p>– Uram! rebegé a hálóba került szép mákvirág, ön tévedésben van.</p>
                     <p>Uram bátyámnak szeme – szája elállt, s midőn eszmélni kezde, félelmesen mondá: uram öcsém! nem jót sejdítek.</p>
                     <p>E hangra az alispán uram bátyámra tekinte, elmosolyodék, s felkiáltott:</p>
                     <p>– Váray! mi ismerjük egymást.</p>
                     <p>– Meglehet, az insurrectióból.</p>
                     <p>– Iskolatársak voltunk, s azóta Pesten is találkozánk. </p>
                     <p>Uram bátyám ujra éledni kezdett, szerette volna, ha fél Pest bámulhatná, hogy ő egy alispánnal baráti kezet szorít, s mi több, tegezik egymást. Uram bátyám vígan töltött régi ismerősénél nehány hetet, s gyönyörű négyes hozá vissza Pestre azon biztatással, hogy barátja az ő számára hivatalt szerzend. Édes várakozásban él azóta itt. Boldogok a könnyenhivők!</p>
                     <p>Az arszlánról szinte feledém megemlíteni – no de ki tudná eltalálni, miért csipték fültövön? – mivel az arszlánbőrben most az egyszer nem telivér szamár, hanem tigris volt, ki midőn ezen fajt még inasnak nevezék, az alispántól szép csomó pénzzel elillant, s most jó szerével hurokra került.</p>
                  </div>
               </div>
               <div type="div3" rend="P11">
                  <head>Pesti Tanulmány</head>
                  <p>Szánandó, ki Pest gyönyöreit élvezni nem tudja; és szerencsétlen, kinek azt élvezni nem szabad.</p>
                  <p>„Vidor ifjú, zajgó szép Pest! van-e oly kiégett kebel, melyet hullámzatod föl ne villanyozzon?</p>
                  <p>„Pest megszellemesít, a lelket edzi, a szivet megifjítja, az izlést müveli s az érzelmet gazdagítja.</p>
                  <p>„Pesten az életúnt szórakozást, a szenvedő enyhet, a kétségbeesett reményt talál.</p>
                  <p>„Pest! én imádlak!“</p>
                  <p>Hányszor hallá Futaki Lajos az idézett kitételeket ismételni? A lelkesedés-szülte sok dicséret végre felizgatá kiváncsiságát; ő tehát sok szép gyapjú és repcze árát tárczára rakván, a fővárosba sietett.</p>
                  <p>Futaki Lajos nap-barnitotta izmos ifjú volt; arczából egészség, szemeiből megelégedés sugárzott. Atyja szorgalmas kereskedő levén, Lajos sem nyert oly nevelést, mint kiből szalonférfi vagy arszlán telnék ki. Gyermekségében szigorhoz és nélkülözéshez szoktaták; tanulmányai kereskedés meg gazdászat valának, s egész világa azon vidék, hol született és élt. Lajos önállóságra jutván, körültekinte örökségében, s ugy találta, hogy ő gazdag, s vagyona elegendő arra, hogy úriasan élhessen. Urrá lőn, mit azonnal meg is kezde: vett egy angol fogatot, két arab paripát; házát selyem- s bársonybútorokkal halmozá, a falakra óriási tükröket aggata; foglalványok, csillár, s még sok butordarab lábai is aranyozvák. Szobáiban minden, mi drága, fel volt található; de hiába keresők az izlést a rendezésben. Lajos a szomszéd megyék székvárosain túl még nem volt.</p>
                  <p>Egyszer eszébe jut: mennyit hallott már Pest szépségéről és élveiről: roppant előkészület után fel is utazott.</p>
                  <p>A fényes épületek, utczai mozgalmak, kocsizaj, tarkaság s ragyogó boltok annyira meglepék, hogy álmélkodásából alig birt föleszmélni; de ez négy öt napig tartván, az utczai életet megeléglé s unatkozni kezdett. A „magyar király“ szálloda ablakán kikönyökölt, s reggeltől estig egy szivart a másik után felfüstölve, a bérkocsik nézdelésében gyönyörködék.</p>
                  <p>Szidni kezdé azokat, kik Pestet oly kedves színben festék előtte, s feljöttekor összevásárolt tömérdek öltözeteit szemlélgeté.</p>
                  <p>Reggeli kilencz óra volt.</p>
                  <p>Lajos reggelizett, ásitott, fölkelt, ismét leült, kedvetlenül nézvén egy hosszú nap rettentő unalmai elé.</p>
                  <p>Ruhatárát még egyszer szemle alá vevé, s öltözködéshez kezde.</p>
                  <p>Nehány percz mulva tetőtől talpig fölkészülve a nagy tükör előtt hegyesre pödrött fekete bajszát egyengeté.</p>
                  <p>Egy tekintetet vetni rá elég volt, hogy a vidéki arszlánt megismerjük.</p>
                  <p>Himzett finom ingébe mellén nagy gyémánttűt szúrt, s daczára annak, hogy délelőtt volt, fekete frakkot, fehér mellényt s fekete nadrágot vőn magára, mely öltözethez kirivó ellentétet képeze a színes s oldalt ragyogó gombokkal ellátott szép topán; fekete nyakkendője csokrába hasonlóan gyémánttűt alkalmazott, fehér kalapot tőn; vajszín keztyűt huzott, s a várost szándékozék nyakába venni.</p>
                  <p>Alig fordult a harmadik utczába, s topp! Érdeky Endre, hajdan megyebeli ismerőse állt vele szemközt.</p>
                  <p>Örvendve szoritának kezet.</p>
                  <p>– Mióta vagy Pesten? kérdé Endre.</p>
                  <p>– Már tiz napja.</p>
                  <p>– S mit mívelsz itt?</p>
                  <p>– Unatkozom.</p>
                  <p>– Unatkozol?</p>
                  <p>– Halálig!</p>
                  <p>– Hallatlan!</p>
                  <p>– Az igaz, hogy rászedettem;… de annyit is beszéltetek nekem Pest élveiről, hogy lelkemnek már nem is volt más ohajtása, mint Pestet ismerni.</p>
                  <p>– Nos?</p>
                  <p>– Jóllaktam vele.</p>
                  <p>– Tréfálsz.</p>
                  <p>– Szavamat adom. Holnap visszautazom, s életemben legutolsó gondom lesz ismét Pestre kivánkozni.</p>
                  <p>– Ezt valóban sajnálom; de legyen mindenkinek izlése szerint. Reggeliztél már?</p>
                  <p>– Nem.</p>
                  <p>– Jöjj hát velem.</p>
                  <p>– Szívesen. </p>
                  <p>Endre karon ölté Lajost, s a váczi-utczában Schmidthez vezeté. Izletes sütemény, vesztfáli sódor, finom kotteletek s egy üveg madeirai lőn elébök feladva.</p>
                  <p>– Lám, lám, kezdé Lajos; minő jó étkek, felséges bor! és e helyről eddig mitsem tudtam. Kün népes utcza, ben örökké társaság: hány jó órát tölthettem volna itt fenlétem óta, míg a szállodában elzárkozva a felhordott étel sem izlett.</p>
                  <p>– Azonnal tiz óra, mond Endre, választ sem adva Lajos beszédére; fizessünk. – S miután ez teljesítve lőn, Lajossal a dunapartra sétált, hol Győr gőzösre szállván, kellemes társaságban a császárfürdőbe hajóztak.</p>
                  <p>A jó zene, sétálgató nővilág Lajost egészen felvillanyozák. Néhány fordulat után sajkára ülvén, a Margitszigetre rándultak, hol illatos carvajal-szivarfüstöt eregettek a tavaszi légbe.</p>
                  <p>A tizenkét órai hajón ismét Pestre tértek s Emmerling szállodája előtt partra lépvén: alig birta Endre Lajost elvonni.</p>
                  <p>– Mit mereszted szemeidet ugy azon hajó után, mintha kedvesidet röpitné más világrészbe.</p>
                  <p>– Semmi, semmi! viszonzá Lajos, s Endrét „Europá“ba követé, hol Dreyschok, e világhirű zongoramüvész ada épen hangversenyt.</p>
                  <p>Válogatott közönség, remek játék s bájoló szerzemények Lajost hetedik égbe ragadák.</p>
                  <p>A hangverseny zajos kihivásokkal s tapsviharban végződék. A közönség lelkesedési felkiáltások közt hagyá el a márványteremet.</p>
                  <p>Két ismerősünk bérkocsiba ülvén, a sok diszes fogat után a városligetbe hajtatott, hol a körben néhányat fordulván, kocsijok ismét a városba robogott.</p>
                  <p>– Barátom! kezdé Lajos, láttad a gőzösön azt a szőke, kékszemű nőt, érdekes vonásival?</p>
                  <p>– Melyiket?</p>
                  <p>– Violaszín kalapban, fekete fátyollal.</p>
                  <p>– Nem.</p>
                  <p>– Kár.</p>
                  <p>– Miért?</p>
                  <p>– Mert szép volt.</p>
                  <p>– És?</p>
                  <p>– És.. érdekes.</p>
                  <p>– Nos?</p>
                  <p>– Nem elég?</p>
                  <p>– Elég; de Pesten annyi szép érdekes nő van, mikép az még nem elegendő arra, hogy az ember óra mulva visszaemlékezzék rá.</p>
                  <p>– Hátha rövid idő alatt a szemek találkoznak?</p>
                  <p>– Az más.</p>
                  <p>– S a nő eleinte zavarodva süti le?</p>
                  <p>– Az már más!</p>
                  <p>– S végre ha kiszálláskor annak arcza egészen elkomorúl?</p>
                  <p>– Ah! az már egészen más!</p>
                  <p>Lajos sohajtott.</p>
                  <p>– Mi lelt? kérdé Endre.</p>
                  <p>– Semmi.</p>
                  <p>– Annál jobb, itt ebédelni fogunk.</p>
                  <p>A kocsi megállt, s a két ifjú karöltve lépett az „angol királynő“ éttermébe.</p>
                  <p>Midőn helyet foglalának, Lajos Endre kezét melegen szoritva felkiáltott: </p>
                  <p>– Ily kedves reggelem még az életben nem volt!</p>
                  <p>– Örvendek.</p>
                  <p>Darabig némán étkeztek; a Chateau-Laffitte megoldá Lajos nyelvét.</p>
                  <p>– Ah! sohajtá, beh bánom, hogy nem mutattam a hajón azt a nőt.</p>
                  <p>– Bizony, viszonzá Endre, kár volt elmulasztanod.</p>
                  <p>– De hát képzelhetém, hogy figyelmedet kikerülendi?</p>
                  <p>– És mégis ugy volt.</p>
                  <p>– Fájdalom! de feltalálandjuk.</p>
                  <p>– Vagy, vagy sem.</p>
                  <p>– Lehetséges volna-e oly felséges teremtménynek a tömegben rejtve maradni!</p>
                  <p>– A város nagy, hol kereshetnők?</p>
                  <p>– A mulatóhelyeken.</p>
                  <p>– Az tömérdek; ki tudja: hová jár?</p>
                  <p>– Mindenüvé elmegyünk.</p>
                  <p>– S hátha, míg mi az egyik helyen keressük, ép akkor a másikon van? Pesten hetekig lehet igy kergetőzni.</p>
                  <p>– Ah! te lesujtasz.</p>
                  <p>– Hát annyira érdekel?</p>
                  <p>– Véghetlenűl!</p>
                  <p>Az óra ötöt konga.</p>
                  <p>– Menjünk, inditványozá Endre.</p>
                  <p>– Hová?</p>
                  <p>– Csak te kövess.</p>
                  <p>A „lovardába“ mentek.</p>
                  <p>Lajos ismét elemében találta magát; szeme szája elállt midőn iszonyu tapsvihar közt négy és fél lábnyi korláton át az érdekes halovány Carréné asszony fekete bársony lovagöltönyben Hasszánon elragadó kellemmel a körbe ugratott.</p>
                  <p>Lajos eleinte a bámulat miatt mozdulatlan maradt, s percz mulva keztyüit széttapsolá. Hát később, midőn ugyancsak Carréné asszony Esmeraldán a spanyol iskolát lovaglá?!</p>
                  <p>Innen a nemzeti szinházba mentek, a „hugonották“ eléadására. Lajos nem tudott szóhoz jutni, mindig Carrénét látta szemei előtt lebegni. Az eléadás javában folyt, ő lelkileg mindig a lovagkörben volt.</p>
                  <p>Hirtelen megragadja Endre karját, az rá néz, Lajos nem tud szólni, s csak szemeit mereszti egy zártszékre.</p>
                  <p>– Mi lelt? kérdé Endre.</p>
                  <p>– Ő az?</p>
                  <p>– Ki?</p>
                  <p>– Hajói szépem.</p>
                  <p>– Hol?</p>
                  <p>– A negyedik zártszékben hatodik.</p>
                  <p>Endre üveget tőn szemére s oda tekinte.</p>
                  <p>A nő mosolyogva forditá el rólok szemeit.</p>
                  <p>Endre Lajoshoz fordult, s ajkin kétértelmű mosoly lebegett.</p>
                  <p>– Ismered? kérdé Lajos.</p>
                  <p>– Csakugyan tetszik?</p>
                  <p>– Igen, igen! de hát ismered?</p>
                  <p>– Be foglak mutatni.</p>
                  <p>– Ah ah!</p>
                  <p>Endre felkaczagott.</p>
                  <p>– Mit nevetsz? </p>
                  <p>– Hogy oly érzelgős vagy.</p>
                  <p>– De, ha oly szép!</p>
                  <p>– És szeme ismét rajtad függ.</p>
                  <p>– Mit csináljak?</p>
                  <p>– Ne üvegem, nézd vissza.</p>
                  <p>– Nem látok rajta.</p>
                  <p>– Mitsem tesz, annak ugy kell lenni.</p>
                  <p>Lajos megtámasztá magát, az üveget szemére emelé, s hosszú öt felvonáson át helyét el nem hagyá.</p>
                  <p>Midőn a függöny legördült, Endre Lajos karját érinté e szókkal:</p>
                  <p>– Most már mehetünk.</p>
                  <p>– Még nem.</p>
                  <p>– Mit vársz? hisz az eléadásnak vége.</p>
                  <p>– Vége?… kár!</p>
                  <p>– Nemde, gyönyörű zene?</p>
                  <p>– Gyönyörű arcz! sohajtá Lajos, s barátjától vezetni engedé magát.</p>
                  <p>Az „Europa“ éttermében vígan zajonga a sokaság, Patikárus Ferkó egészen neki szellemülve állt a terem közepén, szenvedő arczát hegedűjére fekteté; s tüzelő szemeit balkezének működő ujjaira meresztvén, a legolvadékonyabb hangokat bocsátá a közönség közé; az elhízott Károly, mint valóságos ellentét, holdvilágarczát jobb vállára hajtván ragyogó szemeivel hol egyik, hol másik hevült egyén szemei közé tekintve, csaknem hegedűjét kinálgatá: ugy közeledék a hallgatóhoz, s testének minden izmával tactusra mozgott, de kitérései daczára méltó helyt foglalt lángeszű öcscse mellett! Imre legnagyobb nyugodtsággal müvészkedék remek brácsóján, s Jancsi – az egész világ komája – neki keseredve veré türelmes bőgőjét. E négy ritka testvér többi ügyes társaik közreműködésével a magyart lelkesedésre, az idegent bámulatra ragadák. Van is szivhez szóló nótáikban, s azok páratlan előadásában oly megragadó valami, hogy ugyan hidegvérű legyen, kit nem foszt meg elébb keservétől, azután eszétől, s végre erszényétől.</p>
                  <p>Jól jegyzé meg egy barátom, hogy ez a Patikárus Károly kihegedüli az ember zsebéből az utolsó ötforintost is.</p>
                  <p>A közönség víg volt, Lajos és Endre Cliquot-val telt poharaikat koczintgaták.</p>
                  <p>Éjfél után oszlani kezdének.</p>
                  <p>– Vegyünk búcsut, mond Endre, te holnap utazol; isten veled.</p>
                  <p>– Mit? én utazom?…</p>
                  <p>– Magad mondád.</p>
                  <p>– Ily élvezetdús nap után?</p>
                  <p>– Pest unalmas.</p>
                  <p>– Akkor még nem ismerém. Holnap szépemnél be fogsz mutatni. Én maradok.</p>
                  <p>– Tehát a viszontlátásig.</p>
                  <p>Elváltak.</p>
                  <p>Lajos annyit látott, hallott és élvezett egész nap, hogy kábultan tért szállására. Az éjt álmatlanul tölté.</p>
                  <p>Másnap Endre kilencz órakor Lajosnál bekopogtatott.</p>
                  <p>Lajos készen várá, tetőtől talpig tegnapi öltözetében.</p>
                  <p>Endre sokáig köhécselt, habozott, barátján végig tekinte, s ismét habozott, szerette volna tudatni vele, hogy öltözete, ámbár finom, drága, de nem öszhangzó, s nem reggeli öltözet. Sokáig gondolkodott, miként lehetne azt sértés nélkül értésére adni. Szerencsére szemei egy skótszövetű nadrágra estek.</p>
                  <p>– Ah! minő szép! kiálta fel Endre; vajjon szabása is oly jó-e?</p>
                  <p>– Igen.</p>
                  <p>– Mutasd.</p>
                  <p>Lajos készséggel teljesíté.</p>
                  <p>Nézzük, folytatá Endre, hogy áll hozzá e színes mellény?</p>
                  <p>Lajos felölté.</p>
                  <p>– Valóban összeillik, jegyzé meg Endre; s e sötétzöld kabát… vedd fel csak.</p>
                  <p>Lajos szó nélkül engedelmeskedék.</p>
                  <p>– Maradj ezen öltözetben, ajánlá Endre.</p>
                  <p>– Igen? kétkedék Lajos; nem lesz uriatlan igy kimenni, itt a fővárosban?</p>
                  <p>– Sőt ellenkezőleg, ez elegans reggeli öltözet.</p>
                  <p>Még a két tűt szerette volna Endre valahogy nem illő helyeikről eltüntetni.</p>
                  <p>– Lajos! tőled mi emléket sem birok.</p>
                  <p>– Kivánj.</p>
                  <p>– Inggombom lesz oly értékű mint az odaszúrt melltű, nem cserélnők el?</p>
                  <p>– Szívesen, s azonnal átnyujtá; Endre pedig keleti gyöngygombját Lajos ingébe helyzé.</p>
                  <p>– Nyakkendőd kissé rendetlenül van kötve, kezdé Endre, s némi igazítást tőn; a tű most nem illik oda, tedd el, s ne is hordd, csak télen.</p>
                  <p>– Gondolod, igy kimehetek? kérdé Lajos.</p>
                  <p>– Ugy nézesz ki, mint elegans embernek illik, évszakhoz s időhöz alkalmas öltözetedben. </p>
                  <p>– Még járatlan vagyok, rád bizom magamat; kérlek, légy útmutatóm.</p>
                  <p>– Örömest. Tehát ha tetszik?</p>
                  <p>– Mehetünk.</p>
                  <p>A nap ép oly kevéssé volt unalmas, mint a tegnapi. Zugliget, muzeum, perzsa müvészek, lovarda, Rigoletto s az estelinél Sárközy zenéje szerzének mulatságot.</p>
                  <p>Midőn Lajos éjfél után karszékbe veté magát, neki hevülve felkiálta:</p>
                  <p>– Igaz, igaz! Pest felséges város!</p>
                  <p>A mint kibontakozott a mulatságok zajából, visszaeszmélt hajói szépére. Soká merengett, s türelmetlenül várá a perczet e drága lénnyel szemtől-szemben lehetni.</p>
                  <p>Endre sem kéreté többé magát, mert másnap délútán egyenest azon szándokkal lépett be Endrénél, hogy érdekes látogatásukat megtegyék, s miután Lajosnak az öltözködésben leggyöngédebb modorban utasításokat ada, sőt sajátkezűleg némi igazításokat is tőn, megindultak.</p>
                  <p>– Endre! kezdé Lajos menet közben, ki azon nő, hová engem vezetsz?</p>
                  <p>– Szép.</p>
                  <p>– Láttam.</p>
                  <p>– Érdekes.</p>
                  <p>– Tudom.</p>
                  <p>– Hát mit ohajtasz még?</p>
                  <p>– Nevét.</p>
                  <p>– Neve, Vandai Kandida.</p>
                  <p>– Igen regényes.</p>
                  <p>– Mint maga, tevé hozzá Endre, sajátszerű mosolylyal.</p>
                  <p>– S rangja?</p>
                  <p>– Özvegy.</p>
                  <p>– Özvegy? ah, ez dicső!</p>
                  <p>A sétatéri 17-dik számú ház kapuján beléptek.</p>
                  <p>Az első emeletben csinos leánykától kérdé Endre:</p>
                  <p>– Urnője?</p>
                  <p>– Itthon van, viszonzá a szobalány, s üveges ajtót nyita meg előttök.</p>
                  <p>Lajos szíve dobogott s erősben szoritá magához barátja karját.</p>
                  <p>Endre érzé társa reszketegségét, s mosolyga.</p>
                  <p>Fénypazarral bútorzott, szőnyegekkel elborított szobába léptek.</p>
                  <p>– Majd jelenteni fogom, mondá a szobalány s távozott.</p>
                  <p>– Te, kezdé Lajos meglepetve, e nő igen előkelő lehet.</p>
                  <p>– Első a maga nemében, viszonzá kaczagva Endre.</p>
                  <p>– Kérlek, távozzunk.</p>
                  <p>– Már késő.</p>
                  <p>Kandida választékos pongyolában fogadá látogatóit, s nyájasan üdvözölve helyt jelöle számukra.</p>
                  <p>– Barátom, Futaki Lajos – mutatá be barátját Endre.</p>
                  <p>A nő nyájasan billente fejével, Lajos ügyetlenül hajlonga.</p>
                  <p>– Kegyed szép nő, kezdé Endre; mindenütt hódit, sétatéren, színházban, bálokban, s még a gőzhajón is. Szegény barátom szívét a gőzösön rablá el.</p>
                  <p>Lajos lángveres lőn.</p>
                  <p>– Bizonyosan nem oly veszélyes, viszonzá a nő, nemde, Futaki úr?</p>
                  <p>– Én?… igen, nem tudom… de…</p>
                  <p>– Udvariasságból nem akar nekem igazat adni.</p>
                  <p>– Szeretném… ohajtanám, hogy…</p>
                  <p>Endre látván Lajos zavarát, beszédébe vágott:</p>
                  <p>– Hogy én szóljak helyetted? szivesen; csak félek, mert a szép Kandida aligha nem inkább téged hallgatna meg.</p>
                  <p>– Bárkit inkább, mint önt, viszonzá pajkos mosolylyal a nő.</p>
                  <p>– Na lásd barátom, saját érdekedben szólva többet remélhetsz, mint közreműködésem által.</p>
                  <p>Kandida kendőjével véghetlenül kaczéran fenyegeté Endrét.</p>
                  <p>Lajos köhinte, feszelgett, szólni akart; de a hang torkán akadt. Nem is erőködött többé, a hozzá intézett kérdésekre rövided „igen“ vagy „nem“mel felelt, s Endre könnyed, fesztelen társalgását csodálá.</p>
                  <p>Búcsukor a nő továbbra is kikéré magának a szerencsét Lajos részéről, s meghivását oly hóditó tekintettel tevé, hogy a szédelgő Lajos majd lábaihoz omlott.</p>
                  <p>Lajos alig várta a más napot, s kisérő nélkül ment oda… oly boldogan, oly elégülten tért szállására, hogy az egész világot keblére szerette volna ölelni.</p>
                  <p>Naponkint megtevé látogatását, Endre tetteiben legkevésbbé sem akadályozá.</p>
                  <p>Három hét mulva Lajos egészen más volt, nem a régi. Viseletében a feszességet elveszté, öltözni tudott, a divatos ruha jobban simult rá, s társalgásában is haladás és könnyüség mutatkozék.</p>
                  <p>Endre oktatásai s Kandida társasága városi arszlánt képeztek a falusi egyszerüségből.</p>
                  <p>Egy szép reggelen Lajos izgatva toppant be Endréhez.</p>
                  <p>– Mi lelt? kérdé Endre vendégét.</p>
                  <p>– Nősülök.</p>
                  <p>– Nem remélném..?</p>
                  <p>– De igen, nőm Kandida lesz.</p>
                  <p>– Lajos! gondold meg…</p>
                  <p>– Mindent meggondolék. Ő szép, én szeretem; ő jó s én ilyen nőt ohajtok.</p>
                  <p>– Tudod-e hogy…</p>
                  <p>– Nem akarok tudni semmit, eleget tudok, s a mit tudok, elégséges arra, hogy boldog legyek.</p>
                  <p>– Szóltál vele már erről?</p>
                  <p>– Most megyek hozzá.</p>
                  <p>– Halaszd, kérlek, holnapra.</p>
                  <p>– Lehetlen!</p>
                  <p>– De ha szépen kérlek…</p>
                  <p>– Nem tehetem.</p>
                  <p>– Ezt érdemli tőled barátságom?</p>
                  <p>Lajos érzékenyülve nyujta kezet Endrének, s kivánságában megegyezék.</p>
                  <p>– Most még egyet; délután pontban öt órakor légy nálam.</p>
                  <p>– Miért?</p>
                  <p>– Akarom.</p>
                  <p>– Jó.</p>
                  <p>– De egy perczet se késsél, öt órakor, s addig Kandidához ne menj. Igérd meg ezt. </p>
                  <p>– Igérem.</p>
                  <p>– Elvárlak.</p>
                  <p>Öt órakor Lajos megjelent.</p>
                  <p>Endre a mellékszobába vezeté őt, s kérte, hogy ott kevés türelemmel legyen. Endre ismét az első szobába lépett.</p>
                  <p>Néhány percz mulva egy nő kopogtatott be hozzá.</p>
                  <p>– Ah! Kandida! – kiáltá Endre.</p>
                  <p>– Igen én.</p>
                  <p>– Valahára lehetek oly szerencsés.</p>
                  <p>– Az a falusi ügyetlen, kit nyakamra hozott, igen elfoglalt.</p>
                  <p>– És nem köszöni meg?</p>
                  <p>Kandida könnyü vállvonítással felelt.</p>
                  <p>– Ő szerelmes kegyedbe, folytatá Endre.</p>
                  <p>– Tudom, viszonzá Kandida, kitörő kaczajjal.</p>
                  <p>– És kegyed?</p>
                  <p>– Én?… hahaha!</p>
                  <p>– Mi czélja hát?</p>
                  <p>– Mi? ő gazdag, nekem pénzre van szükségem; ő szenvedélyes, én tudok számolni; ő kisvárosi szerelmes, s én nagyvilági kaczér vagyok. Én unom őt.</p>
                  <p>– És én megvetem kegyedet, mond halálsápadtan Lajos, a mellékszobából előlépvén.</p>
                  <p>– Ah! mond Kandida, meglepetés nélkül, szép tulajdon, hallgatódzni. Gyönyörű eljárás!</p>
                  <p>– Mindenkivel érdeme szerint.</p>
                  <p>– És ön, Endre, ezért hívott meg?</p>
                  <p>– Igen.</p>
                  <p>– Kislelküek! mond megvető mosolylyal Kandida, s villámgyorsan eltünt. </p>
                  <p>– Miért nem mondád nekem mindjárt hogy ilyen? kezdé Lajos.</p>
                  <p>– Mert akartam, hogy iskolába járj hozzá. Magad sem képzeled: mennyit tanultál.</p>
                  <p>– Pesti nők! sohajtá fájdalmasan Lajos.</p>
                  <p>– Hohó! nem mind ilyen. A falusi modorból kivetköztél, holnap érdemes társaságokba vezetlek.</p>
               </div>
               <div type="div3" rend="P11">
                  <head>Nagyvilági Erény</head>
                  <p>Szenvedélyes szív megmérgezi az életet, a tapasztalást megveti, a józan észt kigúnyolja, mert női szeszély s ábrándos kaczérság rabja. Kit olvadékony női hang egekbe ragad, s komolyan ejtett szó lesujt; kinek a nyájas arcz mosolyára vére hevül s a sötét tekintetre veleje megfázik; ki bátoritó intésre merész, s parancsoló hangra hunyászkodó tud lenni: jaj annak, ha szivét ingatag vagy cseles nő hatalmába kerité.</p>
                  <p>Idali Vilma szép volt; hanglejtésével, valamint arczának minden árnyalatával müvészileg tudott játszani. Ha félóra alatt négy emberrel külön társalga, mind más véralkatot fedeze föl benne; egyik szenvedő, másik kedélyes, a harmadik víg, elmés, s a negyedik szellemdús lelkületnek találá.</p>
                  <p>És Tarczay Lajos szenvedélyesen szereté e nőt; e szerelem lelkét dulá szét. Ha Lajos lángolt, Vilma jeges tekintetével lehűté, s ha komolyan hidegülni kezdett, szemeinek könnyüséggel odavetett szikrája megszédité hősét. </p>
                  <p>Vilma csodálatos szeszélyei Lajost néha kétségbe ejték. Voltak pillanatok, midőn megesküdött volna, hogy e nő érte él-hal, s máskor ezer ok hiteté el vele, hogy gyűlöli. Ha érzelmére vonatkozólag szólt: kitérő vagy kétértelmü válaszokat nyert.</p>
                  <p>Néha azt hitte, meg kell őrülnie.</p>
                  <p>Ha közeledék, Vilma eltaszitá; ha futni akart, hóditó hatalmával visszavarázslá.</p>
                  <p>Egyik perczben angyala, másikban ördöge volt!</p>
                  <p>Reggeli tizenegy óra.</p>
                  <p>Vilma himző asztalánál ült, előtte gyönyörü edényben kedvenczvirága terjeszté illatárját. Haja hanyagul rendezett, s reggeli öltönyében egész alakja rendkivül kedvezőn vette ki magát. Külsejében valami leirhatlan kedves feküdt.</p>
                  <p>Lajos hevült arczczal lépett be. Nehány határozott lépést tőn Vilma felé, s csak azután érzé, hogy nincs ereje a rá szegzett szép szemek kérdő tekintetét elviselni. Szünet után arczának lángját hirtelen haloványság váltá fel, s ezzel bátorsága is megtért.</p>
                  <p>– Áldozzon egy pillanatot nekem, esenge: legyen kissé elnéző. E találkozás halálfájdalmival hat rám, noha hetek óta lesem a kedvező alkalmat, és most…</p>
                  <p>– És most?</p>
                  <p>– És most végre, midőn az megjött, most, midőn tanúk nélkül kegyed körében az észszéditő leget szivom –</p>
                  <p>– Ön félrebeszél.</p>
                  <p>– Meglehet, de nem tehetek róla, kegyed körébe hiába lépek nyugodt elmével, s hiába hozok nyugodt kedélyt; itt minden megzavarodik, szenvedélyem elragad, mert szeretem, végtelenül szeretem! mert birnom kell.</p>
                  <p>– Irgalmas ég! mit akar ezzel mondani?</p>
                  <p>– Azt, hogy szenvedélyemnek parancsolni nem tudok, hogy lábainál várom itéletemet – ezzel Vilmát át akará ölelni.</p>
                  <p>– Nevetséges volna színlenem, hogy szándokát nem értem; hanem szabad kérdenem, miszerint viseletemmel vagy tetteimmel ily őrült lépésre adtam-e jogot?</p>
                  <p>– Tiporjon el; de ha eddig mentem, vissza nem lépek.</p>
                  <p>Vilma haragtól lángoló kifejezéssel ugrott a csengetyühuzóhoz; e perczben hangos beszéd és zajos léptek hallatszának.</p>
                  <p>Vilmának, mintegy varázsütésre, arczáról az ingerültség és haragkifejezés eltünt, villogó szemei megszelidültek.</p>
                  <p>Lajost félénk zavar fogá el.</p>
                  <p>Idali, Vilma férje, és Zengey Elek léptek be.</p>
                  <p>Vilma szokott nyugodtsággal fogadá őket.</p>
                  <p>Lajos zavarát csak az nem vette észre, ki nem akarta. Idali és Zengey rá nem figyeltek.</p>
                  <p>Zengey iránt Vilma mindenkor közönyösséget s több ellen-, mint rokonszenvet tanusita, s férje gyakran kéré, hogy erőt véve magán, barátja irányában több nyájasságot tanusitson.</p>
                  <p>Zengey sem törekvék mások felett kitüntetni Vilmát semmi alkalomkor. Sőt egymás közti beszélgetéseik rendesen rövidek, udvariasak s végtelen hidegek valának.</p>
                  <p>Igy történt most is; a szokásos kérdések s válaszok után Vilma egész figyelmét s nyájasságát Lajosra forditá.</p>
                  <p>Ez nem tudta, hányadán van. Oly leverő előzmény után ily meglepő viselet fokonkint növelé zavarát.</p>
                  <p>Huzamos társalgás után Lajos, ki egész idő alatt kínpadon volt, búcsut vőn.</p>
                  <p>– Mikor látom? kérdé titkon Vilma.</p>
                  <p>– Soha! tekintetet lövelt a nőre, s összerezzent. Vonásaiban annyi lágyság, szemeiben oly kérés feküdt, hogy iménti feleletét rögtön megsemmisité ezzel: holnap.</p>
                  <p>Mi történt velem? kérdé önmagától Lajos zaklatott idegzettel futkosva az utczákon; Vilma iszonnyal fordult el tőlem s pillanat mulva szeliden, engesztelően s esengve tekinte rám… Hogy értelmezzem ezt?… igen, igen! én hibáztam, hevem elragadott, nyers viseletem meglepé, de később, midőn eszméletre tért, angyallá alakult… Kell-e több bizonyitvány szerelméről? „Mikor látom?“ e kérdést tevé, s mennyi feküdt hangjában, szemeiben s egész lényében? most majd eszélyesben intézendem.</p>
                  <p>Másnap lángoló érzelmekkel halmozott levélkét tőn zsebébe, s Idaliékhoz siete.</p>
                  <p>Többnyire férfiakból álló kis társaságot lelt ott.</p>
                  <p>Vilma zongoráját pengetve ábrándozott.</p>
                  <p>Lajos nyugtalan változgatá helyét, a hozzá intézett kérdésekre szórakozottan felelt.</p>
                  <p>Gondolatokba mélyedve sokáig állt Vilma himzőasztalánál, mig végre szemei a zongoránál érzelgő Vilmáéival találkozának. Ekkor Lajos lángvörös lőn, s valamit az ott heverő könyv alá rejtve, visszafojtott lélegzettel hagyá el a helyet.</p>
                  <p>Vilma folytonos játék közt kedélyes mosolylyal Lajost oda inté. Ez magát a mennyet látá megnyilni.</p>
                  <p>– Forditson, mond Vilma.</p>
                  <p>Lajos reszkető kézzel nyult a hangjegyekhez.</p>
                  <p>– Mit rejtett el himző asztalomnál? kérdé suttogva Vilma.</p>
                  <p>– Egy levelet a könyv alá.</p>
                  <p>– Vegye vissza.</p>
                  <p>– Nem.</p>
                  <p>– Akarom.</p>
                  <p>– Lehetlen.</p>
                  <p>– Nem fogadom el.</p>
                  <p>– És én sorsára hagyom szerencsétlen levelemet. Vilma boszúsan hagyott fel a játékkal; de arcza pillanat alatt közönyössé változván, egykedvüen monda:</p>
                  <p>– Férjem! himző-asztalkámon van a „La dame aux perles“ 3-dik kötete, ezen urnak mutatni akarok valamit, add ide.</p>
                  <p>Lajost villámkint sujták e szavak, a könyv után akart rohanni, de ingadozó lábain megállni sem tudott a nélkül, hogy a közel karszékbe fogódzék.</p>
                  <p>A férj fölvevé az érdeklett könyvet s enyelgő hangon monda:</p>
                  <p>– Ej, ej! drága nőm, itt más is van.</p>
                  <p>– Mi?</p>
                  <p>– Levél neved felirásával.</p>
                  <p>– Oh jaj! sohajta Lajos, s megsemmisülve roskadt a karszékbe. </p>
                  <p>– És ugy látszik, folytatá a férj felmutatva a levelet, szerelmes levél,… felséges illatu.</p>
                  <p>Lajosnak halálverejték gyöngyözött homlokán.</p>
                  <p>– Férjem előtt nincsenek titkaim, mond Vilma; azért mintha csak neked szólna, bátran bontsd ki, s olvasd el.</p>
                  <p>– Asszonyom! irgalom! suttogá elhaló hangon Lajos.</p>
                  <p>– Nem, nem! ellenveté Idali, lássák, uraim minő az udvarias férj, maga teszi nejének a szerelmi postaszolgálatot; ezzel a könyvet levéllel együtt átnyujtá.</p>
                  <p>Vilma a könyvet főbillentéssel elfogadá, de a levelet nem.</p>
                  <p>– Nézze itt, mond Lajoshoz a könyvet keresés nélkül megnyitván „Figurez-vous mon cher monsieur..“ olvassa csak.</p>
                  <p>Lajos gépszerűn veté át a könyvet, de annak minden betüje ugy káprázott szeme előtt, mintha míndenik Stuwer tűzjátékából egy-egy forgócsillag volna.</p>
                  <p>– Nos, asszonyom! mi történjék e levéllel?</p>
                  <p>Vilma hanyag vállvonitással viszonzá:</p>
                  <p>– Sorsára hagyom a szerencsétlent.</p>
                  <p>– Kegyetlen, suttogá Lajos, s vaczogó fogai elárulák lázas állapotát.</p>
                  <p>– Nos, uraim! mondjanak hát önök itéletet.</p>
                  <p>– El kell olvasni, s aztán megbüntetni a szemtelent, ajánlá Zengey.</p>
                  <p>Lajosban a vér megfagyott.</p>
                  <p>– Miért volna azért szemtelen, hogy neki nőm tetszik?… én jobbra tudom használni; ezzel sorba kinálá carvajal szivarait, s a kérdéses levelet gyujtani szaggatá szét.</p>
                  <p>Lajosnak kebléből e látványra könnyebbülő sohaj merült fel, s midőn a háziur a lángoló papirkát ajki közt ingó szivarához tartá, káprázó szemei az elhamvadó szeletkékben angyalokat láttak röpködni.</p>
                  <p>Még néhány elmés ötlet, sületlen élcz, s az egész történet feledve lőn.</p>
                  <p>Bucsuzáskor Lajos levert hangon suttogá Vilmának:</p>
                  <p>– Nagysád borzasztó volt!</p>
                  <p>– Csak nem haragszik?</p>
                  <p>– Nem akarom látni igéző arczát, mert képes volna kiállott kínaimat feledtetni; nem nézek bünös szemeibe, mert ellágyithatnának. Kérje istenét, hogy többé ne lássuk egymást.</p>
                  <p>E fenyegetődző hang kissé meglepte Vilmát, s midőn válaszolni akart, Lajos elrohant. Kissé gondolkozott utána, s aztán egykedvü mosolylyal mondá: Szegény bolond!</p>
                  <p>Lajos az utczára érkezvén ugy érzé magát, mint a vizbefuladozó, ha egyszerre ladikba emeltetik. Borzadálylyal gondolt vissza az eseményekre, s minden kínokat újra átérze. Izgatottságát napokig nem tudá kiheverni.</p>
                  <p>Többé nem ment Idaliékhoz. Élénk ábrándja az igéző nőt minden pillanatban elébe varázslá, de ő harczolt ellene. Meghivást kapott, visszautasitá. Azt hivé, az idő feledtetni fogja; csalódott. Hetek multak, s ő mindig merengőbb, fájdalma élénkebb, és szenvedélye lángolóbb lőn. Zengeyvel naponkint összejött, de Vilmáról soha sem volt emlités. </p>
                  <p>Föltette magában, hogy utazni fog, s erre előleges készületeket is tőn.</p>
                  <p>Egy nap alkonyán Zengeynél volt; a háziur nehány perczre távozott.</p>
                  <p>A szobában félhomály derenge, Lajos még sötétebb eszméivel eltelve merengett, midőn az ajtó megnyilt, s egy nő e szóval:</p>
                  <p>– Zengey úr! levelet nyujta át.</p>
                  <p>Lajos e hangra fel lőn villanyozva, a levelet görcsösen kapá ki a nő kezéből, ő a hangot ismeré, kínos időkre emlékezteté, a hang Vilma komornájaé volt, ki az átadás után rögtön távozott.</p>
                  <p>Iszonyú eszmék czikázták át Lajos agyát, ölni tudott volna e pillanatban.</p>
                  <p>Mit tegyen?… mit? ezt ezerszer kérdé magától, s végre válasz helyett zsebébe rejté a levelet.</p>
                  <p>Sok indulatroham s ellenmondó okoskodás oly helyzetbe ejték, hogy, midőn Zengey hazatért, vendégét csaknem eszmélet nélkül találá.</p>
                  <p>– Mi történt? kérdé méltó megütközéssel.</p>
                  <p>Lajos rövid ideig habozott, s ismételt kérdés után vontatva mondá:</p>
                  <p>– Bizonyos dolog kellemetlen zavarba hozott.</p>
                  <p>– Mi?</p>
                  <p>– Igen gyöngéd.</p>
                  <p>– Ha nem közlöd, nem segithetek.</p>
                  <p>– Egy nő, ki a félvilágért sem akar láttatni, titkos találkozásra szólit.</p>
                  <p>Zengey jóizűt kaczaga.</p>
                  <p>– Nemde, kellemetlen dolog?</p>
                  <p>– Sőt ellenkezőleg.</p>
                  <p>– Hogyan? </p>
                  <p>– S oly együgyű volnál?</p>
                  <p>– Nem képzelhetem, miként?</p>
                  <p>– Hány félreeső fogadó van… ott szobát bérelsz, a többi az összebeszéléstől függ.</p>
                  <p>– Igen de…</p>
                  <p>– Semmi de, én az X** fogadóban félév óta hónapos szobát tartok, a 9-ik számot; stranierám fátyolozottan jő, a nélkül, hogy valakivel találkoznék, a rendelt időre én is megjelenek, s két kopogásra az ajtó megnyilik. Ennyi az egész.</p>
                  <p>Lajossal keringett a ház. Távozásra az alkalmas perczet alig birta ellesni, az idő végtelenre nyult.</p>
                  <p>A társalgás mindkét részről lankadtabban folyt, s Lajos nehézkés egykedvűséggel bucsút vőn. Midőn a lépcsőkre ért, két-három fokozatot ugrált át, s eszeveszettkint rohant szállására, hol szorgosan elzárkozván, a tudvalevő levelet zsebéből elévoná.</p>
                  <p>„Drága Elekem! hangzott az. Mióta az a szerelmes bolond kerüli házunkat, helyzetünk kínpaddá lőn… ha lehetséges, édesgesd őt vissza, a többi az én gondom. Holnap a szokott helyen és módon vár epedő kedvesed hat órakor.“</p>
                  <p>– Kigyó! orditá Lajos oly hangon, hogy az ablakok csengtek belé. Boszút ez álszenten, példátlan boszút!… de miként? magam menjek oda lerántani álarczát? ez kevés!</p>
                  <p>Rövid tanakodás után felkiálta:</p>
                  <p>– Megvan! el hozzá.</p>
                  <p>S a késő est daczára Rózához, a külvárosok egyik szépségéhez siete.</p>
                  <p>– Róza! szólitá meg az álmélkodót; Idali kegyednek fényes ajánlatokat tőn. </p>
                  <p>– Uram!</p>
                  <p>– Félre az eféle hangokkal, mi ismerjük egymást. Egyébiránt a világért sem jövök Idali érdekében.</p>
                  <p>– Nem értem.</p>
                  <p>– Fölösleg is volna. Kegyednek pénzre mindig van szüksége.</p>
                  <p>– De kérem…</p>
                  <p>– Csak két sort, s husz arany a jutalom.</p>
                  <p>– A két sor tartalma?</p>
                  <p>– Holnap hat órakor az X** fogadó 9-dik szám alatt epedve várja önt… s nevét.</p>
                  <p>– Ennyi az egész?</p>
                  <p>– Utánirás: az ajtó két kopogásra megnyilandik.</p>
                  <p>– S a következmény?</p>
                  <p>– Semmi, a világon semmi!</p>
                  <p>– A felelősség?</p>
                  <p>– Enyém.</p>
                  <p>– Megirom, s mialatt e néhány szót leirá, Lajos az aranyakat elébe halmozá.</p>
                  <p>E levél még azon este Idalinak elküldetett.</p>
                  <p>Másnap hat órakor Vilma szaggatott rövid lélekzettel ült a nevezett fogadó 9-ik számu szobájában. Minden neszre összerezzent, s a legkisebb neszre lélegzetét visszaszoritá.</p>
                  <p>Feszült várakozás után a sokat jelentő kettős kopogás elhangzott.</p>
                  <p>Az ajtó megnyilt… éles sikoltás, s nő és férj reszketve állott szemközt.</p>
                  <p>Mindkettő az ijedség, meglepetés, s bámulat élő kérdjele volt.</p>
                  <p>Ha az agy működésénél alélt állapot képzelhető; ha az ész perczekig eszme, gondolat vagy elfoglalás nélkül képes ellenni: ugy a szemközt levő érdekes egyéneknél ezen helyzetet föltehetjük.</p>
                  <p>A vér elhűlt, a tagok megzsibbadtak… a csend kisérteties volt.</p>
                  <p>Végre a férj szólni akart, de érthetlenséget hebege össze.</p>
                  <p>Találékony nőnek ily helyzetben megfizethetlen fegyveré van… Vilma kendőjét arczára nyomta, s hangos zokogással veté magát a pamlagra.</p>
                  <p>Idali helyzete kétségbeejtő, félt a siránkozóhoz egyetlen vigaszszót is intézni.</p>
                  <p>– Nőm! rebegé kínos szünet után Idali, drága nőm! végy erőt, távozzunk e helyről.</p>
                  <p>– A nő keserű zokogás közt tagadólag rázta fejét.</p>
                  <p>– Ha már szivünkben a tőr, legalább a botrányt kerüljük el. Siessünk haza!</p>
                  <p>– Ön házához, töredezé zokogva Vilma, soha többé!</p>
                  <p>– Borzasztón akarsz büntetni, az igaz, botlás volt tőlem… de… de –</p>
                  <p>Vilma nedves szemeit kérdőleg veté föl, a férj dult arczczal bűnbánolag állt előtte. A ház keringeni kezdett vele, s ájulás környezé.</p>
                  <p>– Nem tudom, kezdé újra Idali, minő ármány sodort e verembe, nemis akarom kifürkészni soha… Megvallom, gyenge valék; de meg nem érdemlem, hogy elhagyj. Ha gondolkozni fogsz kissé, ha izgatottságod elmulik, ha haragod csilapuland: nem leszesz oly szigorú. És én erre neked időt engedek, egy óra mulva falura távozom, s nem térendek vissza, míg csak tőled nem kapok meghivást.</p>
                  <p>Vilma Idali viseletét eleinte nem érté, de beszéde, alatt lassan idülni kezdett, minden szóból új életet nyert, s midőn az elhallgatott, nyomatékos</p>
                  <p>– Jó-val adá megegyezését.</p>
                  <p>Idali heves kézcsók után karát nyujtá nejének és szótlan távozának.</p>
                  <p>Néhány lépésre a kaputól Lajos leste az elmenőket, s megfoghatlan lőn előtte ezen udvarias viselet azok közt, kiknél a legelkeseredettebb meghasonlást várá.</p>
                  <p>Idali szavát tartá, egy óra mulva falura utazott.</p>
                  <p>Vilma a szaggató kétség, s kínos bizonytalanság között otthon maradván, rögtön Zengey után küldött, az eseményről némi felvilágositást nyerendő.</p>
                  <p>Küzdelmes várakozás után zajos lépteket hall.</p>
                  <p>– Ez ő! gondolá, s az érkező elé siet.</p>
                  <p>Az ajtó megnyilik, Vilma inogva hátrál néhány lépést. Az érkező Lajos volt.</p>
                  <p>– Kérje istenét, hogy többé ne lássuk egymást, volt búcsum Kegyed roszul imádkozék.</p>
                  <p>– Mi… mit jelentsen ez?</p>
                  <p>– Hol férje?</p>
                  <p>– Falun.</p>
                  <p>– Ott is megtalálom.</p>
                  <p>– Arczáról olvasom, hogy szándoka rettenetes. Mit akar?</p>
                  <p>– Mit? kegyednek férje előtt nincsenek titkai. A nagysádhoz czimzett leveleket férje elolvashatja, tehát a kegyed által másokhoz irottakat is. Egy ilyen tévedt hozzám, azt akarom neki átadni. </p>
                  <p>– Irgalmas ég! tehát ön volt…?</p>
                  <p>– Ki ezen mulatságos találkozást rendezé? igen. Férje egy Rózát vélt ott találni.</p>
                  <p>– Ember!</p>
                  <p>– Kegyed igen ért a tettetéshez, ki tudja mi uton, s mit hitete el férjével? de e levél csalhatlan bizonyitvány, hogy kegyed nem őt meglepni ment oda.</p>
                  <p>– Térdeimen kérem!</p>
                  <p>– Kérlelhetlen vagyok.</p>
                  <p>– Ön szeretett engem, azt vallá, értem semmi áldozat sem nagy,… én… én csak… ez… egyetlent… kérem…</p>
                  <p>Szünet.</p>
                  <p>Vilma remegve szegzé földre szemeit.</p>
                  <p>Lajos darabig e kínokban gyönyörködött.</p>
                  <p>– Keresztűlérezte-e már mind azt, miket én szenvedék, midőn levelem férje kezében volt?</p>
                  <p>– Ön rettenetesen büntet.</p>
                  <p>– És mégis nagyobblelkű vagyok. Im vegye levelét, még csak azon ár sem kell érte, melyet sülyedésében ajánl. Megvetem! ezzel a levelet odadobá és elrohant.</p>
                  <p>Később Zengey érkezék.</p>
                  <p>– Lajost láttam innen távozni, ezzel üdvözlé Vilmát; mi történt?</p>
                  <p>– Rettenetes dolgok.</p>
                  <p>– Az egekre! szóljon, dúlt arcza elrémit.</p>
                  <p>Vilma szaggatva elmondá a történteket.</p>
                  <p>Zengey bőszülten kiáltá:</p>
                  <p>– Lajosnak ez életébe kerülend.</p>
                  <p>– Az istenért!</p>
                  <p>– Nincs kegyelem. </p>
                  <p>– De…</p>
                  <p>– Meg fog halni.</p>
                  <p>– De a párbajhoz tanúk kellenek, és – –</p>
                  <p>– És?</p>
                  <p>– És azok előtt az okot nem lehet titkolni. Nevem… én jövök szóba.</p>
                  <p>– Igaz, igaz, de hát mit tegyek?</p>
                  <p>– Most ugy is csak a gondviselésnek köszönhetem szabadulásomat. Ha valaha szeretett: engedjen kötelességemnek élni, s utazzék el.</p>
                  <p>Zengey bánatosan csüggeszté mellére fejét.</p>
                  <p>– Legyen barátom, esenge Vilma.</p>
                  <p>– Utazni fogok, egyezék belé Zengey oly hangon, mely repedő szívre mutat.</p>
                  <p>– Tudtam, midőn önt szeretém, hogy nem fogok csalódni.</p>
                  <p>Mihelyt a válás első fájdalmai elviharzottak, s a sok lelki rázkodásból kissé kiépült Vilma, férjének nem irt, hanem személyesen rándult hozzá falura, ott lehető leghosszabb időt töltendő.</p>
               </div>
               <div type="div3" rend="P11">
                  <head>Lábjegyzetek.</head>
                  <p>
                     <ref target="#2679223216582938811_66402-h-1.htm.html#FNanchor_1">1)</ref> Terrasse.</p>
               </div>
               <div type="div3" rend="P11">
                  <head>TARTALOM./x/</head>
                  <list type="unordered">
                     <item>Az arszlán gazda <ref target="#2679223216582938811_66402-h-1.htm.html#Page_1">1</ref>
                     </item> 
                     <item>Nászéj <ref target="#2679223216582938811_66402-h-2.htm.html#Page_23">23</ref>
                     </item> 
                     <item>Csakugyan nem szinész <ref target="#2679223216582938811_66402-h-3.htm.html#Page_51">51</ref>
                     </item> 
                     <item>Egy bukott szerelmes naplójából <ref target="#2679223216582938811_66402-h-4.htm.html#Page_67">67</ref>
                     </item> 
                     <item>Egy heti kaczérság <ref target="#2679223216582938811_66402-h-5.htm.html#Page_87">87</ref>
                     </item> 
                     <item>Két lángész <ref target="#2679223216582938811_66402-h-6.htm.html#Page_107">107</ref>
                     </item> 
                     <item>A jó öreg <ref target="#2679223216582938811_66402-h-7.htm.html#Page_125">125</ref>
                     </item> 
                     <item>Uram bátyám és az arszlán <ref target="#2679223216582938811_66402-h-8.htm.html#Page_145">145</ref>
                     </item> 
                     <item>Pesti tanulmány <ref target="#2679223216582938811_66402-h-9.htm.html#Page_165">165</ref>
                     </item> 
                     <item>Nagyvilági erény <ref target="#2679223216582938811_66402-h-10.htm.html#Page_183">183</ref>
                     </item>
                  </list>
                  <p>Javítások.</p>
                  <p>Az eredeti szöveg helyesírásán nem változtattunk.</p>
                  <p>A nyomdai hibákat javítottuk. Ezek listája:</p>
                  <table rend="frame" xml:id="Table3"> 
                     <row>
                        <cell>
                           <ref target="#2679223216582938811_66402-h-2.htm.html#Page_27">27</ref>
                        </cell> 
                        <cell>az orvss</cell> 
                        <cell>az orvos</cell>
                     </row> 
                     <row>
                        <cell>
                           <ref target="#2679223216582938811_66402-h-2.htm.html#Page_29">29</ref>
                        </cell> 
                        <cell>sersomhoz méltó</cell> 
                        <cell>sorsomhoz méltó</cell>
                     </row> 
                     <row>
                        <cell>
                           <ref target="#2679223216582938811_66402-h-2.htm.html#Page_48">48</ref>
                        </cell> 
                        <cell>kíben</cell> 
                        <cell>kiben</cell>
                     </row> 
                     <row>
                        <cell>
                           <ref target="#2679223216582938811_66402-h-3.htm.html#Page_53">53</ref>
                        </cell> 
                        <cell>zemeket</cell> 
                        <cell>szemeket</cell>
                     </row> 
                     <row>
                        <cell>
                           <ref target="#2679223216582938811_66402-h-3.htm.html#Page_55">55</ref>
                        </cell> 
                        <cell>evettt</cell> 
                        <cell>evett</cell>
                     </row> 
                     <row>
                        <cell>
                           <ref target="#2679223216582938811_66402-h-3.htm.html#Page_56">56</ref>
                        </cell> 
                        <cell>annyí</cell> 
                        <cell>annyi</cell>
                     </row> 
                     <row>
                        <cell>
                           <ref target="#2679223216582938811_66402-h-4.htm.html#Page_76">76</ref>
                        </cell> 
                        <cell>életé-</cell> 
                        <cell>életét,</cell>
                     </row> 
                     <row>
                        <cell>
                           <ref target="#2679223216582938811_66402-h-4.htm.html#Page_81">81</ref>
                        </cell> 
                        <cell>talpig báiasan</cell> 
                        <cell>talpig báliasan</cell>
                     </row> 
                     <row>
                        <cell>
                           <ref target="#2679223216582938811_66402-h-5.htm.html#Page_95">95</ref>
                        </cell> 
                        <cell>erzés</cell> 
                        <cell>érzés</cell>
                     </row>
                  </table>
                  <p>*** END OF THIS PROJECT GUTENBERG EBOOK ***</p>
                  <p>Updated editions will replace the previous one—the old editions will be renamed.</p>
                  <p>Creating the works from print editions not protected by U.S. copyright law means that no one owns a United States copyright in these works, so the Foundation (and you!) can copy and distribute it in the United States without permission and without paying copyright royalties. Special rules, set forth in the General Terms of Use part of this license, apply to copying and distributing Project Gutenberg™ electronic works to protect the PROJECT GUTENBERG™ concept and trademark. Project Gutenberg is a registered trademark, and may not be used if you charge for an eBook, except by following the terms of the trademark license, including paying royalties for use of the Project Gutenberg trademark. If you do not charge anything for copies of this eBook, complying with the trademark license is very easy. You may use this eBook for nearly any purpose such as creation of derivative works, reports, performances and research. Project Gutenberg eBooks may be modified and printed and given away—you may do practically ANYTHING in the United States with eBooks not protected by U.S. copyright law. Redistribution is subject to the trademark license, especially commercial redistribution.</p>
                  <p>START: FULL LICENSE</p>
               </div>
               <div type="div3" rend="P13">
                  <head>The Full Project Gutenberg License</head>
                  <subtitle>PLEASE READ THIS BEFORE YOU DISTRIBUTE OR USE THIS WORK</subtitle>
                  <p>To protect the Project Gutenberg™ mission of promoting the free distribution of electronic works, by using or distributing this work (or any other work associated in any way with the phrase “Project Gutenberg”), you agree to comply with all the terms of the Full Project Gutenberg™ License available with this file or online at www.gutenberg.org/license.</p>
                  <p>Section 1. General Terms of Use and Redistributing Project Gutenberg™ electronic works</p>
                  <p>1.A. By reading or using any part of this Project Gutenberg™ electronic work, you indicate that you have read, understand, agree to and accept all the terms of this license and intellectual property (trademark/copyright) agreement. If you do not agree to abide by all the terms of this agreement, you must cease using and return or destroy all copies of Project Gutenberg™ electronic works in your possession. If you paid a fee for obtaining a copy of or access to a Project Gutenberg™ electronic work and you do not agree to be bound by the terms of this agreement, you may obtain a refund from the person or entity to whom you paid the fee as set forth in paragraph 1.E.8.</p>
                  <p>1.B. “Project Gutenberg” is a registered trademark. It may only be used on or associated in any way with an electronic work by people who agree to be bound by the terms of this agreement. There are a few things that you can do with most Project Gutenberg™ electronic works even without complying with the full terms of this agreement. See paragraph 1.C below. There are a lot of things you can do with Project Gutenberg™ electronic works if you follow the terms of this agreement and help preserve free future access to Project Gutenberg™ electronic works. See paragraph 1.E below.</p>
                  <p>1.C. The Project Gutenberg Literary Archive Foundation (“the Foundation” or PGLAF), owns a compilation copyright in the collection of Project Gutenberg™ electronic works. Nearly all the individual works in the collection are in the public domain in the United States. If an individual work is unprotected by copyright law in the United States and you are located in the United States, we do not claim a right to prevent you from copying, distributing, performing, displaying or creating derivative works based on the work as long as all references to Project Gutenberg are removed. Of course, we hope that you will support the Project Gutenberg™ mission of promoting free access to electronic works by freely sharing Project Gutenberg™ works in compliance with the terms of this agreement for keeping the Project Gutenberg™ name associated with the work. You can easily comply with the terms of this agreement by keeping this work in the same format with its attached full Project Gutenberg™ License when you share it without charge with others.</p>
                  <p>1.D. The copyright laws of the place where you are located also govern what you can do with this work. Copyright laws in most countries are in a constant state of change. If you are outside the United States, check the laws of your country in addition to the terms of this agreement before downloading, copying, displaying, performing, distributing or creating derivative works based on this work or any other Project Gutenberg™ work. The Foundation makes no representations concerning the copyright status of any work in any country other than the United States.</p>
                  <p>1.E. Unless you have removed all references to Project Gutenberg:</p>
                  <p>1.E.1. The following sentence, with active links to, or other immediate access to, the full Project Gutenberg™ License must appear prominently whenever any copy of a Project Gutenberg™ work (any work on which the phrase “Project Gutenberg” appears, or with which the phrase “Project Gutenberg” is associated) is accessed, displayed, performed, viewed, copied or distributed:</p>
                  <p>This eBook is for the use of anyone anywhere in the United States and most other parts of the world at no cost and with almost no restrictions whatsoever. You may copy it, give it away or re-use it under the terms of the Project Gutenberg License included with this eBook or online at <ref target="https://www.gutenberg.org/">www.gutenberg.org</ref>. If you are not located in the United States, you will have to check the laws of the country where you are located before using this eBook.</p>
                  <p>1.E.2. If an individual Project Gutenberg™ electronic work is derived from texts not protected by U.S. copyright law (does not contain a notice indicating that it is posted with permission of the copyright holder), the work can be copied and distributed to anyone in the United States without paying any fees or charges. If you are redistributing or providing access to a work with the phrase “Project Gutenberg” associated with or appearing on the work, you must comply either with the requirements of paragraphs 1.E.1 through 1.E.7 or obtain permission for the use of the work and the Project Gutenberg™ trademark as set forth in paragraphs 1.E.8 or 1.E.9.</p>
                  <p>1.E.3. If an individual Project Gutenberg™ electronic work is posted with the permission of the copyright holder, your use and distribution must comply with both paragraphs 1.E.1 through 1.E.7 and any additional terms imposed by the copyright holder. Additional terms will be linked to the Project Gutenberg™ License for all works posted with the permission of the copyright holder found at the beginning of this work.</p>
                  <p>1.E.4. Do not unlink or detach or remove the full Project Gutenberg™ License terms from this work, or any files containing a part of this work or any other work associated with Project Gutenberg™.</p>
                  <p>1.E.5. Do not copy, display, perform, distribute or redistribute this electronic work, or any part of this electronic work, without prominently displaying the sentence set forth in paragraph 1.E.1 with active links or immediate access to the full terms of the Project Gutenberg™ License.</p>
                  <p>1.E.6. You may convert to and distribute this work in any binary, compressed, marked up, nonproprietary or proprietary form, including any word processing or hypertext form. However, if you provide access to or distribute copies of a Project Gutenberg™ work in a format other than “Plain Vanilla ASCII” or other format used in the official version posted on the official Project Gutenberg™ website (www.gutenberg.org), you must, at no additional cost, fee or expense to the user, provide a copy, a means of exporting a copy, or a means of obtaining a copy upon request, of the work in its original “Plain Vanilla ASCII” or other form. Any alternate format must include the full Project Gutenberg™ License as specified in paragraph 1.E.1.</p>
                  <p>1.E.7. Do not charge a fee for access to, viewing, displaying, performing, copying or distributing any Project Gutenberg™ works unless you comply with paragraph 1.E.8 or 1.E.9.</p>
                  <p>1.E.8. You may charge a reasonable fee for copies of or providing access to or distributing Project Gutenberg™ electronic works provided that:</p>
                  <p>• You pay a royalty fee of 20% of the gross profits you derive from the use of Project Gutenberg™ works calculated using the method you already use to calculate your applicable taxes. The fee is owed to the owner of the Project Gutenberg™ trademark, but he has agreed to donate royalties under this paragraph to the Project Gutenberg Literary Archive Foundation. Royalty payments must be paid within 60 days following each date on which you prepare (or are legally required to prepare) your periodic tax returns. Royalty payments should be clearly marked as such and sent to the Project Gutenberg Literary Archive Foundation at the address specified in Section 4, “Information about donations to the Project Gutenberg Literary Archive Foundation.”</p>
                  <p>• You provide a full refund of any money paid by a user who notifies you in writing (or by e-mail) within 30 days of receipt that s/he does not agree to the terms of the full Project Gutenberg™ License. You must require such a user to return or destroy all copies of the works possessed in a physical medium and discontinue all use of and all access to other copies of Project Gutenberg™ works.</p>
                  <p>• You provide, in accordance with paragraph 1.F.3, a full refund of any money paid for a work or a replacement copy, if a defect in the electronic work is discovered and reported to you within 90 days of receipt of the work.</p>
                  <p>• You comply with all other terms of this agreement for free distribution of Project Gutenberg™ works.</p>
                  <p>1.E.9. If you wish to charge a fee or distribute a Project Gutenberg™ electronic work or group of works on different terms than are set forth in this agreement, you must obtain permission in writing from the Project Gutenberg Literary Archive Foundation, the manager of the Project Gutenberg™ trademark. Contact the Foundation as set forth in Section 3 below.</p>
                  <p>1.F.</p>
                  <p>1.F.1. Project Gutenberg volunteers and employees expend considerable effort to identify, do copyright research on, transcribe and proofread works not protected by U.S. copyright law in creating the Project Gutenberg™ collection. Despite these efforts, Project Gutenberg™ electronic works, and the medium on which they may be stored, may contain “Defects,” such as, but not limited to, incomplete, inaccurate or corrupt data, transcription errors, a copyright or other intellectual property infringement, a defective or damaged disk or other medium, a computer virus, or computer codes that damage or cannot be read by your equipment.</p>
                  <p>1.F.2. LIMITED WARRANTY, DISCLAIMER OF DAMAGES - Except for the “Right of Replacement or Refund” described in paragraph 1.F.3, the Project Gutenberg Literary Archive Foundation, the owner of the Project Gutenberg™ trademark, and any other party distributing a Project Gutenberg™ electronic work under this agreement, disclaim all liability to you for damages, costs and expenses, including legal fees. YOU AGREE THAT YOU HAVE NO REMEDIES FOR NEGLIGENCE, STRICT LIABILITY, BREACH OF WARRANTY OR BREACH OF CONTRACT EXCEPT THOSE PROVIDED IN PARAGRAPH 1.F.3. YOU AGREE THAT THE FOUNDATION, THE TRADEMARK OWNER, AND ANY DISTRIBUTOR UNDER THIS AGREEMENT WILL NOT BE LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH DAMAGE.</p>
                  <p>1.F.3. LIMITED RIGHT OF REPLACEMENT OR REFUND - If you discover a defect in this electronic work within 90 days of receiving it, you can receive a refund of the money (if any) you paid for it by sending a written explanation to the person you received the work from. If you received the work on a physical medium, you must return the medium with your written explanation. The person or entity that provided you with the defective work may elect to provide a replacement copy in lieu of a refund. If you received the work electronically, the person or entity providing it to you may choose to give you a second opportunity to receive the work electronically in lieu of a refund. If the second copy is also defective, you may demand a refund in writing without further opportunities to fix the problem.</p>
                  <p>1.F.4. Except for the limited right of replacement or refund set forth in paragraph 1.F.3, this work is provided to you ‘AS-IS’, WITH NO OTHER WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO WARRANTIES OF MERCHANTABILITY OR FITNESS FOR ANY PURPOSE.</p>
                  <p>1.F.5. Some states do not allow disclaimers of certain implied warranties or the exclusion or limitation of certain types of damages. If any disclaimer or limitation set forth in this agreement violates the law of the state applicable to this agreement, the agreement shall be interpreted to make the maximum disclaimer or limitation permitted by the applicable state law. The invalidity or unenforceability of any provision of this agreement shall not void the remaining provisions.</p>
                  <p>1.F.6. INDEMNITY - You agree to indemnify and hold the Foundation, the trademark owner, any agent or employee of the Foundation, anyone providing copies of Project Gutenberg™ electronic works in accordance with this agreement, and any volunteers associated with the production, promotion and distribution of Project Gutenberg™ electronic works, harmless from all liability, costs and expenses, including legal fees, that arise directly or indirectly from any of the following which you do or cause to occur: (a) distribution of this or any Project Gutenberg™ work, (b) alteration, modification, or additions or deletions to any Project Gutenberg™ work, and (c) any Defect you cause.</p>
                  <p>Section 2. Information about the Mission of Project Gutenberg™</p>
                  <p>Project Gutenberg™ is synonymous with the free distribution of electronic works in formats readable by the widest variety of computers including obsolete, old, middle-aged and new computers. It exists because of the efforts of hundreds of volunteers and donations from people in all walks of life.</p>
                  <p>Volunteers and financial support to provide volunteers with the assistance they need are critical to reaching Project Gutenberg™’s goals and ensuring that the Project Gutenberg™ collection will remain freely available for generations to come. In 2001, the Project Gutenberg Literary Archive Foundation was created to provide a secure and permanent future for Project Gutenberg™ and future generations. To learn more about the Project Gutenberg Literary Archive Foundation and how your efforts and donations can help, see Sections 3 and 4 and the Foundation information page at www.gutenberg.org.</p>
                  <p>Section 3. Information about the Project Gutenberg Literary Archive Foundation</p>
                  <p>The Project Gutenberg Literary Archive Foundation is a non-profit 501(c)(3) educational corporation organized under the laws of the state of Mississippi and granted tax exempt status by the Internal Revenue Service. The Foundation’s EIN or federal tax identification number is 64-6221541. Contributions to the Project Gutenberg Literary Archive Foundation are tax deductible to the full extent permitted by U.S. federal laws and your state’s laws.</p>
                  <p>The Foundation’s business office is located at 809 North 1500 West, Salt Lake City, UT 84116, (801) 596-1887. Email contact links and up to date contact information can be found at the Foundation’s website and official page at www.gutenberg.org/contact</p>
                  <p>Section 4. Information about Donations to the Project Gutenberg Literary Archive Foundation</p>
                  <p>Project Gutenberg™ depends upon and cannot survive without widespread public support and donations to carry out its mission of increasing the number of public domain and licensed works that can be freely distributed in machine-readable form accessible by the widest array of equipment including outdated equipment. Many small donations ($1 to $5,000) are particularly important to maintaining tax exempt status with the IRS.</p>
                  <p>The Foundation is committed to complying with the laws regulating charities and charitable donations in all 50 states of the United States. Compliance requirements are not uniform and it takes a considerable effort, much paperwork and many fees to meet and keep up with these requirements. We do not solicit donations in locations where we have not received written confirmation of compliance. To SEND DONATIONS or determine the status of compliance for any particular state visit <ref target="https://www.gutenberg.org/donate/">www.gutenberg.org/donate</ref>.</p>
                  <p>While we cannot and do not solicit contributions from states where we have not met the solicitation requirements, we know of no prohibition against accepting unsolicited donations from donors in such states who approach us with offers to donate.</p>
                  <p>International donations are gratefully accepted, but we cannot make any statements concerning tax treatment of donations received from outside the United States. U.S. laws alone swamp our small staff.</p>
                  <p>Please check the Project Gutenberg web pages for current donation methods and addresses. Donations are accepted in a number of other ways including checks, online payments and credit card donations. To donate, please visit: www.gutenberg.org/donate</p>
                  <p>Section 5. General Information About Project Gutenberg™ electronic works</p>
                  <p>Professor Michael S. Hart was the originator of the Project Gutenberg™ concept of a library of electronic works that could be freely shared with anyone. For forty years, he produced and distributed Project Gutenberg™ eBooks with only a loose network of volunteer support.</p>
                  <p>Project Gutenberg™ eBooks are often created from several printed editions, all of which are confirmed as not protected by copyright in the U.S. unless a copyright notice is included. Thus, we do not necessarily keep eBooks in compliance with any particular paper edition.</p>
                  <p>Most people start at our website which has the main PG search facility: <ref target="https://www.gutenberg.org/">www.gutenberg.org</ref>.</p>
                  <p>This website includes information about Project Gutenberg™, including how to make donations to the Project Gutenberg Literary Archive Foundation, how to help produce our new eBooks, and how to subscribe to our email newsletter to hear about new eBooks.</p>
               </div>
            </div>
         </div>
      </body>
   </text>
</TEI>
