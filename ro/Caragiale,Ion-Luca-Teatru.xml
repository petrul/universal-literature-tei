<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Teatru</title>
            <author>Caragiale,Ion-Luca</author>
         </titleStmt>
         <editionStmt>
            <edition>
               <date>2017-05-06T23:57:05.470762000</date>
            </edition>
         </editionStmt>
         <publicationStmt>
            <p rend="color(#000000)">Attribution-ShareAlike 3.0 Unported (CC BY-SA 3.0)<lb/>
               <ptr target="https://creativecommons.org/licenses/by-sa/3.0/"/>
            </p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/wiki/Autor:Ion_Luca_Caragiale"/> as of jan 2019</p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name/>
               <date>2022-12-17T20:40:44.964418696</date>
            </change>
         </listChange>
      </revisionDesc>
   </teiHeader>
   <text>                        
      <body>
         <head>Teatru</head>
         <author>Caragiale,Ion-Luca</author>
         <p rend="color(#000000)">Attribution-ShareAlike 3.0 Unported (CC BY-SA 3.0)<lb/>
            <ptr target="https://creativecommons.org/licenses/by-sa/3.0/"/>
         </p>
         <p rend="start color(#000000)">
            <ptr target="https://ro.wikisource.org/wiki/Autor:Ion_Luca_Caragiale"/> as of jan 2019</p>
         <p rend="center color(#000000)">ro</p>
         <div type="div1" rend="P17">
            <head>O noapte furtunoasă</head>
            <subtitle>1878</subtitle>
            <div type="div2">
               <head>Personajele</head>
               <p>JUPÂN DUMITRACHE TITIRCĂ INIMĂ-REA, cherestigiu, căpitan în garda civică</p>
               <p>NAE IPINGESCU, ipistat, amic politic al căpitanului</p>
               <p>CHIRIAC, tejghetar, om de încredere al lui Dumitrache, sergent în gardă</p>
               <p>SPIRIDON, băiat pe procopseală în casa lui Titircă</p>
               <p>RICĂ VENTURIANO, arhivar la o judecătorie de ocol, student în drept și publicist</p>
               <p>Veta, consoarta lui Jupân Dumitrache</p>
               <p>Zița, sora ei</p>
               <p rend="center italic">În București, la Dumitrache</p>
            </div>
            <div type="div2" rend="P19">
               <head>Actul I</head>
               <p rend="justify">(O odaie de mahala. Ușă în fund dând în sala de intrare; de amândouă părțile ușii din fund, câte o fereastră. Mobile de lemn și paie. La stânga, în planul întâi și-n planul din fund câte o ușă; în dreapta, pe planul al doilea altă ușă. În dreapta în fund, răzemată de fereastră, o pușcă de gardist cu spanga atârnată lângă ea.)</p>
               <div type="div3" rend="P21">
                  <head>Scena I</head>
                  <p rend="justify">JUPÂN DUMITRACHE, în haine de căpitan de gardă fără sabie, și NAE IPINGESCU</p>
                  <p>JUPÂN DUMITRACHE (<hi rend="italic">urmând o vorbă începută</hi>): Iaca, niște papugii... niște scârța-scârța pe hârtie! 'I știm noi! Mănâncă pe datorie, bea pe veresie, trag lumea pe sfoară cu pișicherlicuri... și seara... se gătesc frumos și umblă după nevestele oamenilor să le facă cu ochiul. N-ai să mai ieși cu o femeie pe uliță, că se ia bagabonții laie după dumneata. Un ăla... un prăpădit de amploiat, n-are chiară în pungă și se ține după nevestele negustorilor, să le spargă casele, domnule!</p>
                  <p>IPINGESCU: Nu se ia după toate, jupân Dumitrache; după cum e și femeia: dacă trage la ei cu coada ochiului și face fasoane, vezi bine! bagabonții atât așteaptă.</p>
                  <p>JUPÂN DUMITRACHE: Ba să am pardon! Știu eu ce vrei dumneata să zici... Dar nevastă-mea nu-i d-alea, domnule.</p>
                  <p>IPINGESCU: Vai de mine! jupân Dumitrache, adică, gândești că am vrut pentru ca să-ți fac un atac? Îmi pare rău!</p>
                  <p>JUPÂN DUMITRACHE: Nu, nene Nae; dar vreau să zic adică că nevasta mea nu-i d-alea cum ziseși, și iaca, după mine de ce s-a luat?</p>
                  <p>IPINGESCU: S-a luat bagabonții și după dumneata?</p>
                  <p>JUPÂN DUMITRACHE: S-a luat și se ia...</p>
                  <p>IPINGESCU: Și cum ești dumneata!...</p>
                  <p>JUPÂN DUMITRACHE: Eu am ambiț, domnule, când e vorba la o adică de onoarea mea de familist...</p>
                  <p>IPINGESCU: Rezon!</p>
                  <p>JUPÂN DUMITRACHE: Apoi să știu de bine că intru în cremenal! Să mai văz eu numai că se ține bagabontul după mine, lasă-l...</p>
                  <p>IPINGESCU: Care bagabont?</p>
                  <p>JUPÂN DUMITRACHE: Ei! iaca... un bagabont! de unde-l cunosc eu?</p>
                  <p>IPINGESCU: Apoi, dacă nu-l cunoști, de unde știi că-i bagabont?</p>
                  <p>JUPÂN DUMITRACHE: Asta-i Una vorbim și bașca ne-nțelegem. Dar de! ai dreptul; nu știi ce mi s-a întâmplat, nu știi cum mă fierbe el pe mine de două săptămâni de zile... Nu că mi-e frică de ceva, adică de nevastă-mea... să nu...</p>
                  <p>IPINGESCU: 'Aida de! Coana Veta! Mie-mi spui? n-o știu eu?...</p>
                  <p>JUPÂN DUMITRACHE: Nu că mi-e frică... dar am ambiț, domnule; când e vorba la o adică de onoarea mea de familist...</p>
                  <p>IPINGESCU: Rezon!</p>
                  <p>JUPÂN DUMITRACHE: Bagabontul...</p>
                  <p>IPINGESCU: Că bine zici! începuseși să-mi spui istoria.</p>
                  <p>JUPÂN DUMITRACHE: Stai s-o iau de la cap.</p>
                  <p>IPINGESCU: Stau.</p>
                  <p>JUPÂN DUMITRACHE: Știi dumneata că la lăsata secului am mers la grădină la "Iunion"; erau eu, consoarta mea și cumnată-mea Zița. Ne punem la o masă, ca să vedem și noi comediile alea de le joacă Ionescu<ref target="https://ro.wikisource.org/wiki/O_noapte_furtunoasă#cite_note-1">
                        <hi rend="color(#0b0080)">[1]</hi>
                     </ref>. Trece așa preț ca la un sfert de ceas, și numai ce mă pomenesc cu un ăla, cu un bagabont de amploiat...</p>
                  <p>IPINGESCU: De unde știi că era amploiat?</p>
                  <p>JUPÂN DUMITRACHE: După port nu semăna a fi negustor. Mă pomenesc că vine și se pune la altă masă alături, cu fața spre masa noastră și cu spatele la comedie. Șade rezemat într-un peș<ref target="https://ro.wikisource.org/wiki/O_noapte_furtunoasă#cite_note-2">
                        <hi rend="color(#0b0080)">[2]</hi>
                     </ref>, șade, șade, șade, și se uită lung și galiș la cocoane, se uită, se... Eu, cum m-a făcut Dumnezeu cu ambiț, mă scol ca să plecăm; cocoanele nu! că să mai ședem, că încă nu s-a isprăvit comèdia. Încep să mă-ncruntez la bagabontul și mai că-mi venea să-l cârpesc, dar mi-era rușine de lume; eu de! negustor, să mă pui în poblic cu un coate-goale nu vine bine... Mai mă uit eu încolo, mai mă fac că nu mă sinchisesc de el... bagabontul cu ochii zgâiți la cocoane; ba încă-și pune și ochilarii pe nas. Tii! frate Nae, să fi fost el aici să mă fiarbă așa, că-i sărea ochilarii din ochi și giubenul<ref target="https://ro.wikisource.org/wiki/O_noapte_furtunoasă#cite_note-3">
                        <hi rend="color(#0b0080)">[3]</hi>
                     </ref> din cap, de auzea câinii din Giurgiu.</p>
                  <p>IPINGESCU: Rezon!....</p>
                  <p>
                     <lb/>JUPÂN DUMITRACHE: În sfârșit, se isprăvește comèdia. Ne sculăm să plecăm; coate-goale se scoală și dumnealui. Plecăm noi, pleacă și dumnealui după noi. Eu îl vedeam cu coada ochiului; dar nu vream să le spui cocoanelor, ca să nu le rușinez. Știi cum e Veta mea,... rușinoasă.</p>
                  <p>IPINGESCU: Mie-mi spui? n-o știu eu?... Ei?</p>
                  <p>JUPÂN DUMITRACHE: Ei! Apucăm pe la Sfântul Ionică ca să ieșim pe Podul-de-pământ, - papugiul cât colea după noi; ieșim în dosul Agiei<ref target="https://ro.wikisource.org/wiki/O_noapte_furtunoasă#cite_note-4">
                        <hi rend="color(#0b0080)">[4]</hi>
                     </ref>, - coate-goale după noi; ajungem la Sfântul Ilie în Gorgani, - moftangiul după noi; mergem pe la Mihai-Vodă ca să apucăm spre Stabilament, - mațe-fripte după noi... Eu trăgeam cu coada ochiului... fierbeam în mine, dar nu vream să spui cocoanelor...</p>
                  <p>IPINGESCU: Rezon! ca să nu le rușinezi.</p>
                  <p>JUPÂN DUMITRACHE: Știi cum e Veta mea...</p>
                  <p>IPINGESCU: Rușinoasă, mie-mi spui?</p>
                  <p>JUPÂN DUMITRACHE: Când apucăm de la Stabilament în sus, mă uit înapoi cu coada ochiului și nu mai văd pe coate-goale. Mai mergem ce mai mergem, mă uit iar... mă iertase bagabontul.</p>
                  <p>IPINGESCU: Jupân Dumitrache, adică să am pardon de impresie, eu gândesc că numa' ți-ai făcut spaimă degeaba. Poate că omul o fi șezând prin partea locului, pe Dealul Spirii. Ei! a venit și el la grădină ca și dumneavoastră, a stat și el până la isprăvitul comediei, și s-a nemerit să apucați tot pe-un drum ca să vă înturnați la domiciliu. El a rămas la al lui și dumneavoastră ați mers înainte.</p>
                  <p>JUPÂN DUMITRACHE: Așa am crezut și eu întâi, dar stai să vezi!... A trecut după aia o săptămână la mijloc. Îmi ca și uitasem eu de istoria bagabondului; gândeam și eu: poate c-o fi stând coate-goale prin partea locului, - bunioară vorba dumitale. Așa, zice cumnată-mea ieri: "Nene, hai deseară la «Iunion» la Ionescu!" Cum auzii eu de "Iunion", mă făcui verde la față. "Ce să mai căutăm la comediile alea nemțești<ref target="https://ro.wikisource.org/wiki/O_noapte_furtunoasă#cite_note-5">
                        <hi rend="color(#0b0080)">[5]</hi>
                     </ref>, niște mofturi; dăm parale și nu înțelegem nimica; mai bine punem banii în buzunarul ălălalt și zicem că ne-am dus." - "'Aide, nene, zău! parol! să n-ai parte de mine și de Veta!" Ei! când am auzit așa vorbă mare, n-am putut pentru ca s-o tratez cu refuz.</p>
                  <p>IPINGESCU: Rezon!</p>
                  <p>JUPÂN DUMITRACHE: Ei! haide!... dar unde mă gândeam eu că o să mi se întâmple un așa ceva. Ne ducem. Ședem la o masă mai la o parte; ședem cât ședem, și începe comedia. Nu știu cum mă-ntorc cu ochii înapoi, și pe cine gândești că văz la masa de la spate?...</p>
                  <p>IPINGESCU: Pe bagabontul...</p>
                  <p>JUPÂN DUMITRACHE: Pe coate-goale, domnule, pe moftangiul, pe mațe-fripte, domnule! Fir-ai al dracului de pungaș!... Bagabontul, nene, cu sticlele-n ochi, cu giubenul în cap și cu basmaua iac-așa scoasă. Cum m-a văzut, - că trebuie să fi fost schimbat la față, cum sunt eu când mă necăjesc (<hi rend="italic">își mângâie favoritele</hi>) - cum m-a văzut, a sfeclit-o... A întorsc capu-ncolo și a început să bea din țigară știi așa, niznai. Dar mă trăgea cu coada ochiului. Mă-ntorc eu iar la loc și mă fac că mă uit la comedii, se-ntoarce și bagabontul iar cu ochii la cocoane!... mă it iar la el, iar se-ntoarce-ncolo;... mă-ntorc iar la comedii, iar se uită la cocoane;... mă uit iar la el, iar se-ntoarce-ncolo; mă-ntorc iar comedii...</p>
                  <p>IPINGESCU: Iar se uită la cocoane...</p>
                  <p>JUPÂN DUMITRACHE: Ei! iac-așa m-a fiert fără apă toată seara...</p>
                  <p>IPINGESCU: În sfârșit?</p>
                  <p>JUPÂN DUMITRACHE: În sfârșit... plecăm; coate-goale după noi. Era să mă-ntorc în poarta "Iunionului", să-i zic numa': "Ce poftești, mă musiu?" și să-l și umflu; dar știi, am ambiț; m-am gândit: eu negustor... să mă pui în poblic cu un bagabont ca ăla, nu face...</p>
                  <p>IPINGESCU: Rezon!... Ei! pe urmă?</p>
                  <p>JUPÂN DUMITRACHE: Pe urmă s-a ținut iar gaie după mine.</p>
                  <p>IPINGESCU: Până la Stabilament...</p>
                  <p>JUPÂN DUMITRACHE: Da, până la Stabilament! S-a ținut după mine până la răscruci, știi, unde vrei s-apuci spre cazarmă. Ce ziceam eu? "Haide, drace, haide! să intri tu pe strada lui Marcu Aoleriu ori Catilina și lasă!" Aveam de gând să intru cu cocoanele în casă, să trimit repede pe Chiriac pe poarta de din dos pe maidan să-i iasă înainte, și eu să-l iau pe la spate,... să-l apucăm la mijloc pentru ca să-l întreb: "Ce poftești, mă musiu?" și să-l și umflu!... Și dacă nu-i ajungea, să-mi tai mie favuridele! (<hi rend="italic">își mângâie</hi> favoritele<hi rend="italic">)</hi>
                  </p>
                  <p>IPINGESCU: Ei! dacă nu-i ajungea, despărțirea<ref target="https://ro.wikisource.org/wiki/O_noapte_furtunoasă#cite_note-6">
                        <hi rend="color(#0b0080)">[6]</hi>
                     </ref> e aproape; să fi poftit la mine la despărțire cu lăcrămație, că-i împlineam eu cât îi mai lipsea.</p>
                  <p>JUPÂN DUMITRACHE: A avut noroc! mare noroc a avut bagabontul; a scăpat!</p>
                  <p>IPINGESCU: Iii! păcat... Cum?</p>
                  <p>JUPÂN DUMITRACHE: Când am trecut eu de răscruci cu cocoanele, și bagabontul era să intre după noi în uliță, a ieșit haita de câini de la maiorul din colț, și i-a tăiat drumul lui coate-goale. Am lăsat pe Zița acasă, m-am suit degrab cu Veta sus, am trimis pe Chiriac repede pe maidan, eu i-am ieșit înainte peste uluci tocmai pe la prăvălia lui Bursuc; dar... geaba! până să ieșim noi, fugise bagabontul!</p>
                  <p>(Se aude glasul lui Chiriac, strigând afară: "Spiridoane! Spiridoane!")</p>
                  <p>IPINGESCU: Iacătă vine Chiriac. Să n-auză.</p>
                  <p>JUPÂN DUMITRACHE: Aș! de el nu mă sfiesc. La din contra, el știe toată istoria, i-am spus-o de la început... Atâta om de încredere am... Băiat bun!... ține la onoarea mea de familist. Dacă nu l-aș fi avut pe el, mi-ar fi mers treaba greu. Eu, știi, cu negustoria, mai mergi colo, mai du-te dincolo, mă rog, ca omul cu daraveri, toată ziua trebuie să lipsesc de-acasă. Pe de altă parte, ce să-ți spui! am ambiț, țiu când e vorba la o adică la onoarea mea de familist. De! când lipsesc eu de-acasă, cine să-mi păzească onoarea? Chiriac săracul! N-am ce zice! onorabil băiat! De-aia m-am hotărât și eu, cum m-oi vedea la un fel cu meremetul<ref target="https://ro.wikisource.org/wiki/O_noapte_furtunoasă#cite_note-7">
                        <hi rend="color(#0b0080)">[7]</hi>
                     </ref> caselor, îl fac tovarăș la parte și-l și însor!</p>
                  <p>IPINGESCU: Da'... coana Veta ce zice?</p>
                  <p>JUPÂN DUMITRACHE: Consoarta mea?... Ce să zică?... De! ca muierea... mai ursuză. Am cam băgat eu de seamă că nu-l prea are ea la ochi buni pe Chiriac; dar - știi cum m-a făcut Dumnezeu pe mine, nu-i trec muierii nici atitica din al meu, - i-am zis pe șleau: "Nevastă, e băiat onorabil și credincios; n-ai ce-i face: ce-i al omului e al omului!"</p>
                  <p>IPINGESCU: Rezon!</p>
               </div>
               <div type="div3" rend="P21">
                  <head>Scena II</head>
                  <p rend="justify">ACEIAȘI - CHIRIAC</p>
                  <p>CHIRIAC (intrând prin fund): Jupâne, trebuie să facem mandat de arestare pentru Tache pantofarul de la Sf. Lefteri; nu vrea să iasă mâine la izirciț cu nici un preț.</p>
                  <p>JUPÂN DUMITRACHE: Dar pentru ce nu vrea?</p>
                  <p>CHIRIAC: Zice că-i bolnav. Am trimis gornistul de trei ori la el cu biletul, și l-a primit cu refuz. Zice mă-sa că nu poate umbla, că de-abia s-a sculat după lingoare.</p>
                  <p>IPINGESCU: Să dea certificat medical.</p>
                  <p>CHIRIAC: M-am dus eu la el chiar în persoană; zic: pe ce bază nu vrei să vii mâine la ezirciț, domnule? zice: sunt bolnav, domnule sergent, zice, de-abia mă țiu pe picioare, nu pot să merg nici pân' la prăvălie, zice; zic: nu cunosc la un așa rezon fără motiv; zice: aduc martori, domnule sergent, că am zăcut o lună de zile, zice, întreabă și pe popa Zăbavă de la Sfântul Lefterie, zice, alaltăieri m-a grijit, m-a spovedit; zic: n-am eu de-a face cu popa Zăbavă, nu-l am pe listă, zic, eu pe dumneata te am pe listă; să te prezanți mâini la companie. - Acu, trebuie să-i dăm mandat, pentru ca să-l iau mâine dimineață.</p>
                  <p>JUPÂN DUMITRACHE: Să-i dăm, să-l iei! Ala-i de-al ciocoilor<ref target="https://ro.wikisource.org/wiki/O_noapte_furtunoasă#cite_note-8">
                        <hi rend="color(#0b0080)">[8]</hi>
                     </ref>, îl știu eu; cât a umblat dânsul fel și chip să scape de gardă...</p>
                  <p>IPINGESCU: Și eu îl am însemnat pe musiu Tache la catastiful meu; e finul lui Popa Tache.</p>
                  <p>JUPÂN DUMITRACHE: Ei! vezi!</p>
                  <p>CHIRIAC: Lasă-l că nu se sfințește el cu mine, jupâne, îl pocăiesc eu... Ei! după aia pe nea Ghiță Țircădău nu l-a putut găsi gornistul deloc. A fost la el și ieri și astăzi cu biletul; cică n-a dat pe-acasă de trei zile!</p>
                  <p>JUPÂN DUMITRACHE: Pricopsitul de cumnatu-meu, n-aș fi mai avut parte de el! Cine știe în ce cârciumă s-a-nfundat!...</p>
                  <p>IPINGESCU: L-am văzut eu azi dimineață, trece pe la despărțire.</p>
                  <p>CHIRIAC: Mă duc să-i trimeț gornistul cu biletul pentru mâine. (<hi rend="italic">iese repede</hi>)</p>
                  <p>IPINGESCU: Era afumat rău nenea Ghiță.</p>
                  <p>JUPÂN DUMITRACHE: Ei! bravos! asta e una la mână. Om stricat, domnule! Păi de ce am dezvorțat-o pe Zița de el, gândești? Nu mai putea trăi cu mitocanul, domnule...</p>
                  <p>IPINGESCU: Rezon!</p>
                  <p>JUPÂN DUMITRACHE: Fată frumoasă, modistă și învățată și trei ani la pansion, să-și mănânce ea tinerețele cu un ăla... Tot gândeam la început, că de! e tânăr, o să-i treacă mai încolo, o să-și vie la pocăință. Aș, ți-ai găsit! Țircădău și om de treabă! Eu, ca ăla, cumnat mai mare, cum am zice ca și un frate, tot i dam povețe fetii să mai rabde, să nu strice casa. Cu azi, cu mâine, a răbdat biata fată - biată să nu fie! - a răbdat cât a răbdat, până m-am pomenit într-o zi că vine țipând la mine, pe cum că: "Nene, moartă, tăiată, nu mai stau cu mitocanul, scapă-mă de pastramagiul! să știu de bine că mă duc la mănăstire, pâine și sare nu mai mănânc cu el!" Ei! dacă am văzut ș-am văzut, zic: "Lasă, Zițo, zic, îți găsești tu norocul, n-a intrat zilele-n sac! acu e vremea ta! Lac să fie, că broaște destul!" - ș-am și dezvorțat-o. Apoi nu mai era de suferit așa trai. N-o mai maltrata, domnule, măcar cu o vorbă bună. Mă rog, o dată ce nu e bărbatul levent, ce fel de casă să mai fie ș-aia?</p>
                  <p>IPINGESCU: Mie-mi spui? Nu i-am încheiat eu procestul-verbal atuncea noaptea, când a tratat-o cu insulte și cu bătaie?</p>
                  <p>(Chiriac reintră)</p>
                  <p>JUPÂN DUMITRACHE: Apoi de ! n-a avut dreptul muierea să-l? Om fără ambiț, domnule, nu ținea la onoarea lui de familist! Un mitocan, mă rog; zice că-i negustor, alege-s-ar praful!</p>
                  <p>CHIRIAC: Jupâne, da' deseară că ești de rond... mergi?</p>
                  <p>JUPÂN DUMITRACHE: Mai e vorbă? cum să nu merg? De ce m-am îmbrăcat? nu vezi?</p>
                  <p>CHIRIAC: Jupâne, da' face toate posturile? nu-i așa? Nu sunt multe... până pe două după douăspce le isprăvești.</p>
                  <p>JUPÂN DUMITRACHE: Așa, cam pe la două după douăspce, ca totdeauna... Chiriac băiete (<hi rend="italic">îl</hi> trage la o parte<hi rend="italic">) ia vezi tu... mă știi că am ambiț, când e vorba la o</hi> adică, țiu la...</p>
                  <p>CHIRIAC: Lasă, jupâne, că doar nu mă cunoști de ieri de-alaltăieri.</p>
               </div>
               <div type="div3" rend="P21">
                  <head>Scena III</head>
                  <p rend="justify">ACEIAȘI - SPIRIDON (aducând o gazetă)</p>
                  <p>JUPÂN DUMITRACHE (lui Spiridon): Dar mai mult nu puteai să șezi, mă?</p>
                  <p>SPIRIDON: Vezi că era mulți muștirii, jupâne, până să-mi dea madama gazeta.</p>
                  <p>(Ipingescu ia gazeta)</p>
                  <p>JUPÂN DUMITRACHE: Mă Spiridoane, fii băiat de treabă, mă, că iau pe sfântul Niculae din cui; știi că i-am pus sfârcul nou de ibrișim să nu-i fac saftea pe spinarea ta!</p>
                  <p>SPIRIDON: Da' de ce, jupâne?</p>
                  <p>JUPÂN DUMITRACHE: Atâta-ți spui eu ție: 'aida! du-te iute și cere cocoanii să-mi dea sabia și cintironul. (<hi rend="italic">Spiridon pleacă.</hi>) Chiriac băiete, (<hi rend="italic">îl ia la o</hi> parte<hi rend="italic">) ia vezi, știi că am ambiț, țiu când e la o adică...</hi>
                  </p>
                  <p>CHIRIAC: Lasă, jupâne, mă știi că consimț la onoarea dumitale de familist.</p>
                  <p>JUPÂN DUMITRACHE: Ei! ia vezi...</p>
                  <p>CHIRIAC: N-ai grije, jupâne... Eu mă duc să închiz cantorul și magazia. (<hi rend="italic">cătră</hi> Ipingescu, care, de când a adus Spiridon gazeta, a sorbit-o cu ochii pe toate fețele.<hi rend="italic">) Bonsoar, nene Nae.</hi>
                  </p>
                  <p>IPINGESCU: Salutare, onorabile!</p>
                  <p>(Chiriac iese, prin fund, după ce a schimbat gesturi de înțelegere, despre onoarea de familist, cu jupân Dumitrache.)</p>
                  <p>SPIRIDON (vine din dreapta cu sabia și cintironul): Iaca, na, jupâne, poftim.</p>
                  <p>JUPÂN DUMITRACHE: Ce făcea cocoana, mă?</p>
                  <p>SPIRIDON: Cosea galoanele la mondirul lui nea Chiriac.</p>
                  <p>JUPÂN DUMITRACHE: Ce a zis?</p>
                  <p>SPIRIDON: Zicea că să vii mai devreme la noapte, că-i e urât singură-n casă.</p>
                  <p>JUPÂN DUMITRACHE: Uită mă! Ce ți-e cu muierea fricoasă! (<hi rend="italic">strajnic</hi>) Da' Chiriac nu-i aicea?</p>
                  <p>SPIRIDON: Jupâne, nea Chiriac mi-a zic să-nchidem mai degrabă, că ai să pleci de rond.</p>
                  <p>JUPÂN DUMITRACHE: Du-t' de ado cheile și le du lui Chiriac jos. (<hi rend="italic">Spiridon iese.</hi>) Nene Nae, auziși cum îmi poartă Chiriac de grija rondului? Ei! i-e tot frică să nu uit reglementul. Are ambiț băiatul, ca să fie compania noastră cea mai abitir din toate. Gândești dumneata că mai primeam eu să fiu căpitan dacă nu-l alegea pe el sergent? Știi cum a regulat compania? E prima domnule, poci să zic...</p>
                  <p>IPINGESCU: Bravos!</p>
                  <p>JUPÂN DUMITRACHE: Face să-i dea și dicorație!</p>
                  <p>IPINGESCU: Să-i dea! de ce să nu-i dea? Și el e d-ai noștri, băiat din popor...</p>
                  <p>JUPÂN DUMITRACHE: Firește, dicorățiile nu sunt făcute tot din sudoarea poporului?</p>
                  <p>IPINGESCU: Rezon!</p>
                  <p>SPIRIDON (venind din fund): S-a închis, jupâne; acuma eu... mă duc să mă culc?</p>
                  <p>JUPÂN DUMITRACHE: Da, dar tutun și cărticică ți-ai luat? Chibrituri ai?</p>
                  <p>SPIRIDON: Ce tutun, jupâne?</p>
                  <p>JUPÂN DUMITRACHE: Te face că nu înțelegi, ai? Nu știi ce tutun? Eu n-am aflat că tragi țigară? Aoleo, Spiridoane, nu te-oi prinde odată!... Săracul sf. Niculae! i știi tu păpara lui...</p>
                  <p>SPIRIDON: Zău, jupâne.</p>
                  <p>JUPÂN DUMITRACHE: Haida pleacă. (<hi rend="italic">Spiridon pleacă.</hi>) Mă! spune lui nen-tu Chiriac să nu uite de ce ne-a fost vorba... să fie cu ochii-n patru.</p>
                  <p>SPIRIDON (ieșind): Bine, jupâne.</p>
               </div>
               <div type="div3" rend="P21">
                  <head>Scena IV</head>
                  <p rend="justify">IPINGESCU, JUPÂN DUMITRACHE</p>
                  <p>JUPÂN DUMITRACHE (șezând pe scaun): Hei! ia să vedem acu ce mai zice politica. Citiși ceva?</p>
                  <p>IPINGESCU: Bravos ziar, domnule! Ăsta știu că combate bine.</p>
                  <p>JUPÂN DUMITRACHE: Apoi nu-i zice lui degeaba "Vocea Patriotului Naționale"!...</p>
                  <p>IPINGESCU (citește greoi și fără interpunctație): "București 15/27 răpciune<ref target="https://ro.wikisource.org/wiki/O_noapte_furtunoasă#cite_note-9">
                        <hi rend="color(#0b0080)">[9]</hi>
                     </ref>. - Amicul și colaboratorele nostru R. Vent. ..., un june scriitor democrat, a cărui asinuitate o cunoaște demult publicul cititor, ne trimite următoarea prefațiune a unui nou op al său. I dăm astăzi locul de onoare, recomandând cu căldură poporului suveran scrierea amicului nostru. <hi rend="italic">Republica și Reacțiunea</hi> sau <hi rend="italic">Venitorele și Trecutul.</hi> – Prefațiune. - Democrațiunea romană, sau mai bine zis ținta Democrațiunii romane este de a persuada pe cetățeni, că nimeni nu trebuie a mânca<ref target="https://ro.wikisource.org/wiki/O_noapte_furtunoasă#cite_note-10">
                        <hi rend="color(#0b0080)">[10]</hi>
                     </ref> de la datoriile ce ne impun solemnaminte pactul nostru fundamentale, sfânta Constituțiune..."</p>
                  <p>JUPÂN DUMITRACHE (mulțumit): Ei, bravos! Aici a adus-o bine.</p>
                  <p>IPINGESCU (căutând șirul unde a rămas): "... A manca... sfânta Constituțiune..."</p>
                  <p>JUPÂN DUMITRACHE (cam nedomirit): Adică, cum s-o mănânce?</p>
                  <p>IPINGESCU: Stai să vei... că spune el... "Sfânta Constituțiune, și mai ales cei din masa poporului..."</p>
                  <p>JUPÂN DUMITRACHE (nedumirit): E scris adânc.</p>
                  <p>IPINGESCU: Ba nu-i adânc deloc. Nu pricepi? Vezi cum vine vorba lui: să nu mai mănânce nimeni din sudoarea bunioară a unuia ca mine și ca dumneata, care suntem din popor; adică să șază numai poporul la masă, că el e stăpân.</p>
                  <p>JUPÂN DUMITRACHE (lămurit): Ei! așa mai vii de-acasă. Bravos! Zi-i nainte.</p>
                  <p>IPINGESCU: Stai să vezi: acuma vine un ce și mai tare.</p>
                  <p>JUPÂN DUMITRACHE: Ei!?</p>
                  <p>IPINGESCU (urmând citirea): "... A manca poporul mai ales, este o greșală neiertată, ba putem zice chiar o crimă..."</p>
                  <p>JUPÂN DUMITRACHE (cu deplină aprobare): Știi că și aici lovește bine! Da! cine mănâncă poporul să meargă la cremenal!</p>
                  <p>IPINGESCU (bătând cu mâna-n gazetă): Apoi de ce scrie el, sireacul!</p>
                  <p>JUPÂN DUMITRACHE: Dă-i nainte, că-mi place.</p>
                  <p>IPINGESCU: "... Ba putem zice chiar o crimă. (<hi rend="italic">schimbând tonul și mai grav.</hi>) Nu! Orice s-ar zice și orice s-ar face, cu toate zbieretele reacțiunii, ce se zvârcolește sub disprețul strivitor al opiniunii publice; cu toate urletele acelora ce cu nerușinare se intitulează sistematici opozanți..."</p>
                  <p>JUPÂN DUMITRACHE (care la fiece accent al lui Ipingescu a dat mereu din cap în semn de aprobare, îl întrerupe cu entuziasm): Hahahaha! i-a-nfundat!</p>
                  <p>IPINGESCU (urmând cu tărie): "... Nu! în van! noi am spus-o și o mai spune: situațiunea Romaniei nu se va putea chiarifica; ceva mai mult, nu vom putea intra pe calea viritabilelui progres, până ce nu vom avea un <hi rend="italic">sufragiu</hi>universale..." (<hi rend="italic">amândoi rămân foarte încurcați.</hi>)</p>
                  <p>JUPÂN DUMITRACHE: Adicătele, cum vine vorba asta?</p>
                  <p>IPINGESCU (după adâncă reflecție): A! înțeleg! bate în ciocoi, unde mănâncă sudoarea poporului suveran... știi: masă... sufragiu<ref target="https://ro.wikisource.org/wiki/O_noapte_furtunoasă#cite_note-11">
                        <hi rend="color(#0b0080)">[11]</hi>
                     </ref>...</p>
                  <p>JUPÂN DUMITRACHE: Ei! acu înțeleg eu unde bate vorba lui! Ei! bravos! bine vorbește...</p>
                  <p>IPINGESCU: Ăsta combate, domnule, nu ți-am spus eu!</p>
                  <p>JUPÂN DUMITRACHE: Apoi, nu-i zice lui degeaba "Vocea Patriotului Naționale"!</p>
                  <p>IPINGESCU: "... Până ce nu vom avea un <hi rend="italic">sufragiu</hi> universal. Am zis și subsemnez! R. Vent... studinte în drept și publicist."</p>
                  <p>(Când încă nu sfârșește bine Ipingescu de citit, se aude afară, în stradă, ceartă mare.)</p>
                  <p>UN GLAS DE BĂRBAT (de afară): Lasă, cocoană! Poate că să mor și să nu ți-o fac!</p>
                  <p>GLASUL ZIȚII (de afară): Mitocane! pastramagiule! la polițiune! (<hi rend="italic">amândouă glasurile vorbesc</hi> deodată.<hi rend="italic">) Nene Dumitrache!</hi> (Jupân Dumitrache și Nae Ipingescu rămân uimiți.)</p>
                  <p>JUPÂN DUMITRACHE (ascultând): Săi, nene Nae!</p>
                  <p>IPINGESCU: Urgent! (<hi rend="italic">strânge repede gazeta și scoate fluierul de la cheotoarea</hi> mondirului. Amândoi ies fuga prin fund, Ipingescu șuierând signalul de alarmă.<hi rend="italic">)</hi>
                  </p>
               </div>
               <div type="div3" rend="P21">
                  <head>Scena V</head>
                  <p>SPIRIDON (singur, intră din dreapta făcându-și o țigară): Măă! al dracului rumân și jupânul nostru! Bine l-a botezat cine l-a botezat "Titircă Inimă-Rea". Ce are el cu mine? Zău! Biata cocoană și cu nea Chiriac! Cu ei mai am noroc, ei mai mă scapă de afurisitul, că despre partea lui jupân Titircă Inimă-Rea, halal să fie de oasele mele! m-ar cotonogi. Ieri săptămâna, când s-a întors de la grădină cu cocoanele, m-a găsit deștept: "Bravos, musiu Spiridoane! zice, nu te-ai culcat pân-acuma; mâine dimineață jupânul săracul să deschiză prăvălia; ai stat pân-acuma să bei la tutun, 'ai? - Nu jupâne, zic, da' dacă nu mi-e somn. -Nu ți-i somn, 'ai? stai că-ți fac eu ție poftă de culcat!"... Bietul nea Chiriac m-a scăpat, că luase pe sfântul Niculae din cui... Ieri seară m-a găsit dormind: "Bravos, musiu Spiridoane! zice; dormi, ce-ți mai pasă! tutun ai tras destul, acum te-ai pus să tragi la aghioase; trai, neneaco, cu banii băbachii! - Nu, jupâne, da' dacă mi-a fost somn, zic. - Somn, 'ai? Te trage traiul îl bun la somn! (Auzi, cu sfântul Niculae trai bun, căde-i-ar bunul pe inimă lui jupânul!) Tragi la somn? Stai că am eu leac să-ți tai de piroteală." Și mi-a și pus mâna-n păr. Dacă nu era cocoana să sară pentru mine tocmai la apropot, mă rupea, că nu-ș' ce-avea, era turbat rău de tot (<hi rend="italic">s-aude zgomot</hi>). Auliu! Vine! (<hi rend="italic">stinge</hi> repede țigara cu degetele și o bagă în buzunar.<hi rend="italic">)</hi>
                  </p>
               </div>
               <div type="div3" rend="P21">
                  <head>Scena VI</head>
                  <p rend="justify">SPIRIDON, ZIȚA (intră agitată)</p>
                  <p>ZIȚA: Auzi mizerabilul! să se-ntinză până-ntr-atâta ca să-mi facă un afront.</p>
                  <p>SPIRIDON: Dumneata ești, cocoană Zițo? Bine că veniși. Eu n-am putut să viu. Mi-era frică să nu mă spuie nea Chiriac lui jupânul, că am umblat noaptea pe drum...</p>
                  <p>ZIȚA (repede): Ei! L-ai găsit? I-ai vorbit? I-ai dat? I-ai spus?</p>
                  <p>SPIRIDON: Da, cocoană.</p>
                  <p>ZIȚA: Ce-a zis?</p>
                  <p>SPIRIDON: "Mersi!"</p>
                  <p>ZIȚA: Și tu ce i-ai spus?</p>
                  <p>SPIRIDON: "Pentru puțin."</p>
                  <p>ZIȚA: Nu i-ai spus cum ți-am zis eu?</p>
                  <p>SPIRIDON: Ba da, l-am luat să-i arăt casa.</p>
                  <p>ZIȚA: Nu mai trebuia să-i arăți nimic, că-i scrisesem eu în bilet unde să vie.</p>
                  <p>SPIRIDON: Așa mi-a zis, să-i arăt casa, ca să meargă la sigur... Dar când să ies de pă maidan cu dumnealui, tocmai trecea jupânul de la vale; am lăsat pe persoana în chestiune să m-aștepte pe maidan și eu am sărit peste uluci prin fundul curții, că mi-era frică să nu dea jupânul cu ochii de mine, ori să vie acasă și să nu mă găsească.</p>
                  <p>ZIȚA: Prostule! Nu știi că nenea e de rond la noapte? Nu mai dă pe-acasă până la ziuă.</p>
                  <p>SPIRIDON: Dar dacă mă găsea pe uliță, plăteai dumneata pielea mea?</p>
                  <p>ZIȚA: Ei! Și zi persoana în chestiune așteaptă pe maidan?</p>
                  <p>SPIRIDON: Da, și mi-a dat și biletul ăsta ca să ți-l aduc.</p>
                  <p>ZIȚA (luând biletul): Și nu mi-l dai mai curând! Adu să văz. (<hi rend="italic">merge la o parte și citește.</hi>) "Angel radios! De când te-am văzut întâiași dată pentru prima oară, mi-am pierdut uzul rațiunii... (<hi rend="italic">își comprimă palpitațiile.</hi>) Te iubesc la nemurire, <hi rend="italic">Je vous aime et vous adore: que prétendez-vous encore</hi>?<ref target="https://ro.wikisource.org/wiki/O_noapte_furtunoasă#cite_note-12">
                        <hi rend="color(#0b0080)">[12]</hi>
                     </ref> Inima-mi palpită de amoare. Sunt într-o pozițiune pitorească și mizericordioasă<ref target="https://ro.wikisource.org/wiki/O_noapte_furtunoasă#cite_note-13">
                        <hi rend="color(#0b0080)">[13]</hi>
                     </ref> și sufăr peste poate. O da! Tu ești aurora sublimă, care deschide bolta azurie într-o adorațiune poetică infinită de suspine misterioase, pline de reverie și inspirațiune, care m-a făcut pentru ca să-ti fac aci anexata poezie:</p>
                  <p>"Ești un crin plin de candoare, ești o fragilă zambilă, Ești o roză parfumată, ești o tânără lalea! Un poet nebun și tandru te adoră, ah! copilă! De a lui pozițiune turmentată fie-ți milă; Te iubesc la nemurire și îți dedic lira mea! Al tău pentru o eternitate și <hi rend="italic">per toujours</hi>
                     <ref target="https://ro.wikisource.org/wiki/O_noapte_furtunoasă#cite_note-14">
                        <hi rend="color(#0b0080)">[14]</hi>
                     </ref>
                     <hi rend="italic">.</hi>"</p>
                  <p>(Foarte aprinsă, își face vânt cu scrisoarea și se plimbă repede.): Spiridoane băiete, du-te, du-te iute; te așteaptă siguralmente... du-te... spune-i să aștepte, viu și eu după tine numaidecât, numai să vorbesc cevașilea cu țățica.</p>
                  <p>SPIRIDON: Nu pot, cocoană, să mă duc, până nu mi-o da voie ori nea Chiriac, ori cocoana.</p>
                  <p>ZIȚA: Unde-i Chiriac?</p>
                  <p>SPIRIDON: Nu știu, pân curte.</p>
                  <p>ZIȚA: Dar țața?</p>
                  <p>SPIRIDON: Lucrează dincolo. (<hi rend="italic">Zița pornește spre ușa din stânga, când ușa se</hi> deschide și Veta intră.<hi rend="italic">) Iacătă-i cocoana.</hi>
                  </p>
               </div>
               <div type="div3" rend="P21">
                  <head>Scena VII</head>
                  <p rend="justify">ACEIAȘI - VETA</p>
                  <p>VETA (intră cu lucrul în mână; coase galoanele la un mondir de sergent de gardă civică; este obosită și distrată, vorbește rar și încet): Cine-i aici? (<hi rend="italic">văzând pe Zița.</hi>) A! Tu erai? mă miram cine-i. (<hi rend="italic">trece</hi> încet să șază cu lucrul la masa din dreapta.<hi rend="italic">)</hi>
                  </p>
                  <p>ZIȚA: Eu, țățico; te rog lasă pe Spiridon să se ducă pân' la mine acasă, ca să-mi aducă mantelul; bate vântul și mi-e frică să nu răcesc când m-o întoarce... (<hi rend="italic">tăcere. Veta șade la dreapta și lucrează adâncită în gânduri.</hi>) Îl lași, țațo? (<hi rend="italic">se apropie de ea.</hi>)</p>
                  <p>VETA: 'Ai? Ce să las?</p>
                  <p>ZIȚA: Să lași pe Spiridon să-mi aducă ceva de acasă.</p>
                  <p>VETA: Da, îl las.</p>
                  <p>ZIȚA: Du-te, Spiridoane.</p>
                  <p>(Spiridon, după ce schimbă privire și semne cu Zița, iese.)</p>
                  <p>VETA: Dar tu, Zițo, la ce-ai venit? (<hi rend="italic">lucrează înainte.</hi>)</p>
                  <p>ZIȚA: Stai să-ți spui... Dar nu mă-ntrebi, țațo, să-ți povestesc ce am pățit cu mitocanul! Să vezi, e halima... Auzi, mizerabilul! să-ndrăznească să-mi ție drumul ca să-mi facă un atac... Stai, țațo, să-ți spui și să te crucești, nu altceva. Mai adineaori ședeam acasă. Tușica, cum știi c-a făcut-o Dumnezeu, se culcă o dată cu găinile. Eram ambetată<ref target="https://ro.wikisource.org/wiki/O_noapte_furtunoasă#cite_note-15">
                        <hi rend="color(#0b0080)">[15]</hi>
                     </ref> absolut. <hi rend="italic">Dramele Parisului</hi>
                     <ref target="https://ro.wikisource.org/wiki/O_noapte_furtunoasă#cite_note-16">
                        <hi rend="color(#0b0080)">[16]</hi>
                     </ref> câte au ieșit până acuma le-am citit de trei ori. Ce să fac? N-aveam ce citi. Zic: hai să mă duc la țața, dacă nu s-o fi culcat, să mai stăm de vorbă. Scoț ivărul de la șalon și plec. Când să trec pe maidan, mă pomenesc cu mitocaul, cu pricopsitul de Țircădău, că-mi taie drumul. "Bonsoar-bonsoar", și știi așa deodată, sanfasò:<ref target="https://ro.wikisource.org/wiki/O_noapte_furtunoasă#cite_note-17">
                        <hi rend="color(#0b0080)">[17]</hi>
                     </ref> "Hei, cocoană, zice, mai bine ți-e acuma văduvă? - Pardon, domnule, zic, n-am de-a face cu dumneta, și mai întâi când e la o adică, nu sunt văduvă, sunt liberă, trăiesc cum îmi place, cine ce are cu mine! Acu mi-e timpul: jună sunt, de nimini nu depand, și când oi vrea, îmi găsește nenea Dumitrache bărbat mai de onoarea ca dumneata. - Mi-i că t-ei căi! - Zic: pardon, domnule, nu-ți permit să te-ntinzi mai mult la un așa afront; mă-nțelegi? - zice..."</p>
                  <p>VETA (întrerupând-o scurt): Zițo... ce e când ți se bate tâmpla a dreaptă?</p>
                  <p>ZIȚA: Îți vine o bucurie.</p>
                  <p>VETA: Mie, bucurie?... nu crez.</p>
                  <p>ZIȚA: Da' de ce nu?</p>
                  <p>VETA: Dar când ți se bate a' stângă?</p>
                  <p>ZIȚA: Te-mpaci cu o persoană cu care ești certată.</p>
                  <p>VETA (ridicând capul cu mult interes): Da? (<hi rend="italic">dând din umeri.</hi>) Cu cine să mă-mpac?... Nu sunt certată cu nimeni.</p>
                  <p>ZIȚA: Așa... zic mitocanului... țațo, că era trăsnit... Am auzit că de la o vreme-ncoace într-o băutură o duce. Uf! țățico, mașer, bine că m-a scăpat Dumnezeu de traiul cu pastramagiul! Să trăiesc eu cu un mitocan! Nu era de mine; eu sunt o persoană delicată; bine că m-am văzut liberă!... Așa - să nu-mi uit vorba - zic mitocanului: "Nu-ți permit, domnule, să te naintezi la un așa afront! Da' el: "Gândești, zice, că o să te măriți, cocoană? -Asta mă-mportă pe mine, cine ce treabă are! - Să te măriți, 'ai? Cât o trăi Ghiță Țircădău, ori să te-nhăitezi cu vreunul? Săracul! Dar să știu de bine că merg cu el de gât până la Dumnezeu, tot n-ai dumneata parte de un așa ceva; încai dacă m-ai lăsat pe mine, să te duci la mănăstire, că așa te lăudai la trebunar!... -Mitocane, pastramagiul! La polițiune! Vardist! Nene Dumitrache!..." Am avut țațo, parte că a sărit nenea Dumitrache și cu Nae ipistatul! aminteri, mitocanul scosese șicul<ref target="https://ro.wikisource.org/wiki/O_noapte_furtunoasă#cite_note-18">
                        <hi rend="color(#0b0080)">[18]</hi>
                     </ref> de la baston pentru ca să mă sinucidă... Ei! Ce zici dumneata, țățico, de nasul care și l-a luat mitocanul? (<hi rend="italic">Veta nu răspunde;</hi> Zița s-apropie de ea și o observă.<hi rend="italic">) "Țațo! Ce ai? Plângi?</hi>
                  </p>
                  <p>VETA (ștergându-se la ochi): Eu? De ce să plâng? Mă doare capul, mi-e cam rău.</p>
                  <p>ZIȚA: Îți sunt ochii turburi grozav...</p>
                  <p>VETA: Nu-ș' ce am; parcă mă-ncearcă niște friguri.</p>
                  <p>ZIȚA: Nenea e de rond la noapte?</p>
                  <p>VETA: Da. (<hi rend="italic">s-apucă iar de lucru.</hi>) Tu mai stai, Zițo</p>
                  <p>ZIȚA: Nu, țațo; o să mă duc și eu să mă culc; trebuie să fie târziu.</p>
                  <p>SPIRIDON (intră și trece repede lângă Zița): Cocoană! (<hi rend="italic">încet.</hi>) Până acu am așteptat degeaba. L-am căutat peste tot, și pe maidan, și pe uliță, nu e nicăieri.</p>
                  <p>ZIȚA (încet): Biletul, zici că i l-ai dat.</p>
                  <p>SPIRIDON: Nu știi? I l-am dat de când m-am dus la tutungerie, când m-a trimes jupânul. (<hi rend="italic">iese în dreapta</hi>)</p>
                  <p>ZIȚA: Bine. (<hi rend="italic">cătră Veta.</hi>) Ei! țațo, eu mă duc, bonsoar, alevoa. Culcă-te și matale, nu mai lucra dacă ți-e rău.</p>
                  <p>VETA: Lasă să-mi fie rău. (<hi rend="italic">râzând silit.</hi>) Mai bine ar fi să mor.</p>
                  <p>ZIȚA: Vai de mine! Ce vorbă-i asta? Ce, ți-e rău de tot? Să trimitem să caute pe nenea.</p>
                  <p>VETA: Aș! Ești nebună! Nu vezi că glumesc. Mă doare capul; nu ți-am spus? Am lucrat mult la lumânare. (<hi rend="italic">are un fior.</hi>) M-a tras și fereastra... Cum m-oi culca, îmi trece.</p>
                  <p>ZIȚA: Atunci, alevoa, bonsoir, țațo. (<hi rend="italic">pleacă și se întoarce.</hi>) A! să nu uit; mâine ne vedem, știi că-i sărbătoare. Să ne legăm de nenea să ne ducă la "Iunion".</p>
                  <p>VETA (repede): La "Iunion"? Nu Zițo, nu mai merg la "Iunion".</p>
                  <p>ZIȚA: Da' de ce?</p>
                  <p>VETA: Pentru că... pentru că nu-mi face nici o plăcere acolo, nu-nțeleg comediile alea... Ei! Ce să-ți spui! Nu voi.</p>
                  <p>ZIȚA: Ei, Doamne! Țato, parol, știi că ești curioasă! Ce, pentru comediile alea mergem noi? Mergem să mai vedem și noi lumea. Ce, adică toți câți merg acolo înțeleg ceva, gândești? Merg numai așa de un capriț, de un pamplezir; de ce să nu mergem și noi?</p>
                  <p>VETA: De ce, de ne-ce, nu voi să merg.</p>
                  <p>ZIȚA: 'Aide, zău, țațo; i zic eu lui nenea,... vrei?</p>
                  <p>VETA: Nu voi, ți-am spus o dată, și nici dumnealui nu mai vrea să meargă; mi-a spus de azi dimineață: degeaba-i zici.</p>
                  <p>ZIȚA: Zău! Țățico, parol! Să mă-ngropi!</p>
                  <p>VETA: Nu merg, Zițo, nu. Mă știi tu; când zic o vorbă e vorbă.</p>
                  <p>ZIȚA: Zi, nu vrei să mergi, țațo?</p>
                  <p>VETA: Nu.</p>
                  <p>ZIȚA (obidindu-se treptat): Nu?</p>
                  <p>VETA: Nu.</p>
                  <p>ZIȚA (podidind-o plânsul): Fir-ar a dracului de viață ș-afurisită! Că m-a făcut mama fără noroc! (<hi rend="italic">pleacă.</hi>) N-am avut parte și eu pe lume măcar de o compătimire! (<hi rend="italic">iese, plângând și</hi> trântind ușa, prin fund. - Spiridon intră din dreapta.<hi rend="italic">)</hi>
                  </p>
               </div>
               <div type="div3" rend="P21">
                  <head>Scena VIII</head>
                  <p rend="justify">SPIRIDON, VETA</p>
                  <p>VETA (lasă mondirul din mână): Spiridoane băiete, tu de ce mai stai? Mai ai vreo treabă?</p>
                  <p>SPIRIDON: Nu, cocoană.</p>
                  <p>VETA: Apoi, dut-t' te culcă, ce mai aștepți? - Domnul Chiriac unde este?</p>
                  <p>SPIRIDON: E jos pân curte; adineaori șede pe lavița de la poartă. Dar... nu știu ce o fi având nea Chiriac, cocoană... parcă nu-i sunt toți boii acasă...</p>
                  <p>VETA: Cine știe ce-o fi având și dumnealui.</p>
                  <p>SPIRIDON: E necăjit foc; un ceas s-a tot plimbat pe jos; când am trecut pân curte, umbla de colo până colo, parcă vorbea singur și se bătea cu pumnii-n piept...</p>
                  <p>VETA: O fi supărat, cine știe!... Spune-i să-nchiză poarta. Galoanele i le-am cusut; uite mondirul, să i-l duci.</p>
                  <p>SPIRIDON: Bine, cocoană. (<hi rend="italic">vrea să plece cu mondirul.</hi>)</p>
                  <p>VETA: Pe urmă, să-i spui... nu; pe urmă, să te duci să te culci, nu mai ai ce căuta p-aci. Să nu vie dumnealui să te găsească deștept, că iar o pați.</p>
                  <p>SPIRIDON (aparte): Ei, că parcă dacă m-o găsi dormind nu-i tot un drac!</p>
                  <p>VETA: 'Aide, du-te.</p>
                  <p>SPIRIDON: Mă duc; noapte bună, cocoană.</p>
                  <p>VETA: Noapte bună, Spiridoane. (<hi rend="italic">Spiridon iese.</hi>) Noapte bună!... Săracul Spiridon! Nu știe el ce-i pe sufletul meu, nu știe el cum râde de mine! Eu și noapte bună!... (<hi rend="italic">merge încet la fereastra din dreapta ușii din fund,</hi> se uită în curte, apoi se-ntoarce tot adâncită în gânduri.<hi rend="italic">) Ei! Iacă nu</hi> vrea omul, nu vrea! Dragoste cu sila nu se poate. - Nu-i mai place, nu mai vrea!... Bine! N-o să mor nici eu!... De unde știi? Poate mai bine că s-a întâmplat așa... A! De ce mai dă Dumnezeu omului fericire, dacă e să i-o ia înapoi!? De ce nu moare omul când e fericit!? De ce am mai trăit eu s-ajung la așa ceva!?... (<hi rend="italic">plânge; se aude zgomot.</hi>) Vine! (<hi rend="italic">se șterge la </hi>
                     <hi rend="italic">ochi</hi> repede și vrea să plece.<hi rend="italic">) Nu! Nu mai voi să fiu proastă: dragoste cu sila</hi> nu se poate! (<hi rend="italic">pornește să iasă spre stânga, când intră Chiriac, care rămâne</hi> un moment la ușă. Veta stă locului. Tăcere.<hi rend="italic">)</hi>
                  </p>
               </div>
               <div type="div3" rend="P21">
                  <head>Scena IX</head>
                  <p rend="justify">CHIRIAC, VETA, apoi de afară JUPÂN DUMITRACHE și IPINGESCU</p>
                  <p>CHIRIAC: Dumneata m-ai chemat?</p>
                  <p>VETA: Eu?... Nu.</p>
                  <p>CHIRIAC: Spiridon mi-a spus că...</p>
                  <p>VETA: Da... am zis lui Spiridon să-ți aducă mondirul; l-am cusut.</p>
                  <p>CHIRIAC: Mersi!</p>
                  <p>VETA: Pentru puțin.</p>
                  <p>(Pauză)</p>
                  <p>CHIRIAC: Poarta... am închis-o.</p>
                  <p>VETA: Bine. (<hi rend="italic">întoarce capul în fața scenii; e mișcată.</hi>)</p>
                  <p>CHIRIAC: Alt nimic nu mai ai să-mi poruncești?</p>
                  <p>VETA: Ce! Eu să-ți poruncesc dumitale?</p>
                  <p>CHIRIAC: Să-mi poruncești, firește; nu-mi ești stăpână?... Nu sunt slugă în casa dumitale, cu simbrie?</p>
                  <p>VETA (întorcându-se cu fața spre Chiriac): Bine, domnule Chiriac, bine; zi înainte, că n-ai zis destule.</p>
                  <p>CHIRIAC (înaintează): Ei! De ieri seara până acu cum ai petrecut? Ți-e mai bine așa?</p>
                  <p>VETA (scoborând un pas spre a se depărta de el): Da.</p>
                  <p>CHIRIAC: Îți pare bine de ce-ai făcut?</p>
                  <p>VETA: Nu mă știu să fi făcut nimic; dar nu-mi pare rău că s-a-ntâmplat așa.</p>
                  <p>(Pauză) CHIRIAC (mai apropiindu-se): Mâine seară mergi iar la "Iunion"?</p>
                  <p>VETA: Dacă o vrea dumnealui să mergem, trebuie să merg, firește.</p>
                  <p>CHIRIAC: Ca să te curtezi cu amploiatul dumitale?</p>
                  <p>VETA (tresărind și ridicând capul spre el): Domnule, te-am rugat să fii bun să nu-mi mai zici vorba asta. Dacă n-ai avut destul vreme să mă cunoști, păcat! Eu te credeam pe dumneata mai deștept.</p>
                  <p>CHIRIAC (stă la îndoială, apoi se mai apropie): Jură-te încă o dată!</p>
                  <p>VETA: Să mă mai jur - eu?... Nu m-am jurat? N-am plâns? Cu ce m-am ales? Nu mai mă jur, pentru că nu mă crezi; de plâns aș mai plânge, dar nu mai pot... Dar... în sfârșit, nu strici dumneata... eu stric... nu trebuia să-mi pui mintea cu un copil ca dumneata... D-aia zic și eu mai bine că s-a întâmplat așa. Tot trebuia să isprăvim odată... Am isprăvit...</p>
                  <p>CHIRIAC: Jură-te încă o dată și...</p>
                  <p>VETA (cu emoție din ce în ce mai nestăpânită): Ce folos! Dumneata crezi mai mult în prostiile și în bănuielile lui bărbatu-meu, decât în jurământul meu, și gândesc că trebuia să ne cunoști destul de bine și pe mine și pe dânsul. Dar... foarte bine ai făcut să nu mă crezi. Așa e. Eu sunt o femeie rea; am vrut numai să râz de dumneata. Eu te las pe dumneata ca p-o slugă "cu simbrie" să păzești casa, și târăsc pe dumnealui pe la grădini ca să curtez cu alții. Eu sunt o femeie mincinoasă; n-am simțit nimic când ți-am spus că nu știu să mai fi trăit până să nu te cunosc pe dumneata... Toate le-am făcut pentru dumneata numai din prefăcătorie... totdeauna alta ți-am spus și alta am gândit; te-am minți, te-am amăgit, am râs de dumneata atâta vreme... Acuma, bine că ți-ai deschis și dumneata în sfârșit ochii ca să vezi cine sunt. De! Ți-am făcut rău, dar... ai scăpat de mine. Lasă! Ce-a fost a trecut... Bonsoar. (<hi rend="italic">vrea să plece spre</hi> stânga.<hi rend="italic">)</hi>
                  </p>
                  <p>CHIRIAC (ieșindu-i cu un pas înainte): Te duci?</p>
                  <p>VETA: La ce să mai stau? Ce mai am eu cu dumneata?</p>
                  <p>CHIRIAC: Nu-mi mai zice "dumneata".</p>
                  <p>VETA: Cum poftești să-ți zic?</p>
                  <p>CHIRIAC: Cum mi-ai zis până ieri.</p>
                  <p>VETA: Azi e azi, ieri a trecut. (<hi rend="italic">pornește să iasă.</hi>)</p>
                  <p>CHIRIAC (tăindu-i drumul): Și nu vrei să se mai întoarcă?</p>
                  <p>VETA (scoboară un pas, depărtându-se de el la dreapta): Nu.</p>
                  <p>CHIRIAC (apropiindu-se): Veto!</p>
                  <p>VETA: Nu; lasă-mă... Ce folos câtă fericire am avut un an, dacă într-o zi mi-am plâns-o toată! Nu, nu mai voi; mai bine mi-este așa cum sunt...</p>
                  <p>CHIRIAC: Dar eu.. eu ce să fac?</p>
                  <p>VETA: Ce fac și eu... Învățul are și dezvăț, nu știi dumneata?</p>
                  <p>CHIRIAC: Dezvăț! Lesne din gură. Îi scoți rumânului ochii și după aia-i zici: "Lasă că nu e rău și fără să mai vezi... mai bine că s-a întâmplat așa! N-o să mori fără luminile ochilor!... Învățul are și dezvăț!..." Dar dacă n-oi vrea eu să mai trăiesc așa!... care va să zică să mor, 'ai?</p>
                  <p>VETA: Ei, bine ar fi să poată muri omul când vrea; dar... nu moare nimeni de asta!</p>
                  <p>CHIRIAC: Dar dacă eu oi muri? (<hi rend="italic">se repede și ia spanga de la pușcă.</hi>) Vezi dumneata șpanga asta?</p>
                  <p>VETA (se redepe la el și vrea să i-o smucească): Chiriac!</p>
                  <p>CHIRIAC (luptându-se cu ea): Fugi!... Lasă-mă!...</p>
                  <p>VETA: Nu te las! Te știu eu cine ești. Nu te las! Nu voi să ți se tragă moartea de la mine.</p>
                  <p>CHIRIAC: Lasă-mă! Lasă-mă!... (<hi rend="italic">se luptă.</hi>)</p>
                  <p>VETA (desperată): Chiriac! (<hi rend="italic">înecându-se.</hi>) Dacă vrei să te omori, omoară-mă întâi pe mine! (<hi rend="italic">se luptă din putere.</hi>) Chiriac!... Nu ți-e milă ție de mine? Toate, toate de un an și mai bine le-ai uitat într-o zi?... Chiriac!...</p>
                  <p>CHIRIAC: Tocmai pentru că nu le-am uitat, vreau mai bine să mor. Dacă nu mai este nimic între noi, spune-mi dumneata cum să mai trăiesc! Dacă mă lași, dacă nu mai mă vrei, tot mort sunt eu; mai bine, lasă-mă: adio, viață! (<hi rend="italic">se</hi>smucește.<hi rend="italic">) Lasă-mă!</hi>
                  </p>
                  <p>VETA (ținându-l strâns): Chiriac! Vrei să strig? Ești nebun?</p>
                  <p>CHIRIAC: Da! Sunt nebun, firește că sunt nebun; m-ai înnebunit dumneata; dumneata să-mi tragi păcatul! Câte gânduri și dor m-a ars pe mine, nu mă-ntrebi?</p>
                  <p>VETA: Dar tu pe mine nu mă-ntrebi?</p>
                  <p>CHIRIAC: Nu mai voi să știu de nimic, nu mai știu cine sunt! Am vrut să mă omor adineori în curte, dar ți-am văzut trecând umbra peste perdeaua de la fereastră, ș-am vrut să te mai văz o dată. Încai să mor lângă tine, cum am trăit. (<hi rend="italic">cu vorbele acestea Chiriac s-a mai </hi>
                     <hi rend="italic">domolit.</hi>)</p>
                  <p>VETA: Chiriac, ascultă. Nu mi-ai zis tu să mă jur încă o dată? Dacă m-oi jura, mă crezi?</p>
                  <p>CHIRIAC: Te crez.</p>
                  <p>VETA (repede): Dragă Chiriac, să n-am parte de ochii mei, să n-am parte de viața ta, să nu mai apuc măcar o zi fericită cu tine - na! Ce mai vrei? - Dacă știu eu ceva la sufletul meu din câte ți le-a sporit dumnealui.</p>
                  <p>CHIRIAC: De ce te-ai dus la grădină?</p>
                  <p>VETA: M-am dus numai de gura sorii-mii Ziții. Era lume multă, de n-aveam unde sta; cânta muzica; juca comedii; n-am auzit nimic, n-am văzut nimic. Toatea seara în vuietul grădinii m-am gândit numai la tine; parcă dormeam și visam ceva... Știam eu că o să mi se întâmple mie un necaz mare; mi se făcuse semn: răsturnasem de dimineață candela.. Încă dumnealui, dacă m-a văzut că mă speriu, zice: "Ei ce e dacă s-a răsturnat! Nu mai crede în prostii de-alea. Ce! Ce-o să ni se-ntâmple? Să-mi arză cherestigiria? Arză sănătoasă! Nu m-a făcut ea pe mine! Este asiguripsită... Atâta pagubă!..." Răsturnasem candela; pe urmă ochiul ăl drept mi se bătea într-una de vreo trei zile. Pe tine te lăsasem acasă ștergându-ți pușca: știi că ruginise încărcătura înăuntru și te apucaseși s-o scoți cu vergeaua. Nu puteam să-mi iau gândul de la pușcă. Mă gândeam: dacă s-o descărca, Doamne ferește! Pușca în mâna lui, ce să mă fac eu când l-oi găsi mort întins acasă!... Da' de ce nu i-am spus să bage de seamă! De ce nu l-am rugat să o lase cu gândurile toată seara. N-am văzut, zău! N-am văzut nimic, n-am auzit nimic! Mă jur pe ce vrei tu; mă crezi?</p>
                  <p>CHIRIAC (biruit cu desăvârșite): Te crez! (<hi rend="italic">aruncă departe spanga și ia pe Veta în brațe.</hi>)</p>
                  <p>VETA (strângându-l cu putere): Chiriac! (<hi rend="italic">rămân o clipă îmbrățișați în tăcere.</hi>) Chiriac, să nu mai faci ce mi-ai făcut, că mor... zău! mă omori...</p>
                  <p>CHIRIAC: Nu, nu mai fac.</p>
                  <p>VETA: Îmi făgăduiești? Te juri?</p>
                  <p>CHIRIAC: Da.</p>
                  <p>VETA: Și o să mă crezi că eu numai la tine mă gândesc?</p>
                  <p>CHIRIAC: Da.</p>
                  <p>VETA: Că numai pentru tine trăiesc?</p>
                  <p>CHIRIAC: Da.</p>
                  <p>VETA: Și n-o să-mi mai zici nici o vorbă rea?</p>
                  <p>CHIRIAC: Nu.</p>
                  <p>VETA: Și n-o să mai mă faci să plâng?</p>
                  <p>CHIRIAC: Nu! Nu! Nu! Dar mă ierți?</p>
                  <p>VETA: Dar tu pe mine mă ierți?</p>
                  <p>CHIRIAC: Eu te-am iertat de mult (<hi rend="italic">se strâng bine în brațe</hi>).</p>
                  <p>JUPÂN DUMITRACHE (de afară, sub fereastră): Chiriac! Chiriac!</p>
                  <p>(Cei îmbrățișați rămân încremeniți ascultând.)</p>
                  <p>VETA: Hii! Dumnealui...</p>
                  <p>CHIRIAC (repede, fără s-o lase din brațe, merge spre fereastră): Nu-i nimic! Trece la posturile dinspre Marmizon<ref target="https://ro.wikisource.org/wiki/O_noapte_furtunoasă#cite_note-19">
                        <hi rend="color(#0b0080)">[19]</hi>
                     </ref>... (<hi rend="italic">cătră jupân</hi> Dumitrache, pe fereastră.<hi rend="italic">) Dumneata ești, jupâne?</hi>
                  </p>
                  <p>JUPÂN DUMITRACHE (de afară): Dar ce, Chiriac puiule, nu te-ai mai culcat?</p>
                  <p>CHIRIAC: Încă nu, jupâne, acu mă culc.</p>
                  <p>JUPÂN DUMITRACHE (de afară): Somn ușor!...</p>
                  <p>IPINGESCU (asemenea): Și vise plăcute, onorabile!</p>
                  <p>JUPÂN DUMITRACHE (depărtându-se treptat): Chiriac, puiule, ia vezi de ce am vorbit, fii cu ochii-n patru, d-aproape de tot: mă știi că țiu când e la o adică...</p>
                  <p>CHIRIAC (strângând pe Veta cu putere): Lasă, jupâne, mă știi că consimț la onoarea dumitale de familist!...</p>
                  <p rend="bold">(Cortina)</p>
               </div>
            </div>
            <div type="div2" rend="P19">
               <head>Actul II</head>
               <p rend="justify">(Aceeași odaie. - O lampă cu gaz arde pe masă)</p>
               <div type="div3" rend="P21">
                  <head>Scena I</head>
                  <p rend="justify">VETA, CHIRIAC</p>
                  <p>VETA: Du-te, puiule, du-te; fii cuminte, sunt aproape de unsprezece... Cine știe? Vine fără veste!</p>
                  <p>CHIRIAC: Aș! Mai are două ceasuri bune de alergat; nu poate veni așa degrab'.</p>
                  <p>VETA: De unde știi ce se-ntâmplă? Paza bună trece primejdia rea.</p>
                  <p>CHIRIAC: N-ai grijă, dragă, când îți spui eu că nu vine; are să meargă până la Cotroceni, ce te gândești? Nu-l știi pe el că umblă agalea?...</p>
                  <p>VETA: Bine, dar aș vrea și eu să mă culc; zău, sunt obosită grozav. Știi tu că de ieri seară de când ne-am certat, până acum n-am închis ochii?</p>
                  <p>CHIRIAC: Ei! D-apoi eu i-am închis!</p>
                  <p>VETA: Tocmai d-aia; sărută-mă încă o dată și du-te și tu de te culcă. Mâine ai să ieși la ezirciț; ai uitat că trebuie să te scoli până-n ziuă?</p>
                  <p>CHIRIAC: Bine zici! Cum să uit, se poate? Mâine trebuie să mă scol la patru ceasuri. Are să vie gornistul, să mergem să luăm doi oameni din companie, ca să ridicăm pe Tache pantofarul de la Sfântul Lefterie.</p>
                  <p>VETA: Apoi mi-a spus lelița Safta, că-i bolnav de lingoare.</p>
                  <p>CHIRIAC: Ce treabă am eu cu boala lui? Ce, eu sunt bolnav? Nu mă privește pe mine. Îl am pe listă, trebuie să se prezante la ezirciț.</p>
                  <p>VETA (tresărind, ca cum ar fi auzit ceva): Ia taci! (<hi rend="italic">ascultă.</hi>) Mi s-a părut că umblă cineva pe portiță. 'Aide, Chiriac, sărută-mă și du-te.</p>
                  <p>CHIRIAC (o sărută): Mâine seară nu te mai duci la "Iunion"?</p>
                  <p>VETA: Nu, nu mai mă duc fără tine... Dar tu... nu uiți ce mi-ai făgăduit, - n-o să mă mai necăjești niciodată?</p>
                  <p>CHIRIAC: Niciodată. (<hi rend="italic">o sărută, o strânge-n brațe și pleacă.</hi>) Bonsoar. (<hi rend="italic">se</hi> mai întoarce spre a repeta jocul și iese în stânga planul din fund.<hi rend="italic">)</hi>
                  </p>
                  <p>VETA (singură, fredonează încet, coborând la masă): "Într-un moment de fericire, Stelele s-au umplut de dor Și, printr-o perlă de iubire, Mi-au revărsat raze lor."</p>
                  <p>(<hi rend="italic">fredonează din ce în ce mai încet.</hi>) Trebuie să fie trecute de unsprezece... Să mă culc... Ce obosită sunt! Nu mai pot... (<hi rend="italic">șade lângă masă,</hi> deschide albumul și dă de portretul lui Chiriac.<hi rend="italic">) Ah! Ah! Chiriac! (</hi>fredonează întâia strofă din "Portretul" de d. G. Sion.<hi rend="italic">)</hi>
                  </p>
                  <p>"Când ore de-ntristare vor turbura vreodată Frumoasa-ți inimioară, tu vei portretul meu, Și crede că eu sufer cu tine deodată, Și c-amândoi atuncea compătimim mereu."</p>
                  <p>(Urmează mai încet; micșorează lumina lămpii de tot și începe a se pregăti de culcare. - Ușa din fund se deschide încet în vremea asta, și se arată Rică Venturiano; odaia este foarte slab luminată de flacăra închisă a lămpii.): </p>
               </div>
               <div type="div3" rend="P21">
                  <head>Scena II</head>
                  <p rend="justify">VETA și RICĂ VENTURIANO, apoi JUPÂN DUMITRACHE și IPINGESCU de afară</p>
                  <p>RICĂ (intră, se oprește pe prag, vede pe Veta în spate, răsuflă din adânc, pune mâna la inimă și înaintează în vârful degetelor până la spatele scaunului ei; cade în genunchi și începe cu putere): Angel radios!</p>
                  <p>VETA (dă un țipăt, se scoală și fuge în partea ceailaltă a scenii făcându-și cruce și scuipându-și în sân): A!</p>
                  <p>RICĂ (întorcându-se în genunchi spre partea unde a fugit ea): Angel radios! Precum am avut onoarea a vă comunica în precedenta mea epistolă, de când te-am văzut întâiași dată pentru prima oară mi-am pierdut uzul rațiunii; da! Sunt nebun...</p>
                  <p>VETA: Nebun! (<hi rend="italic">strigând.</hi>) Săriți, Chiriac! Spiridoane!</p>
                  <p>RICĂ: Nu striga, madam, (<hi rend="italic">se târăște un pas în genunchi</hi>) fii mizericordioasă! Sunt nebun de amor; da, fruntea mea îmi arde, tâmplele-mi se bat, sufer peste poate, parcă sunt turbat.</p>
                  <p>VETA: Turbat?... Domnule, spune-mi degrab', c-aminteri, strig: cine ești, ce poftești, ce cauți pe vremea asta în casele oamenilor?</p>
                  <p>RICĂ (se ridică și se apropie de dânsa tăindu-i drumul): Cine sunt? Mă întrebi cine sunt? Sunt un june tânăr și nefericit, care sufere peste poate și iubește la nemurire.</p>
                  <p>VETA: Ei! Ș-apoi? Ce-mi pasă mie! (<hi rend="italic">după o mică reflecție.</hi>) Vai de mine! Ăsta e vun pungaș: a aflat că nu-i dumnealui acasă și umblă să ne pungășească. (<hi rend="italic">tare strigând.</hi>) Chiriac! Spiridoane! Săriți! Hoții!</p>
                  <p>RICĂ (cu mâinile rugătoare): Nu striga! Nu striga! Fii mizericordioasă; aibi pietate! M-ai întrebat să-ți spui cine sunt, ți-am spus. Mă întrebi să-ți spui ce caut... Ingrato! Nu mi-ai scris chiar tu însuți în original?</p>
                  <p>VETA: Eu?</p>
                  <p>RICĂ: Da! (<hi rend="italic">se ridică.</hi>) Nu mi-ai scris să intru fără grijă după zece ceasuri la numărul 9, strada Catilina, când oi vedea la fereastr că se micșorează lampa? Iată-mă. M-am transportat la localitate pentru ca să-ți repet că te iubesc precum iubește sclavul lumina și orbul libertatea.</p>
                  <p>VETA: Adevărat, domnule, parol că ești nebun. Visezi; ți-am scris eu dumitale vreo scrisoare? Auzi obrăznicie! Știi dumneata cu cine vorbești?</p>
                  <p>RICĂ: Cum să nu știu? În van te aperi. Și tu mă iubești pe mine, nu mai umbla cu mofturi. Te-am văzut d-atunci seara de la "Iunion"...</p>
                  <p>VETA: De la "Iunion"? (<hi rend="italic">caută cu gândul.</hi>)</p>
                  <p>RICĂ: Da; chiar de atunci seara, când privirile noastre s-au întâlnit, am citit în ochii tăi cei sublimi că și tu corespunzi la amoarea mea. M-am luat după tine chiar în seara aceea până la Stabiliment. Simțisem că mitocanul de cumnatu-tău mă mirosise, știa că mă țiu după voi; și, abandonându-mă curajul de a mai intra într-o stradă fără lampe gazoase, m-am întors îndărăt, pentru că-mi era frică să nu paț vun conflict cu mitocanul. Alaltăieri seară, amoarea mi-a inspirat curaj; m-am ținut după voi până în această suburbie, în colțul stradei; dar când să-ți văz justaminte adresa, mi-a tăiat drumul niște câini. Când am aflat că șezi pe aci, te-am căutat la nemurire și m-am informat prin băiatul de la cherestegeria lui cumnatu-tău cum stai cu familia ta. Am aflat că acum ești liberă, ți-am scris prima mea epistolă într-un moment de inspirațiune, ai primit-o, mi-ai răspuns să viu, și am venit... pentru ca să-ți repet că: (<hi rend="italic">cade iar în genunchi</hi>) nu, orice s-ar zice și orice s-ar face, eu voi susținea, sus și tare, că tu ești aurora, care deschide bolta înstelată într-o adorație poetică, plină de... (<hi rend="italic">urmează declarația foarte iute până</hi> ce-l întrerupe Veta.<hi rend="italic">)</hi>
                  </p>
                  <p>VETA (a ascultat cu mult interes toată tirada lui Rică și-l întrerupe izbucnind de râs): Ha! Ha! Ha! Acu înțeleg eu tot! Ha! Ha! Ha!</p>
                  <p>RICĂ: Râzi, râzi, ingrato, de amoarea mea?</p>
                  <p>VETA: Da' cum, Doamne iartă-mă! Să nu râz?... Vezi bine că râz. Apoi știi dumneata cu cine vorbești?... Mă cunoști?... Știi bine cine sunt?</p>
                  <p>RICĂ: Cum să nu știu! Tu ești angelul visurilor mele, tu ești steaua, pot pentru ca să zic chiar luceafărul, care strălucește sublim în noaptea tenebroasă a existenții mele, tu ești...</p>
                  <p>VETA (care trece la lampă, i mărește focul și se pune cu chipul în bătaia luminii): Zău? Ia uite-te bine! (<hi rend="italic">râde.</hi>)</p>
                  <p>RICĂ (foarte încurcat, se scoală de jos și se dă înapoi împiedicându-se): Madam! Să am pardon! Scuzați! Cocoană! Considerând că... adică, vreau să zic, respectul... pardon... sub pretext că și pe motivul... scuzați... pardon...</p>
                  <p>VETA (râzând): Bine, pardonul ca pardonul, dar te rog, dacă ții la pielea dumitale, să te duci mai degrabă, să ieși curând din casa asta, că, Doamne ferește! De te-o călca aici bărbatu-meu (<hi rend="italic">accentuând</hi>) mitocanul... De!...</p>
                  <p>RICĂ: Scuzați... pardon...</p>
                  <p>VETA: Apoi zău nu știu ce s-o mai alege de dumneata. Bărbatu-meu sufere grozav de gelozie și e în stare a fi capabil să te omoare.</p>
                  <p>RICĂ (speriat): Să mă omoare!</p>
                  <p>VETA: Deja alaltăieri seara ai avut noroc de ți-a tăiat drumul câinii și nu te-a lăsat să intri în ulița noastră. Aminteri, dumnealui s-a suit repede sus, a deșteptat pe Chiriac...</p>
                  <p>RICĂ: Chiriac!</p>
                  <p>VETA: Da, tejghetarul nostru, și au ieșit amândoi, unul pe maidan și altul pe la poartă ca să te prinză în uliță. Încă Chiriac luase și levorverul; dar până să iasă ei, dumneata fugiseși...</p>
                  <p>RICĂ (îngrijat): Levorverul!... Madam, vă rog binevoiți a-mi da drumul d-aici de urgență...</p>
                  <p>VETA: Ei! Știi că-mi place! Ce! Te țiu eu? Du-te, ușa-i deschisă; du-te repede, și bagă de seamă la poartă să nu dai piept în piept cu dumnealui, că de-acum încolo trebuie să se întoarcă acasă. Apucă pe maidan și ieși devale spre Antim. Bagă de seamă să nu te întâlnești cu bărbatu-meu, că te cunoaște, și cum te-o vedea, zău! Te umflă.</p>
                  <p>RICĂ: Mă umflă!... (<hi rend="italic">vrea să plece, apoi stă și se întoarce.</hi>) Cocoană, ești o damă venerabilă; profit de ocaziune, spre a vă ruga (<hi rend="italic">cu multă</hi> volubilitate<hi rend="italic">) să primiți asigurarea înaltei stime și profundului respect,</hi> cu care am onoare a fi al domniei-voastre prea supus și prea plecat, Rică Venturiano, arhivar la judecătoria de pace circumscripția de galben, poet liric, colaboratore la ziarul "Vocea Patriotului Naționale", publicist și studinte în drept...</p>
                  <p>VETA: În drept, în strâmb, ce-mi pasă mie! Du-te odată, ori ți s-a făcut pesemne de vun conflict...</p>
                  <p>RICĂ: Nu, madam, nu; eu sunt june cu educație, nu voi să paț nici un conflict!</p>
                  <p>VETA: Apoi, atunci du-te! Ce mai stai?</p>
                  <p>RICĂ: Mă duc; scuzați, pardon, bonsoar!</p>
                  <p>VETA: 'Aide! (<hi rend="italic">vrea să-l conducă până la ușă; când vrea să deschiză ușa ca</hi> să-i dea drumul, s-aude glasul lui jupân Dumitrache în curte. - Rică și Veta coboară înspăimântați.<hi rend="italic">)</hi>
                  </p>
                  <p>JUPÂN DUMITRACHE (afară în curte): Îți spui că i-am văzut eu capul pe fereastră. E aici în casă. Chiriac! Spiridoane!</p>
                  <p>VETA (îngrozită): Muziu! Domnule! M-ai nenorocit, și dumitale atâta ți-a fost! Fugi, fugi, că te omoară!</p>
                  <p>RICĂ: Aoleo! (<hi rend="italic">se repede să fugă pe ușă.</hi>)</p>
                  <p>VETA (oprindu-l): Nu p-acolo!</p>
                  <p>JUPÂN DUMITRACHE (d-afară): Dacă nu i-o ajunge ce i-oi da eu moftangiului, să-mi tai mie favuridele!</p>
                  <p>IPINGESCU (tot d-afară): Rezon! (<hi rend="italic">se aud pași repezi suind scările.</hi>)</p>
                  <p>RICĂ (desperat): Madam, cocoană! Ai mizericordie de un june român în primăvara existenții sale! De-abia douăzeci și cince de roze și jumătate înnumăr, douăzeci și șase le împlinesc tocmai la sfântul Andrei... Scapă-mă!</p>
                  <p>VETA: Da... dar pe unde? A! Pe fereastra asta; ieși curând, treci binișor pe schele la stânga, lasă-te pe scară în capătul binalii; jos e o portiță scurtă, care dă în maidan... Fugi iute!...</p>
                  <p>RICĂ (iese pe fereastră, se lovește cu capul de zid și-și turtește pălăria): Pardon!... Scuzați!... Bonsoar! (<hi rend="italic">dispare pe fereastră, pașii se</hi> apropie.<hi rend="italic">)</hi>
                  </p>
               </div>
               <div type="div3" rend="P21">
                  <head>Scena III</head>
                  <p rend="justify">VETA singură, apoi DUMITRACHE și IPINGESCU</p>
                  <p>VETA: A scăpat sărmanul... Ce comedie! Doamne sfinte! Dacă-l prindea Chiriac, îl omora. Vezi dumneata cine mi-a fost soră-mea Zița! D-aia se ținea dumneaei de capul meu să tot batem grădinile; era amorezată. Și eu, proastă, să nu știu nimic, și să-mi fac zile amare cu Chiriac din pricina lui musiu ăsta... Bine că a scăpat, vai de el; acum trebuie să-i sfârâie călcâiele pe maidanul lui Bursuc. (<hi rend="italic">coboară la masă și se face că lucrează. Ușa din fund se deschide de</hi> perete și intră furioși jupân Dumitrache și Ipingescu cu săbiile scoase.<hi rend="italic">)</hi>
                  </p>
                  <p>JUPÂN DUMITRACHE (înaintează strajnic): Cocoană! Cine a fost acum aici? (<hi rend="italic">Ipingescu caută cu ochii în toate</hi> părțile, se uită pe sub pat, pe sub masă, peste tot.<hi rend="italic">)</hi>
                  </p>
                  <p>VETA: Cine să fie?</p>
                  <p>JUPÂN DUMITRACHE (fierbând): Cine să fie?... Știu eu cine să fie? Dacă aș ști, nu te-aș întreba.</p>
                  <p>IPINGESCU: Rezon! (<hi rend="italic">caută mereu.</hi>)</p>
                  <p>VETA: Ei! Știi că ești nu știu cum! Ce vii așa turbat? Uite, cu sabia scoasă, ca la bătălie.</p>
                  <p>JUPÂN DUMITRACHE: Nu râde, cocoană, după ce că paț un afront tocmai la ce-am ținut eu, nu râde; du-te dincolo, cocoană!... De ce nu te-ai culcat pân-acum?</p>
                  <p>VETA: Zău, că nu ești în toată firea! Auzi că de ce nu m-am culcat; pentru că nu mi-a fost somn. Ce! Vrei să mă culc și să-mi las lucru? Mâine e sărbătoare, trebuie să mă gătesc să merg la biserică.</p>
                  <p>IPINGESCU: Rezon!</p>
                  <p>JUPÂN DUMITRACHE: Cocoană, du-te dincolo, aci avem treabă; du-te curând. (<hi rend="italic">umblă</hi> agitat, strigând.<hi rend="italic">) Spiridoane! Spiridoane! Chiriac! Spiridoane! Chiriac! (</hi>către Veta.<hi rend="italic">) Rău ai făcut, cocoană!</hi>
                  </p>
                  <p>VETA: Ce rău? Ce visezi? Ce-am făcut?</p>
                  <p>JUPÂN DUMITRACHE: Știi dumneata bine! Dumneata să tragi păcatul de ce s-o întâmpla (<hi rend="italic">sinistru</hi>), că are să se întâmple lucru mare, cocoană, măcar să știu de bine că merg la cremenal!</p>
                  <p>VETA: Ești nebun! (<hi rend="italic">aparte.</hi>) Acu nu mai mi-e frică.</p>
                  <p>JUPÂN DUMITRACHE (strajnic la culme): Du-te, cocoană, și nu râde.</p>
                  <p>VETA: Iaca, mă duc. (<hi rend="italic">iese răzând în stânga planul întâi.</hi>)</p>
               </div>
               <div type="div3" rend="P21">
                  <head>Scena IV</head>
                  <p rend="justify">JUPÂN DUMITRACHE, NAE IPINGESCU, apoi SPIRIDON</p>
                  <p>JUPÂN DUMITRACHE: Știi (<hi rend="italic">se îneacă de emoție</hi>), mă stăpânesc, adică-i vorbesc cu perdea, nu voi să-i isplic lucru formal, ca să n-o rușinez.</p>
                  <p>IPINGESCU:Rezon!</p>
                  <p>JUPÂN DUMITRACHE: Știi cum e dânsa...</p>
                  <p>IPINGESCU: Coana Veta? Rușinoasă,... mie-mi spui?</p>
                  <p>JUPÂN DUMITRACHE (plimbându-se agitat): Adică chiar în casa mea să nu pot eu pune mâna pe bagabontul? Că n-a avut pe unde ieși; altă scară nu mai are casa. (<hi rend="italic">strigă.</hi>) Spiridoane! Chiriac! Chiriac! Spiridoane!</p>
                  <p>SPIRIDON (vine din dreapta, cu părul vâlvoi, sculat zăpăcit din somn): Ce-i porunca, jupâne?</p>
                  <p>JUPÂN DUMITRACHE: Porunca? Vino să-ți dau poruncă. (<hi rend="italic">îl ia de păr.</hi>)</p>
                  <p>IPINGESCU: Hahahaha! Dă-l, dă-l cățeaua!</p>
                  <p>JUPÂN DUMITRACHE: Apoi parcă ne-a fost vorba, musiu Spiridoane băiete, să nu te mai găsesc dormind când mă-ntorc acasă! Na poruncă! Na poruncă! Mai na poruncă! Să-ți mai treacă de piroteală!</p>
                  <p>SPIRIDON (plângând): Auliu, jupâne, auliu! Ce ți-am făcut eu, jupâne, dacă am dormit?</p>
                  <p>IPINGESCU (strajnic cătră Spiridon): Pentru ce nu ești prezent la apelul nominal?...</p>
                  <p>SPIRIDON: Auliu! (<hi rend="italic">se jelește.</hi>)</p>
                  <p>JUPÂN DUMITRACHE: Taci! Unde-i Chiriac?</p>
                  <p>SPIRIDON (fugind într-un colț): Nu știu...</p>
                  <p>JUPÂN DUMITRACHE (se repede la el; Spiridon fuge): Da' să mănânci și să dormi știi?</p>
                  <p>SPIRIDON: Doarme în odaia dumnealui, jupâne.</p>
                  <p>JUPÂN DUMITRACHE: Doarme? Toți dormiți, dormire-ați somnul ăl lung! Pâinea știți să mi-o mâncați. Cheamă pe Chiriac degrabă... mergi!</p>
                  <p>IPINGESCU (cătră Spiridon, bătându-i din picior): Urgent! (<hi rend="italic">Spiridon iese degrab' în stânga.</hi>)</p>
                  <p>JUPÂN DUMITRACHE: Chiriac! Chiriac!... Eu arz în foc și toți trag la aghioase! Eu arz de onoarea mea de familist și lor de somn le arde... Chiriac!</p>
               </div>
               <div type="div3" rend="P21">
                  <head>Scena V</head>
                  <p rend="justify">ACEIAȘI - CHIRIAC, apoi SPIRIDON</p>
                  <p>CHIRIAC (Ștergându-se la ochi, în costum de noapte, vine moale de somn, din stânga): Ce-i jupâne? Ce s-a aprins? Arde? Unde arde?</p>
                  <p>JUPÂN DUMITRACHE (luându-l de mână și aducându-l în fața scenii): Chiriac! (<hi rend="italic">scurt.</hi>) M-am nenorocit!</p>
                  <p>CHIRIAC: Pentru ce?</p>
                  <p>JUPÂN DUMITRACHE: S-a dus ambițul!</p>
                  <p>CHIRIAC: Cum?</p>
                  <p>JUPÂN DUMITRACHE: Tocmai la ce am ținut...</p>
                  <p>CHIRIAC: Ce?</p>
                  <p>JUPÂN DUMITRACHE: Mi s-a necinstit onoarea de familist!</p>
                  <p>CHIRIAC: Aș! nu se poate; ți s-a părut!</p>
                  <p>JUPÂN DUMITRACHE: Am văzut cu ochii.</p>
                  <p>CHIRIAC: Aș! Așa m-ai speriat și alaltăieri seara; așa ți se năzare dumitale.</p>
                  <p>JUPÂN DUMITRACHE: Chiriac, întreabă și pe nenea Nae!</p>
                  <p>IPINGESCU (grav): Aprob pozitiv.</p>
                  <p>CHIRIAC (dezmeticit): Cum? Când? Unde? Cine?</p>
                  <p>JUPÂN DUMITRACHE: Bagabontul!</p>
                  <p>CHIRIAC: Ei?</p>
                  <p>JUPÂN DUMITRACHE: Mațe-fripte, Chiriac puiule, l-am văzut din uliță pe fereastră aici în casă... cu ochelarii pe nas, cu giubenu-n cap.</p>
                  <p>IPINGESCU: Idem.</p>
                  <p>(Spiridon intră din dreapta.)</p>
                  <p>CHIRIAC: Aici în casă? Nu mă băga-n păcate, jupâne!</p>
                  <p>SPIRIDON (aparte): Cu ochelari? Cu giuben? E persoana cocoanii Ziții. (<hi rend="italic">iese pe furiș</hi> prin fund.<hi rend="italic">)</hi>
                  </p>
                  <p>JUPÂN DUMITRACHE: L-am văzut cu ochii mei, și nu se poate să fi ieșit d-aici, că n-avea pe unde! Pe scară m-am suit eu cu nenea Nae, trebuia să dau piept în piept cu el. Trebuie să fie aici în casă ascuns. - Trebuie să-l găsim. (<hi rend="italic">iese în</hi>dreapta.<hi rend="italic">)</hi>
                  </p>
                  <p>CHIRIAC (bătându-se-n piept): Las' pe mine, jupâne.</p>
                  <p>IPINGESCU (care se află la fereastra din stânga): Să am pardon: fereastra asta dă pe schele, schelele merg până-n capătul binalii.</p>
                  <p>(Jupân Dumitrache reintră și iese căutând în stânga.)</p>
                  <p>CHIRIAC: Da.</p>
                  <p>IPINGESCU: Ei! Acolo nu-i scară? Dacă o fi ieșit pe aici pe fereastră, s-a dus, a scăpat pe maidanul lui Bursuc.</p>
                  <p>CHIRIAC: Nu se poate să fi găsit scara. Schelele se-nfundă în podul grajdului; podul nu-i podit până acuma, e gratie numa, și scara este în partea ailaltă, în dosul binalii.</p>
                  <p>JUPÂN DUMITRACHE (reintră în stânga desperat): Mi s-a dus ambițul, nu mai voi să știu de nimic! Mi s-a necinstit onoarea de familist, acum nu mai îmi pasă măcar să intru și-n cremenal! (<hi rend="italic">căutând</hi> cu ochii, găsește bastonul lui Rică uitat pe scânduri lângă scaunul unde acesta a căzut în genunchi la intrare. - Chiriac și Ipingescu caută și ei în toate părțile.<hi rend="italic">) Chiriac! Chiriac! puiule, uite! (</hi>arată bastonul.<hi rend="italic">) Mai zi</hi> că mi s-a părut.</p>
               </div>
               <div type="div3" rend="P21">
                  <head>Scena VI</head>
                  <p rend="justify">ACEIAȘI - VETA (din stânga)</p>
                  <p>VETA: Ce e, frate, ce e?</p>
                  <p>CHIRIAC (cu putere cătră ea): Nu scapă el, cocoană, nici mort din gheara mea!</p>
                  <p>JUPÂN DUMITRACHE (asemenea): Da, cocoană, nici mort.</p>
                  <p>IPINGESCU (asemenea): A!Rezon!</p>
                  <p>CHIRIAC: 'Aide, jupâne, 'aide, nene Nae! (<hi rend="italic">vrea să se repează peste fereastră</hi> cu pușca-n mână.<hi rend="italic">)</hi>
                  </p>
                  <p>VETA (aleargă și se pune în dreptul ferestrii): Sunteți nebuni? Vreți să se rupă schelele cu voi? Chiriac, nu știi că schelele sunt părăsite de trei săptămâni? Vrei să te prăpădești?</p>
                  <p>CHIRIAC: Lasă-ne cocoană! (<hi rend="italic">vrea s-o dea în lături, ea nu se lasă.</hi>)</p>
                  <p>JUPÂN DUMITRACHE (asemenea): Lasă-ne cocoană!</p>
                  <p>IPINGESCU (asemenea): Pardon!</p>
                  <p>VETA (lui Chiriac): Iar te iei după vreo bănuială de-a dumnealui, iar? Ai uitat ce...</p>
                  <p>JUPÂN DUMITRACHE: Da, bănuială... cu ochilari la nas și cu giobenu-n cap!</p>
                  <p>CHIRIAC (se luptă cu Veta): Lasă-mă, cocoană! (<hi rend="italic">scapă din mâinile ei și iese pe fereastră.</hi>)</p>
                  <p>VETA (șovăie și cade pe scaun): Chiriac!</p>
                  <p>JUPÂN DUMITRACHE: Înainte, Chiriac! Înainte, nene Nae! (<hi rend="italic">iese pe fereastră, Nae</hi> Ipingescu îl urmează.<hi rend="italic">)</hi>
                  </p>
                  <p>VETA (sculându-se șovăind, scoate capul pe fereastră): Chiriac! Chiriac! Binișor! Să nu cazi!</p>
               </div>
               <div type="div3" rend="P21">
                  <head>Scena VII</head>
                  <p rend="justify">VETA, ZIȚA</p>
                  <p>ZIȚA (intră prin fund repede): Ce e, țațo? Ce s-a întâmplat? Mi-a spus Spiridon...</p>
                  <p>VETA (sculându-se repede de pe scaun): Zițo, Zițo, tu mi le faci toate, tu m-ai dus la "Iunion", tu ai dat nas amploiatului să se ție după noi, de mi-am găsit beleaua cu Chiriac...</p>
                  <p>ZIȚA: Cu Chiriac?</p>
                  <p>VETA (dregând-o): Cu dumnealui, cu Chiriac, cu toți; l-ai chemat să vie, și în loc să vie la tine a venit aici.</p>
                  <p>ZIȚA: Și?...</p>
                  <p>VETA: Și tocmai când să-i dau drumul înapoi pe ușe, iacătă-i dumnealui cu Nae ipistatul se suia pe scară strigând ca niște turbați...</p>
                  <p>ZIȚA: Și pe urmă?</p>
                  <p>VETA: L-am făcut scăpat pe fereastră, i-am dat drumul pe schelă, ca să iasă pe la spatele binalii, pe portița dinspre maidan.</p>
                  <p>ZIȚA (cu spaimă): Pe portița dinspre maidan!</p>
                  <p>VETA: Da, pentru că pe scara a mare s-ar fi întâlnit piept în piept cu dumnealui.</p>
                  <p>ZIȚA (zdrobită): Țațo! <hi rend="italic">Per l'amour di Dieu</hi>! Portița dinspre maidan e încuiată; adineori am vrut să viu eu p-acolo, ca să nu mai ocolesc, și a trebuit să mă întorc iar pe uliță ca să intru în curte.</p>
                  <p>VETA: Încuiată? Și ulucile sunt de doi stânjeni! Atunci persoana în chestie n-a putut fugi! Zițo, Zițo! E primejdie! dumnealui e grozav, Chiriac e nebun!</p>
                  <p>ZIȚA: Vai de mine! Monșerul meu! Mi-l omoară!</p>
                  <p>VETA: Chiriac a luat pușca cu spangă și dumnealui a scos sabia...</p>
                  <p>ZIȚA: Nu mai spune țațo, că mor! (<hi rend="italic">se aude o dărâmare de scânduri.</hi>)</p>
                  <p>VETA: Taci! (<hi rend="italic">ascultă amândouă.</hi>)</p>
                  <p>JUPÂN DUMITRACHE (de afară): Ațin'te, Chiriac!</p>
                  <p>IPINGESCU (de afară): Stai! În numele Costituțiunii!</p>
                  <p>VETA (îngrozită): L-a prins!</p>
                  <p>ZIȚA (asemenea): Ah! Mor!</p>
                  <p>VETA: Sunt în curte, 'aide să mergem degrabă. Tu ai făcut încurcătura, tu s-o descurci! 'Aide repede de scapă omul din primejdie.</p>
                  <p>ZIȚA: 'Aide! (<hi rend="italic">Amândouă pornesc să iasă prin fund; când ele vor să pășească</hi> pragul, s-aude alt zgomot afară și strigăte.<hi rend="italic">)</hi>
                  </p>
                  <p>GLASUL LUI JUPÂN DUMITRACHE: Nu le lăsa, Chiriac! (<hi rend="italic">zgomot, strigăte și o detunătură de pușcă.</hi>)</p>
                  <p>VETA: Chiriac!</p>
                  <p>ZIȚA: Monșerul meu! (<hi rend="italic">ies amândouă desperate.</hi>)</p>
               </div>
               <div type="div3" rend="P21">
                  <head>Scena VIII</head>
                  <p rend="justify">RICĂ VENTURIANO, apoi SPIRIDON</p>
                  <p>RICĂ: (<hi rend="italic">Coboară încet pe fereastră pe unde a ieșit; este prăfuit de var,</hi> ciment și cărămidă; părul îi este în neorânduială; pălăria ruptă; e galben și tras la față; tremură și i se încurcă limba la vorbă; i se nălucește a spaimă din când în când și îl apucă slăbiciune la încheieturi.<hi rend="italic">) Am scăpat până</hi> acum! Sfinte Andrei, scapă-mă și de acu încolo: sunt încă june! Geniu bun al venitorului României, protege-mă; și eu sunt român! (<hi rend="italic">răsuflă din greu și își</hi> apasă palpitațiile.<hi rend="italic">) O ce noapte furtunoasă! Oribilă tragedie! (</hi>i se pare că aude ceva și tresare.<hi rend="italic">) Ce de peripețiuni!... Ies pe fereastră și</hi> pornesc pe dibuite pe schele! Mă țiu binișor de zid și ajung în capătul binalii... Destinul mă persecută implacabil... Schelele se-nfundă; nici o scară... Cocoana perfidă mă indusese în eroare... Vreau să mă-ntorc și d-odată auz pe inimici venind în fața mea pe schele. O iau înapoi fără să știu unde merg; mă împiedic de un butoi cu țiment... O inspirațiune,... - eu ca poet am totdeauna inspirațiuni! - m-ascunz în butoi! Pașii inimicilor s-apropie în fuga mare, mulți inși trec iute pe lângă butoiul meu înjurându-mă; eu, ca june cu educațiune, mă fac că n-auz... Toți se depărtează... Auz un zgomot, strigăte, țipete de femei, în fine o împușcătură. Zgomotul apoi cu încetul se stinge, totul rămâne într-un silențiu lugubru, numai din depărtare se aude orologiul de la Stabiliment bătând unsprezece și douăzeci... oră fatală pentru mine! - Ies binișor din butoiul meu, mă târăsc de-a bușele pe schele și mă pomenesc înapoi aci... Ce să fac? Pe unde să ies? Îmi trebuie o inspirațiune ingenioasă... (<hi rend="italic">pune</hi> mâna la frunte și caută în gând.<hi rend="italic">) Da, am găsit-o! Să ies pe ușe. (</hi>merge repede în vârful degetelor la ușa din fund, o deschide; afară, în sală, e beznă.<hi rend="italic">) Obscuritate absolută! (</hi>merge la fereastră.<hi rend="italic">) A! Auz pași;</hi> vine cineva pe schele. (<hi rend="italic">se repede la ușa din dreapta, a odăii lui Spiridon.</hi>) P-aici! (<hi rend="italic">Spiridon intră în același moment repede, și se lovesc amândoi în</hi> piept.<hi rend="italic">) Ah! Cum m-ai speriat! (</hi>îi vine rău.<hi rend="italic">)</hi>
                  </p>
                  <p>SPIRIDON: Domnule, musiu, tot aici ești? E foc mare, trebuie să fugi! Dacă o pune mâna pe dumneata, te omoară...</p>
                  <p>RICĂ: Mă omoară?... Scapă-mă, băiete, scoate-mă de aici... Pe unde să ies? (<hi rend="italic">pornind</hi> spre ușa din dreapta, pe unde a intrat Spiridon.<hi rend="italic">) Pe aici...</hi>
                  </p>
                  <p>SPIRIDON: Nu se poate. (<hi rend="italic">îi taie drumul.</hi>) Odaia d-acolo răspunde tot pe scara a' mare; vrei să te-ntâlnești cu ei piept în piept?</p>
                  <p>RICĂ: Nu, nu voi; dar atunci ce-i de făcut! Existența mi-este periclitată. Voi să scap. Scapă-mă: îți dau bacșiș trei sferturi de rublă.</p>
                  <p>SPIRIDON: Trei sferturi de rublă: șase pachete de tutun! Te scap.</p>
                  <p>RICĂ: Cum? Pe unde? Spune-mi iute, că mi-e degrabă, îmi vine stenahorie.</p>
                  <p>SPIRIDON: Dumneata stăi aici. Eu mă duc colea în odăiță (<hi rend="italic">la dreapta</hi>), deschiz ușa care dă în scară, cum i-oi vedea că se urcă sus, te chem în odaie, închidem ușa de la mijloc, și când or intra cu toții aici, îți dau drumul pe dincolo pe scară, te cobori și ieși repede pe poartă... Lasă că te scap, n-ai grijă.</p>
                  <p>RICĂ: Da, du-te degrabă!</p>
                  <p>SPIRIDON (cu șiretenie): Apoi, nu-mi dai?</p>
                  <p>RICĂ: Ce?</p>
                  <p>SPIRIDON: Ce mi-ai făgăduit.</p>
                  <p>RICĂ: Ba da, îți dau. (<hi rend="italic">se caută în toate buzunarele și completează suma</hi> din mărunțele; Spiridon o socotește cu scumpătate.<hi rend="italic">) Băiete, (</hi>solemn<hi rend="italic">)</hi> tânărule! Știi tu în ce pozițiune mă găsesc? Știi tu ce pericol mă amenință?</p>
                  <p>SPIRIDON: Ba bine că nu! Dacă n-oi ști eu păpara lui jupânul!... Hehei! Lasă; dacă n-ăi putea scăpa...</p>
                  <p>RICĂ: 'Ai? (<hi rend="italic">șovăie.</hi>)</p>
                  <p>SPIRIDON: Ai să vezi și dumneata al dracului ce e... De ce-i zice lui "Titircă Inimă-Rea"?</p>
                  <p>RICĂ: Nu, nu voi să văz, scapă-mă.</p>
                  <p>SPIRIDON (cam rece): Ei! Lasă, dacă oi putea, te scap eu, firește.</p>
                  <p>RICĂ: A! (<hi rend="italic">șovăie.</hi>) Auz zgomot pe scară; se suie... (<hi rend="italic">șovăie.</hi>) Aleargă; scapă-mă! (<hi rend="italic">Spiridon iese încet în dreapta, numărând gologanii; Rică</hi> îl zorește de la spate.<hi rend="italic">)</hi>
                  </p>
               </div>
               <div type="div3" rend="P21">
                  <head>Scena IX</head>
                  <p rend="justify">RICĂ, DUMITRACHE, CHIRIAC, IPINGESCU, ZIȚA și apoi VETA</p>
                  <p>RICĂ (o clipă singur; joc de scenă mută; deodată se aud în odaia din dreapta palme, și Spiridon țipând): A! (<hi rend="italic">pași pe scară; Rică se repede la ușa din dreapta.</hi>)</p>
                  <p>JUPÂN DUMITRACHE (întâmpinându-l cu sabia scoasă): Stăi!</p>
                  <p>RICĂ (dându-se înapoi): Sunt mort, sfinte Andrei! (<hi rend="italic">se repede la fereastra schelelor în</hi> stânga.<hi rend="italic">)</hi>
                  </p>
                  <p>CHIRIAC (întâmpinându-l, sare pe fereastră în scenă, cu pușca cu baionetă în mână, ca de asalt): Stăi!</p>
                  <p>RICĂ (dându-se înapoi șovăind): Geniu bun al venitorului României! (<hi rend="italic">se repede la ușa din fund.</hi>)</p>
                  <p>IPINGESCU (întâmpinându-l cu sabia scoasă): Stăi! (<hi rend="italic">recunoscând pe Rică, îi cade sabia din mână.</hi>) Nu mă nebuni, onorabile! Dumneata ești?</p>
                  <p>RICĂ (tremurând grozav): Eu!</p>
                  <p>(Zița intră prin fund.)</p>
                  <p>JUPÂN DUMITRACHE: Ce poftești, mă musiu? (<hi rend="italic">se repede să-l umfle. ZIța i sare-n piept</hi> și-l oprește.<hi rend="italic">)</hi>
                  </p>
                  <p>CHIRIAC (trântește pușca și scuipă în palme): Lasă-mi-l mie, jupâne! (<hi rend="italic">se repede și el să-l umfle.</hi>)</p>
                  <p>IPINGESCU (sărind și oprind în piept pe Chiriac): Nu da, onorabile!... îl cunosc eu.</p>
                  <p>CHIRIAC (lui Ipingescu): Dă-te la o parte!</p>
                  <p>ZIȚA (lui Jupân Dumitrache): Nene Dumitrache, nu-mi asasina viitorul! (<hi rend="italic">se luptă cu el.</hi>)</p>
                  <p>JUPÂN DUMITRACHE: Lasă-l să-l întreb numai: ce poftești, mă musiu?</p>
                  <p>CHIRIAC: Lasă-mă, nene Nae, să-l învăț eu pe mațe-fripte să mai umble după nevestele negustorilor!</p>
                  <p>IPINGESCU (strigând tare ca să acopere toate strigătele): Stați! Stați! Că e-ncurcătură! Pe dumnealui îl cunosc eu! Dumnealui nu-i d-ei de care credeți dumneavoastră; e cetățean onorabil.</p>
                  <p>CHIRIAC: Da' de onorabil n-are-ncotro! (<hi rend="italic">vrea să se repează.</hi>)</p>
                  <p>IPINGESCU (oprindu-l): E d-ai noștri, e patriot!</p>
                  <p>JUPÂN DUMITRACHE: Dacă-i patriot, de ce umbră să-mi strice casa? De ce mă atacă la onoarea de familist? (<hi rend="italic">vrea să se repează; Veta intră prin fund.</hi>)</p>
                  <p>ZIȚA: Nene! Nene! Iartă-mă! Nu e ce crezi dumneata.</p>
                  <p>JUPÂN DUMITRACHE: Dar ce e?</p>
                  <p>CHIRIAC: Ce e?</p>
                  <p>VETA (trecând lângă Chiriac și luându-l la o parte necăjită): Ce e, ce e! Oameni în toată firea și nu-nțelegeți ce e! Umblați ca nebunii! (<hi rend="italic">șoptindu-i repede.</hi>) Iaca ce e! Tânărul umbă după Zița, s-a amorezat cu ea de la "Iunion", știi din seara când s-a luat după noi, și-a trimes unul la altul bilete de amor, și-n loc să meargă la ea acasă, a greșit ș-a venit aici. Nu ți-am spus eu că e tot o bănuială proastă de-a dumnealui. Mă faci să intru în alte alea cu nebuniile tale. Iaca ce e; ai văzut? (<hi rend="italic">în timpul acesta Jupân Dumitrache, cam încurcat de potolirea lui</hi> Chiriac, vrea să asculte și el explicația.<hi rend="italic">)</hi>
                  </p>
                  <p>CHIRIAC (domirindu-se): A!</p>
                  <p>JUPÂN DUMITRACHE (trecând lângă Veta): Ei! Ce e!</p>
                  <p>(În timpul acesta, scenă mută între Ipingescu, Rică și Zița mai în fund.)</p>
                  <p>VETA (cătră Chiriac): Spune-i ce e. (<hi rend="italic">trece în fund.</hi>)</p>
                  <p>CHIRIAC (luând la o parte pe Jupân Dumitrache și șoptindu-i): Ce e, ce e! Oameni în toată firea și nu înțelegem! Umblăm ca nebunii! Iaca ce e! Tânărul umblă după Zița; s-a amorezat cu ea de la "Iunion", știi, din seara aia când s-a luat după dumneavoastră, și-a trimes unul la altul bilete de amor, și în loc să meargă la ea acasă, a greșit ș-a venit aici. Nu ți-am spus eu, jupâne, că așa îți cășunează dumitale! M-ai făcut să alerg ca nebunii, să-mi rup gâtul! Doamne ferește! Dacă făceam și moarte de om? Iacă ce e; ai văzut?</p>
                  <p>JUPÂN DUMITRACHE (înseninat și domirit): A! (<hi rend="italic">căutând la Zița cu coada ochiului.</hi>) Ei! Bată-te, Zițo, să te bată! (<hi rend="italic">Chiriac trece lângă Ipingescu.</hi>)</p>
                  <p>ZIȚA (plecând ochii cu nevinovăție): Nene!</p>
                  <p>JUPÂN DUMITRACHE (cu părinție): Ei! Nu te rușina! Ale tinereții valuri! (<hi rend="italic">cătră public.</hi>) Fată romanțioasă! D-aia dumneaei: "'Ai, nene, la «Iunion», parol! Să mă-ngropi!"</p>
                  <p>(În timpul acesta, cei ce n-au vorbit sunt grupați în fund; Rică încă nu-și poate veni bine în fire.)</p>
                  <p>IPINGESCU (înaintând lângă Jupân Dumitrache): Onorabile! (<hi rend="italic">cu ifos.</hi>) Știi cine-i tânărul ăsta? (<hi rend="italic">arată pe</hi> Rică.<hi rend="italic">)</hi>
                  </p>
                  <p>JUPÂN DUMITRACHE: Cine?</p>
                  <p>IPINGESCU: Ăsta e ăl care scrie la "Vocea Patriotului Naționale".</p>
                  <p>JUPÂN DUMITRACHE: Nu mă nebuni!</p>
                  <p>IPINGESCU: Parol.</p>
                  <p>JUPÂN DUMITRACHE: Ei, fugi că mor!</p>
                  <p>IPINGESCU: D-apoi ce crezi! Chiar el însuși în persoană: e băiat bun, d-ai noștri, din popor. El combate în articolul ăl de astă-seară, știi cu "sufragiul".</p>
                  <p>JUPÂN DUMITRACHE (încântat): Ei bravos! (<hi rend="italic">încet.</hi>) Apoi de! Să facem cunoștință. Cum e amorezat cu Zița, mai știi? De unde a fost să iasă norocul fetii!</p>
                  <p>IPINGESCU: Rezon! Aia ziceam și eu. (<hi rend="italic">cătră Rică.</hi>) Onorabile domn, permite-mi pentru ca să-ți prezant pe cetățeanul Dumitrache Titircă, comersant, apropitar și căpitan în gvarda civică. (<hi rend="italic">cu importanță.</hi>) E d-ai noștri. (<hi rend="italic">grupul</hi> din fund înaintează.<hi rend="italic">)</hi>
                  </p>
                  <p>RICĂ: Sunt încântat. (<hi rend="italic">se confundă în complimente.</hi>) Mersi de cunoștință.</p>
                  <p>IPINGESCU: Dumnealui este cetățeanul Rică Venturiano, amploiat judiciar, student la Academie - învață legile, - și redactor la "Vocea Patriotului Naționale"... (<hi rend="italic">cu putere.</hi>) E d-ai noștri... ce să mai stăm să mai vorbim... îl știi... (<hi rend="italic">amândoi recomandații se complimentează și-și dau mâna.</hi>)</p>
                  <p>JUPÂN DUMITRACHE (cu respect amestecat cu sfială): Da, tocmai astă-seară citeam cu nenea Nae, în gazeta dumneavoastră, cum scriți despre ciocoi că mănâncă sudoarea poporului suveran. Ei, bravos! Îmi place! Bine combateți reacțiunea, nu pot să zic, știi colea, verde, românește. Să vă ajute Dumnezeu ca să scăpați poporul de ciocoi!</p>
                  <p>RICA (prinzând limbă, după ce a zâmbit cu multă satisfacție de vorbele lui Jupân Dumitrache): Domnule, Dumnezeul nostru este poporul: <hi rend="italic">box populi, box dei</hi>! Noi n-avem altă credință, altă speranță, decât poporul. (<hi rend="italic">Jupân Dumitrache</hi>ascultă uimit.<hi rend="italic">) Noi n-avem altă politică decât suveranitatea poporului; de</hi> aceea în lupta noastră politică, am spus-o și o mai spunem și o repetăm necontenit tuturor cetățenilor: "Ori toți să muriți, ori toți să scăpăm!"</p>
                  <p>JUPÂN DUMITRACHE: Bravos! Să trăiești! (<hi rend="italic">bate-n palme, încet către Ipingescu.</hi>) Vorbește abitir, domnule. Ăsta e bun de dipotat.</p>
                  <p>IPINGESCU: Hei! Lasă-l că ajunge el și dipotat curând-curând...</p>
                  <p>(În timpul acesta Rică a venit lângă Zița.)</p>
                  <p>JUPÂN DUMITRACHE: Cum combate el, poate să ajungă și ministru. (<hi rend="italic">tare cătră Rică, care</hi> stă tot în grup.<hi rend="italic">) Mă rog, onorabile, eu îmi cer iertare, știți că poate,</hi> adineaori, cum țiu eu la... poate, v-am adus un afront; dar e și vina dumneavoastră; nu știam că veniserăți pentru Zița...</p>
                  <p>RICĂ: Mă rog, pardon, vina nu este nici a mea, nici a dumitale, nici a madam Ziții: este a tăbliții de la poartă... Dumneaei îmi scrisese că șade la numărul 9... am văzut la poartă numărul 9 și am intrat. (<hi rend="italic">vorbește încet cu Zița,</hi> Veta și Chiriac.<hi rend="italic">)</hi>
                  </p>
                  <p>JUPÂN DUMITRACHE (către Ipingescu): Așa e; asta meșterul Dincă binagiul mi-a făcut-o; a tencuit zidul de la poartă și mi-a bătut numărul 6 d-a-ndoaselea; să-l pui mâine să mi-l întoarcă la loc, să nu mi se mai întâmple vreun conflict.</p>
                  <p>CHIRIAC (care s-a găsit în fund cu Veta, Zița și Rică): Lasă ce-i spui eu și cu cocoana, dacă vă e rușine. (<hi rend="italic">coboară cu Veta;</hi> Rică și Zița se țin în fund.<hi rend="italic">) Jupâne.</hi>
                  </p>
                  <p>VETA: Frate.</p>
                  <p>JUPÂN DUMITRACHE: Ce-i, Chiriac, puiule? Ce-i Veto?</p>
                  <p>VETA: Avem să te rugăm ceva.</p>
                  <p>CHIRIAC: Da'... să nu ne tratezi cu refuz.</p>
                  <p>JUPÂN DUMITRACHE: Orice; mă știi cum țiu la nevastă și la tine.</p>
                  <p>VETA: Uite ce e: musiu Rică și cu Zița compătimesc împreună.</p>
                  <p>JUPÂN DUMITRACHE (încântat): Ei! Așa e, ale tinereții valuri!</p>
                  <p>CHIRIAC: Și le e rușine să-ți spuie că ar vrea să...</p>
                  <p>JUPÂN DUMITRACHE: Să... ce?</p>
                  <p>CHIRIAC: Ei! Nu știi dumneata? Să puie pirostriile!... Vrei și Dumneata?</p>
                  <p>JUPÂN DUMITRACHE (răpit): Dacă dumnealui cabulipsește să ne onoreze cu atâta cinste... de! Zestrea nu-i așa mare, și dumnealui e... știi, ceva mai sus... noi suntem negustori.</p>
                  <p>RICĂ (coborând): Cetățene, suntem sub regimul libertății, egalității și fraternității: unul nu poate fi mai sus decât altul, nu permite Constituția.</p>
                  <p>IPINGESCU: Rezon!</p>
                  <p>JUPÂN DUMITRACHE (lui Ipingescu): Bine vorbește, domnule, bravos!</p>
                  <p>RICĂ: Eu, dacă compătimește și madam Zița la suferința mea...</p>
                  <p>JUPÂN DUMITRACHE: Mai e vorbă! Cum să nu compătimească? Zițo, nene, ia vino-ncoa. (<hi rend="italic">Zița</hi> vine rușinoasă.<hi rend="italic">) Ei! Nu-ți mai fie rușine: ale tinereții valuri... Vrei?</hi>
                  </p>
                  <p>ZIȚA: Eu fac ce vrei dumneata; îmi ești ca și un frate mai mare.</p>
                  <p>JUPÂN DUMITRACHE: Ei! Să vă fie de bine, și ceasul ăl bun să-l dea Pronia. (<hi rend="italic">încet</hi> Ziții.<hi rend="italic">) Să-ți cinstești bărbatul: ăsta e om, nu glumă; ți-ai găsit norocul.</hi>
                  </p>
                  <p>ZIȚA: Mersi, nene. (<hi rend="italic">trece în fund.</hi>)</p>
                  <p>JUPÂN DUMITRACHE: Pentru puțin. (<hi rend="italic">lui Rică.</hi>) Ei acum, cumnate, ia să vorbim o vorbă colea între bărbați, cocoanele să nu asculte; știin dumneata, nene Nae, cum sunt cocoanele...</p>
                  <p>IPINGESCU: Rușinoase... mie-mi spui?</p>
                  <p>JUPÂN DUMITRACHE (lui Rică care a venit lângă ei): Toate ca toate, dar la onoarea de familist să ții.</p>
                  <p>RICĂ: Da, familia e patria cea mică, precum patria e familia cea mare; familia este baza societății.</p>
                  <p>JUPÂN DUMITRACHE: Așa e, bravos! (<hi rend="italic">lui Ipingescu.</hi>) Toate le știe, îmi place...</p>
                  <p>IPINGESCU: Apoi dacă-i jurnalist...</p>
                  <p>VETA (din fund către Jupân Dumitrache): Ei! Toate bune, frățico, dar noi nu dormim în noaptea asta? Chiriac are să se scoale mâine până-n ziuă la ezirciț.</p>
                  <p>JUPÂN DUMITRACHE: Mai e vorbă, soro, cum să nu?</p>
                  <p>(Toți se dispun a se retrage; Rică e cu Zița, Chiriac cu Veta, Jupân Dumitrache suie cu Ipingescu.)</p>
                  <p>IPINGESCU (lui Jupân Dumitrache): Onorabile, îndatorează-mă cu o țigară de tutun.</p>
                  <p>JUPÂN DUMITRACHE: Și cu două, nene Nae. (<hi rend="italic">bagă mâna să scoață tabachera și se </hi>
                     <hi rend="italic">oprește</hi> încruntat cu mâna în buzunar<hi rend="italic">) Nene Nae! Chiriac!</hi>
                  </p>
                  <p>CHIRIAC (coborând lângă Jupân Dumitrache): Ce-i, jupâne?</p>
                  <p>JUPÂN DUMITRACHE (luând pe Chiriac și pe Ipingescu de mână și aducându-i dramatic în fața scenii): Toate le-am lămurit; bine, de cumnatul Rică nu mai am ce să zic; dar să vă arăt ce am găsit pe pernele patului dumneaei,... că uitasem;... îmi vine să intru la bănuieli rele.</p>
                  <p>CHIRIAC (înfiorat): Ce-ai găsit, jupâne?</p>
                  <p>JUPÂN DUMITRACHE: Uite. (<hi rend="italic">scoate din buzunar o legătură de gât.</hi>)</p>
                  <p>IPINGESCU: Frumoasă legătură, de șic!</p>
                  <p>CHIRIAC: Aș! Ado-ncoa, jupâne; asta-i legătura mea, n-o știi dumneata?</p>
                  <p>JUPÂN DUMITRACHE (<hi rend="italic">lămurit</hi>): Ei, bată-te să te bată! De ce nu spui așa, frate? (<hi rend="italic">lui Ipingescu, cu filozofie.</hi>) Ei! Vezi?... Uite așa se orbește omul la necaz!</p>
                  <p>IPINGESCU: Rezon!</p>
                  <p>(Pornesc cu toții veseli spre fund.)</p>
                  <p rend="bold">Cortina</p>
                  <list type="ordered">
                     <item>
                        <ref target="https://ro.wikisource.org/wiki/O_noapte_furtunoasă#cite_ref-1">
                           <hi rend="color(#0b0080)">↑</hi>
                        </ref> I.D. Ionescu, cântăreț și director de trupă în vremea aceea</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-2">
                           <hi rend="color(#0b0080)">↑</hi>
                        </ref> Într-o parte; într-o latură; într-o rână</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-3">
                           <hi rend="color(#0b0080)">↑</hi>
                        </ref> Joben - pălărie bărbătească înaltă și tare, de formă cilindrică</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-4">
                           <hi rend="color(#0b0080)">↑</hi>
                        </ref> Prefectură de poliție</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-5">
                           <hi rend="color(#0b0080)">↑</hi>
                        </ref> Repertoriul trupei lui I.D Ionescu conținea cântece în mai multe limbi: română, germană, idiș, franceză și engleză; „nemțești” e termenul popular generic pentru „străine”.</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-6">
                           <hi rend="color(#0b0080)">↑</hi>
                        </ref> Aici, nume purtat, pe atunci, de circumscripția de poliție</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-7">
                           <hi rend="color(#0b0080)">↑</hi>
                        </ref> Repariția</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-8">
                           <hi rend="color(#0b0080)">↑</hi>
                        </ref> Nume dat celor din Partidul Conservator</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-9">
                           <hi rend="color(#0b0080)">↑</hi>
                        </ref> După calendar popular, răpciune e luna septembrie</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-10">
                           <hi rend="color(#0b0080)">↑</hi>
                        </ref> De la <hi rend="italic">a manca</hi>, franțuzism, după manquer - a se lipsi</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-11">
                           <hi rend="color(#0b0080)">↑</hi>
                        </ref> Confuzie între sufràgiu(vot) și sufrágiu(servitor)</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-12">
                           <hi rend="color(#0b0080)">↑</hi>
                        </ref> Te iubesc și te ador: altceva ce mai pretinzi? (fr.)</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-13">
                           <hi rend="color(#0b0080)">↑</hi>
                        </ref> Care trezește mila</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-14">
                           <hi rend="color(#0b0080)">↑</hi>
                        </ref> Formă stâlcită a expresiei <hi rend="italic">pour toujours</hi> (pentru totdeauna), în care <hi rend="italic">pour</hi> francez este înlocuit de latinescul <hi rend="italic">per</hi>
                     </item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-15">
                           <hi rend="color(#0b0080)">↑</hi>
                        </ref> Plictisită, iritată</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-16">
                           <hi rend="color(#0b0080)">↑</hi>
                        </ref> Romane populare, făcute după modelul răsunătoarelor <hi rend="italic">Mysterères de Paris</hi> de Eugene Sue</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-17">
                           <hi rend="color(#0b0080)">↑</hi>
                        </ref> Formă stâlcită a expresiei franceze sans façons - în mod familiar, fără mofturi</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-18">
                           <hi rend="color(#0b0080)">↑</hi>
                        </ref> Vergea de fier, ascuțită vârâtă în baston și prinsă de mânerul(capul) acestuia</item> 
                     <item>
                        <ref target="https://ro.wikisource.org/wiki/O_noapte_furtunoasă#cite_ref-19">
                           <hi rend="color(#0b0080)">↑</hi>
                        </ref> Malmezon - cazarmă bucureșteană</item>
                  </list>
               </div>
            </div>
         </div>
         <div type="div1">
            <head>Conul Leonida față cu reacțiunea</head>
            <subtitle>1880</subtitle>
            <p>(<hi rend="italic">O odaie modestă de mahala. În fund, la dreapta, o ușă; la stânga o fereastră. De-o parte și de alta a scenii câte un pat de culcare. În mijlocul odăii o masă împrejurul căreia sunt așezate scaune de paie. Pe masă, o lampă cu gaz; pe globul lămpii un abat-jour cusut pe canava. În planul întâi, la stânga, o sobă cu ușa deschisă și cu câțiva tăciuni pâlpâind. — Leonida e în halat, în papuci și cu scufia de noapte; Efimița în camizol, fustă de flanelă roșie și legată la cap cu tulpan alb. Amândoi șed de vorbă la masă</hi>)</p>
            <div type="div2" rend="P19">
               <head>Scena I</head>
               <p>LEONIDA: Așa, cum îți spusei, mă scol într-o dimineață, și, știi obiceiul meu, pui mâna întâi și-ntâi pe „Aurora Democratică", să văz cum mai merge țara. O deschiz... și ce citesc? Uite, țiu minte ca acuma: „ 11/23 Făurar... a căzut tirania! Vivat Republica!"</p>
               <p>EFIMIȚA: Auzi colo!</p>
               <p>LEONIDA: Răposata dumneei — nevastă-mea a d-întâi — nu se sculase încă. Sar jos din pat și-i strig: „Scoală, cocoană, și te bucură, că ești și dumneata mumă din popor; scoală, c-a venit libertatea la putere!"</p>
               <p>EFIMIȚA (<hi rend="italic">afirmativ</hi>): Ei!</p>
               <p>LEONIDA: Când aude de libertate, sare și dumneei răposata din pat... că era republicană! Zic: gătește-te degrab', Mițule, și... hai și noi pe la revuluție. Ne îmbrăcăm, domnule, frumos, și o luăm repede pe jos pân' la teatru... (<hi rend="italic">cu gravitate</hi>) Ei, când am văzut... știi că eu nu intru la idee cu una cu două...</p>
               <p>EFIMIȚA: Ți-ai găsit!... dumneata nu ești d-ăia. Ehei! Ca dumneata, bobocule, mai rar cineva.</p>
               <p>LEONIDA: Ori să zici nu știu ce și nu știu cum, că adicătele „acu, unde ești tu republican, ții partea națiunii…"</p>
               <p>EFIMIȚA: Aș!</p>
               <p>LEONIDA: Dar, când am văzut, am zis și eu: să te ferească Dumnezeu de furia poporului!… Ce să vezi, domnule? Steaguri, muzici, chiote, tămbălău, lucru mare, și lume, lume… de-ți venea amețeală nu altceva.</p>
               <p>EFIMIȚA: Bine că n-am fost la București pe vremea aia! cum sunt eu nevricoasă, Doamne ferește! pățeam alte alea…</p>
               <p>LEONIDA: Ba nu zi asta; puteai trage un ce profit. (<hi rend="italic">schimbând tonul</hi>) Ei, cât gândești c-a ținut toiul revuluției?</p>
               <p>EFIMIȚA: Până seara.</p>
               <p>LEONIDA (<hi rend="italic">zâmbind de așa naivitate, apoi cu seriozitate</hi>): Trei săptămâni de zile, domnule.</p>
               <p>EFIMIȚA (<hi rend="italic">minunându-se</hi>): Nu mă-nnebuni, soro!</p>
               <p>LEONIDA: Ce te gândești dumneata, că a fost așa un bagadel lucru? Fă-ți idee: dacă chiar Galibardi, de-acolo, de unde este el, a scris atunci o scrisoare cătră națiunea română.</p>
               <p>EFIMIȚA (<hi rend="italic">cu interes</hi>): Zău ?</p>
               <p>LEONIDA: Mai e vorbă!</p>
               <p>EFIMIȚA: Adică cum?</p>
               <p>LEONIDA: Vezi dumneata, i-a plăcut și lui cum am adus noi lucrul cu un sul subțire ca să dăm exemplu Evropii, și s-a crezut omul dator, ca un ce de politică, pentru ca să ne firitisească…</p>
               <p>EFIMIȚA (<hi rend="italic">curioasă</hi>): Da'… ce spunea în scrisoare ?</p>
               <p>LEONIDA (<hi rend="italic">cu importanță</hi>): Patru vorbe, numai patru, da' vorbe, ce-i drept! Uite, țiu minte ca acuma: „Bravos națiune! Halal să-ți fie! Să trăiască Republica! Vivat Prințipatele Unite!" și jos iscălit în original „Galibardi".</p>
               <p>EFIMIȚA (<hi rend="italic">satisfăcută</hi>): Apoi, atunci dacă-i așa, a vorbit destul de frumos omul!</p>
               <p>LEONIDA: Hehei! unul e Galibardi: om, o dată și jumătate! (<hi rend="italic">cu mândrie și siguranță</hi>) Ei! giantă latină, domnule, n-ai ce-i mai zice. De ce a băgat el în răcori, gândești, pe toți împărații și pe Papa de la Roma?</p>
               <p>EFIMIȚA (<hi rend="italic">mirată</hi>): Și pe Papa de la Roma? Auzi, soro?</p>
               <p>LEONIDA: Ba încă ce! i-a tras un tighel, de i-a plăcut și lui. Ce-a zis Papa — iezuit, aminteri nu-i prost! — când a văzut că n-o scoate la căpătâi cu el?… „Mă nene, ăsta nu-i glumă; cu ăsta, cum văz eu, nu merge ca de, cu fitecine; ia mai bine să mă iau eu cu politică pe lângă el, să mi-l fac cumătru." Și de colea până colea, tura vura, c-o fi tunsă, c-o fi rasă, l-a pus pe Galibardi de i-a botezat un copil.</p>
               <p>EFIMIȚA (<hi rend="italic">cu ironie</hi>): Și-a cunoscut omul nașul!</p>
               <p>LEONIDA: Vezi bine!… Acu ia spune, cam câți oameni te bate gândul că să aibă Galibardi?</p>
               <p>EFIMIȚA: Sumedenie!</p>
               <p>LEONIDA: O mie, domnule, numa' o mie.</p>
               <p>EFIMIȚA: Ei! fugi că mor! și adică numa' cu o mie să...</p>
               <p>LEONIDA (<hi rend="italic">întrerupând-o</hi>): Da, da' întreabă-mă să-ți spun ce fel de oameni sunt.</p>
               <p>EFIMIȚA: Ceva tot unul și unul.</p>
               <p>LEONIDA: Ăi mai prima, domnule, aleși pe sprinceană, care mai de care, dă cu pușca-n Dumnezeu; volintiri, mă rog: azi aici, mâine-n Focșani, ce-am avut și ce-am pierdut!</p>
               <p>EFIMIȚA: Ei! așa da.</p>
               <p>LEONIDA: Și toți se-nchină la el ca la Cristos; de hatârul lui, sunt în stare, trei zile d-a rândul, să nu mănânce și să nu bea, dacă n-or avea ce.</p>
               <p>EFIMIȚA: Ce spui, soro?</p>
               <p>LEONIDA: Ce-ți spui eu, și câte și mai câte altele și mai și.</p>
               <p>EFIMIȚA: Bravos!</p>
               <p>(<hi rend="italic">O mică pauză și căscături de amândouă părțile</hi>)</p>
               <p>LEONIDA: Trebuie să fie târziu, Mițule; ne culcăm?</p>
               <p>EFIMIȚA (<hi rend="italic">se scoală și se uită la ceas</hi>): Douăspce trecute, bobocule.</p>
               <p>LEONIDA (<hi rend="italic">sculându-se și el și mergând spre patul din stânga</hi>): Vezi dumneata cum trece vremea cu vorba...</p>
               <p>EFIMIȚA (<hi rend="italic">dregându-și patul</hi>): Ei! cum le spui dumneata, să tot stai s-asculți; ca dumneata, bobocule, mai rar cineva.</p>
               <p>LEONIDA (<hi rend="italic">la pat și intrând sub plapumă</hi>): Mițo, ai zis matale fetii să vie mâine mai de dimineață ca să facă focul ?</p>
               <p>EFIMIȚA (<hi rend="italic">stingând lampa</hi>): Da. (<hi rend="italic">se-nchină și se așază în pat la dreapta</hi>)</p>
               <p>(<hi rend="italic">Odaia rămâne luminată numai de flacăra tăciunilor din sobă</hi>)</p>
               <p>LEONIDA (<hi rend="italic">după ce s-a învârtit în pat până să-și facă culcușul, cu satisfacție</hi>): A! aașa!</p>
               <p>(<hi rend="italic">Un moment pauză, în timp ce fiecare se așază bine în așternutul său</hi>)</p>
               <p>EFIMIȚA (<hi rend="italic">din așternut</hi>): Și zi așa cu Galibardi, 'ai?</p>
               <p>LEONIDA (<hi rend="italic">asemenea</hi>): Așa zău!... Ei! mai dă-mi încă unul ca el, și până mâine seara, — nu-mi trebuie mai mult, — să-ți fac republică... (<hi rend="italic">cu regret.</hi>) Da' nu e! Da' o să-mi zici că cu încetul se face oțetul, ori că mai rabdă, că n-a intrat zilele-n sac. (<hi rend="italic">cu tărie</hi>) D-apoi bine, frate, până când tot rabdă azi, rabdă mâine ? că nu mai merge, domnule, s-a săturat poporul de tiranie, trebuie republică!</p>
               <p>EFIMIȚA: Adică, zău, bobocule, de! eu, cu mintea ca de femeie, pardon să te-ntreb și eu un lucru: ce procopseală ar fi și cu republica?</p>
               <p>LEONIDA (<hi rend="italic">minunat de-așa întrebare</hi>): Ei! bravos! ș-asta-i bună! Cum, ce procopseală? Vezi asta-i vorba: cap ai, minte ce-ți mai trebuie? Apoi, închipuiește-ți dumneata numai un condei, stăi să-ți spui: mai întâi și-întâi că dacă e republică, nu mai plătește niminea bir...</p>
               <p>EFIMIȚA: Zău?</p>
               <p>LEONIDA: Zău... Al doilea că fieștecare cetățean ia câte o leafă bună pe lună, toți într-o egalitate.</p>
               <p>EFIMIȚA: Parol?</p>
               <p>LEONIDA: Parol... Par egzamplu, eu...</p>
               <p>EFIMIȚA: Pe lângă pensie ?</p>
               <p>LEONIDA: Vezi bine; pensia e bașca, o am după legea veche, e dreptul meu; mai ales când e republică, dreptul e sfânt: republica este garanțiunea tuturor drepturilor.</p>
               <p>EFIMIȚA (<hi rend="italic">cu toată aprobarea</hi>): Așa da.</p>
               <p>LEONIDA: Și al treilea, că se face și lege de murături.</p>
               <p>EFIMIȚA: Cum lege de murături ?</p>
               <p>LEONIDA: Adicătele că nimini să nu mai aibă drept să-și plătească datoriile.</p>
               <p>EFIMIȚA (<hi rend="italic">crucindu-se cu mirare</hi>): Maică Precistă, Doamne! apoi dacă-i așa, de ce nu se face mai curând republică, soro ?</p>
               <p>LEONIDA: Hei! te lasă reacționarii, domnule ? Firește, nu le vine lor la socoteală să nu mai plătească niminea bir! e aproape de mintea omului: de unde ar mai mânca ei lefurile cu lingura?</p>
               <p>EFIMIȚA: Așa e... da'... (<hi rend="italic">reflectând mai adânc</hi>) un lucru nu-nțeleg eu.</p>
               <p>LEONIDA: Ce lucru?</p>
               <p>EFIMIȚA: Dacă n-o mai plăti niminea bir, soro, de unde or să aibă cetățenii leafă?</p>
               <p>LEONIDA (<hi rend="italic">în luptă cu somnul</hi>): Treaba statului, domnule, el ce grije are? pentru ce-l avem pe el? e datoria lui să-ngrijească să aibă oamenii lefurile la vreme...</p>
               <p>EFIMIȚA (<hi rend="italic">lămurită</hi>): Așa da... vezi, mie nu-mi dădea-n gând. (<hi rend="italic">după o pauză de reflecție</hi>) Ce bine ar fi! unde dă Dumnezeu odată să o mai vedem ș-asta, republica! (<hi rend="italic">Leonida începe să sforăie</hi>) Dormi, soro?... (<hi rend="italic">Leonida sforăie-nainte</hi>) A adormit.</p>
            </div>
            <div type="div2" rend="P19">
               <head>Scena II</head>
               <p>(<hi rend="italic">Coana Efimița se așază pe o ureche și adoarme și ea. — Unu după miezul nopții sună rar în vecinătate: patru bătăi pentru sferturi, apoi o bătaie mai gravă pentru ceas. În orchestră melodramă „misterioso". Câteva momente pauză, după care s-aud în depărtare două-trei detunături de pușcă și chiote surde; apoi, altele mai multe fi strigăte mai distincte, și încă o dată</hi>)</p>
               <p>EFIMIȚA (<hi rend="italic">se deșteaptă și se ridică-n pat, privind cu nedumerire către ușe și întrebând cu neastâmpăr</hi>): Cine e? (<hi rend="italic">pauză</hi>) Cine e? (<hi rend="italic">pauză; sare din pat, aleargă repede la ușă și o încearcă dacă e bine încuiată, asemenea la fereastră, și se-ntoarce mai puțin îngrijată să se așeze iar la loc, făcându-și o cruce</hi>) Cine știe ce-oi fi visat!... (<hi rend="italic">se culcă și ațipește iar; în orchestră melodramă; pauză; o salvă de detunături și strigăte înmulțite; cocoana sare din pat cât colo</hi>)… Cine e?... (<hi rend="italic">o pauză, merge tremurând la masă, caută p-întunerec chibriturile și aprinde lampa; foarte emoționată, încearcă încă o dată ușa, merge în vârful degetelor la dulapul de haine, îl încuie repede, ca și cum ar fi prins pe cineva în el, și ascultă cu palpitație ce se petrece înăuntru; se uită apoi pe sub paturi și prin toate colțurile, stinge lampa, se-nchină și se urcă iar în pat</hi>) Ce-o fi ș-asta? (<hi rend="italic">deodată, s-aud o nouă salvă și chiote prelungite; coana Efimița sare jos și rămâne înmărmurită în picioare ascultând; o altă salvă și strigăte</hi>) Leonido! (<hi rend="italic">zgomotul se repetă</hi>) Leonido!! (<hi rend="italic">pauză; zgomotul se repetă cu putere; cocoana se repede peste un scaun cu exasperare, se împiedecă și cade peste patul lui Leonida</hi>) Leonido!!!</p>
            </div>
            <div type="div2" rend="P19">
               <head>Scena III</head>
               <p>LEONIDA (<hi rend="italic">sculându-se din somn spăimântat</hi>): 'Ai! ce e?</p>
               <p>EFIMIȚA: Leonido! scoal' că-i foc, Leonido!</p>
               <p>LEONIDA (<hi rend="italic">speriat</hi>): Unde-i foc ?</p>
               <p>EFIMIȚA: Scoal' că-i revuluție, bătălie mare afară!</p>
               <p>LEONIDA: Aș! vorbă să fie! Ce te pomenești vorbind, domnule?</p>
               <p>EFIMIȚA: Bătălie la toartă, soro: pistoale, puști, tunuri, Leonido, țipete, chiote, lucru mare, de am sărit din somn!</p>
               <p>LEONIDA (<hi rend="italic">luând-o cu binișorul</hi>): Mițule, nu-i nimica; știi cum ești dumneata nevricoasă, unde am vorbit toată seara de politică, te-i fi culcat și cu fața-n sus și ai visat cine știe ce.</p>
               <p>EFIMIȚA (<hi rend="italic">impacientată</hi>): Leonido, deșteaptă sunt eu acuma?</p>
               <p>LEONIDA: Apoi de! Mițule, asta dumneata știi.</p>
               <p>EFIMIȚA (<hi rend="italic">atinsă</hi>): Bravos, bobocule! nu m-așteptam ca tocmai dumneata să te pronunți cu așa iluzii în contra mea; te credeam mai altfel... îmi pare rău!... Cucoane Leonido, sunt deșteaptă; am auzit acum cum te-auz și m-auzi... revuluție, bătalie mare!</p>
               <p>LEONIDA: Bine, Mițule, stăi, nu te importa degeaba. De când m-ai deșteptat pe mine, ai mai auzit ceva?</p>
               <p>EFIMIȚA: Nu.</p>
               <p>LEONIDA: Apoi de! cum vine treaba asta? spune matale...</p>
               <p>EFIMIȚA (<hi rend="italic">cam în nedomirire</hi>): De, soro, știu și eu?</p>
               <p>LEONIDA: Apoi, vezi? Dar... s-o mai luăm și pe partea ailaltă, să vedem ce-ai să mai zici. Bine, chiar revuluție să fi fost, să zicem;... nu știi dumneata că n-are nimini voie să descarce focuri în oraș? e ordin de la poliție...</p>
               <p>EFIMIȚA (<hi rend="italic">aproape răsconvinsă</hi>): De! bobocule, să zic și eu cum zici, că după cum le spui dumneata, una și cu una fac două, n-are de unde să te mai apuce omul... (<hi rend="italic">stând la gânduri și iar îndoindu-se</hi>) Da' bine, soro, am auzit, am a-u-zit; cum s-auz ce nu era? ce-am auzit dacă nu era nimica?</p>
               <p>LEONIDA: Ei! domnule, câte d-astea n-am citit eu, n-am păr în cap! Glumești cu omul! Se-ntâmplă... (<hi rend="italic">cu tonul unei teorii sigure</hi>) că fiincă de ce? o să mă-ntrebi... Omul, bunioară, de par egzamplu, dintr-un nu-știu-ce ori ceva, cum e nevricos, de curiozitate, intră la o idee; a intrat la o idee? fandacsia e gata; ei! și după aia din fandacsie cade în ipohondrie. Pe urmă, firește, și nimica mișcă.</p>
               <p>EFIMIȚA: Comedie, soro! (<hi rend="italic">minunându-se</hi>) Așa o fi!</p>
               <p>LEONIDA: Bunioară și la dumneata acuma, o ipohondrie trecătoare; nu-i nimica... Hai să ne culcăm: noapte bună, Mițule.</p>
               <p>EFIMIȚA: Noapte bună. (<hi rend="italic">încă nedomirită oarecum, stinge lampa și se vâră în pat.</hi>)</p>
               <p>LEONIDA (<hi rend="italic">după o pauză</hi>): Nu te mai culca cu fața-n sus, Mițule, că iar visezi.</p>
               <p>(<hi rend="italic">Cocoana s-așază p-o ureche; în odaie întunerec, în orchestră melodramă;</hi>
               </p>
               <p>o pauză, după care d-odată se aud în depărtare chiote, strigăte și detunături<hi rend="italic">)</hi>
               </p>
            </div>
            <div type="div2" rend="P19">
               <head>Scena IV</head>
               <p>EFIMIȚA: Ai auzit?</p>
               <p>LEONIDA: Ai auzit?</p>
               <p>(<hi rend="italic">Amândoi, d-odată, se ridică înfiorați. Zgomotul s-apropie</hi>)</p>
               <p>EFIMIȚA (<hi rend="italic">sărind din pat</hi>): E idee, Leonido ?</p>
               <p>LEONIDA (<hi rend="italic">cu spaimă</hi>): Aprinde lampa... (<hi rend="italic">sare și el din pat</hi>)</p>
               <p>(<hi rend="italic">Zgomotul mai aproape</hi>)</p>
               <p>EFIMIȚA (<hi rend="italic">aprinzând lampa</hi>): E fandacsie, bobocule ?</p>
               <p>LEONIDA (<hi rend="italic">tremurând</hi>): Nu-i lucru curat, Mițule!</p>
               <p>(<hi rend="italic">Zgomotul tot mai tare</hi>)</p>
               <p>EFIMIȚA: E ipohondrie, soro?</p>
               <p>(<hi rend="italic">Zgomotul crește mereu</hi>)</p>
               <p>LEONIDA: E primejdie mare, domnule! Ce să fie?</p>
               <p>EFIMIȚA: Ce să fie? dumneata nu vezi ce să fie? Revuluție, bătălie mare, Leonido!</p>
               <p>LEONIDA (<hi rend="italic">ciudindu-se</hi>): Bine, frate, revuluție ca revuluție, da' nu-ți spusei că nu-i voie de la poliție să dai focuri în oraș?</p>
               <p>(<hi rend="italic">Zgomotul crește înainte</hi>)</p>
               <p>EFIMIȚA (<hi rend="italic">tremurând</hi>): Voie, ne-voie, auzi ?</p>
               <p>LEONIDA (<hi rend="italic">asemenea</hi>): Auz: da' nu e, nu se poate să fie revuluție... Câtă vreme sunt ai noștri la putere, cine să stea să facă revuluție?</p>
               <p>EFIMIȚA: De! întreabă-mă să te-ntreb... (<hi rend="italic">zgomot mare</hi>) Auzi ?</p>
               <p>LEONIDA: Unde mi-este gazeta? (<hi rend="italic">nervos</hi>) că dacă o fi să fie revuluție, trebuie să spuie la „Ultime știri". Unde mi-e gazeta? (<hi rend="italic">merge la masă, ia gazeta, își aruncă ochii pe pagina a treia și dă un țipăt</hi>) A!</p>
               <p>EFIMIȚA: Ei!</p>
               <p>LEONIDA (<hi rend="italic">pierdut</hi>): Nu e revuluție, domnule, e reacțiune; ascultă: (<hi rend="italic">citește tremurând</hi>) „Reacțiunea a prins iar la limbă. Ca un strigoi în întunerec, ea stă la pândă ascuțindu-și ghearele și așteptând momentul oportun pentru poftele ei antinaționale… Națiune, fii deșteaptă!" (<hi rend="italic">cu dezolare</hi>) Și noi dormim, domnule!</p>
               <p>EFIMIȚA (<hi rend="italic">asemenea</hi>): Cine strică, soro, dacă nu mi-ai citit gazeta de cu seara!</p>
               <p>(<hi rend="italic">Zgomot tare</hi>)</p>
               <p>LEONIDA (<hi rend="italic">prăpădit</hi>): Și pe mine mă știu toți reacționarii că sunt republican, că sunt pentru națiune.</p>
               <p>EFIMIȚA (<hi rend="italic">tremurând și începând să plângă</hi>): Ce-i de făcut, soro?</p>
               <p>LEONIDA (<hi rend="italic">stăpânindu-se ca să-i facă curaj</hi>): Nu te speria, Mițule, nu te speria...</p>
               <p>(<hi rend="italic">Salve și chiote foarte apropiate</hi>)</p>
               <p>EFIMIȚA: Iute, soro, pune mâna.</p>
               <p>(<hi rend="italic">Amândoi trag cearșafurile din paturi în mijlocul casii, golesc dulapul, scrinul, și fac două legături mari; apoi baricadează ușa cu paturile și cu mobilele</hi>)</p>
               <p>LEONIDA (<hi rend="italic">lucrând</hi>): Mergem la gară pân dosul Cișmegiului, și plecăm până-n ziuă cu trenul la Ploiești… Acolo nu mai mi-e frică: sunt între ai mei! republicani toți, săracii!</p>
               <p>(<hi rend="italic">Zgomot și mai aproape</hi>)</p>
               <p>EFIMIȚA (<hi rend="italic">îngrozită, oprindu-se din lucru și ascultând</hi>): Soro! soro! auzi dumneata? Zavragiii vin încoace!</p>
               <p>LEONIDA (<hi rend="italic">asemenea</hi>): Auz... (<hi rend="italic">tremură</hi>) Și cum sunt eu deocheat, drept aicea vin, să ne dărâme casa.</p>
               <p>EFIMIȚA (<hi rend="italic">îndoindu-se de genuchi și înecându-se</hi>): Nu-mi spune, soro, că mor!</p>
               <p>LEONIDA: Fă iute, iute!</p>
               <p>(<hi rend="italic">Zgomotul și mai aproape; Leonida cade-n genuchi</hi>)</p>
               <p>EFIMIȚA: Soro, mor! a intrat în ulița noastră...</p>
               <p>LEONIDA: Stinge lampa!</p>
               <p>(<hi rend="italic">Cocoana suflă iute în lampă; zgomotul este sub ferestre. Amândoi sunt trăsniți. O pauză, zgomot și apoi câteva bătăi în ușa d-afară</hi>)</p>
               <p>EFIMIȚA (<hi rend="italic">șoptind</hi>): Sunt la ușă.</p>
               <p>LEONIDA (<hi rend="italic">asemenea</hi>): Atât mi-a fost!... Nu te mișca. (<hi rend="italic">bătăile se repetă mai tare; zgomotul s-a cam depărtat</hi>). Să ne ascundem în dulap...</p>
               <p>EFIMIȚA: Să lăsăm calabalâcul și să sărim pe fereastră...</p>
               <p>LEONIDA: Dar dacă or fi intrat în curte?</p>
               <p>(<hi rend="italic">Bătăile în ușă se îndesesc cu nerăbdare; zgomotul se depărtează mereu</hi>)</p>
               <p>UN GLAS DE FEMEIE (<hi rend="italic">d-afară</hi>): Dar asta, comedie!</p>
               <p>EFIMIȚA (<hi rend="italic">cu uimire, plecându-se spre ușă s-asculte</hi>): 'Ai?</p>
               <p>LEONIDA (<hi rend="italic">oprind-o</hi>): St! nu te mișca!</p>
               <p>(<hi rend="italic">Pumni tari în ușă; zgomotul și mai departe</hi>)</p>
               <p>GLASUL (<hi rend="italic">d-afară</hi>): Ei! Doamne! (<hi rend="italic">strigând</hi>) Coniță!</p>
               <p>EFIMIȚA (<hi rend="italic">uimită</hi>): E slujnica, Leonido, Safta.</p>
               <p>(<hi rend="italic">Chiotele și împușcăturile d-abia se mai aud foarte departe</hi>)</p>
               <p>LEONIDA: St! parcă s-a mai depărtat zavera!</p>
               <p>(<hi rend="italic">Bătăi desperate în ușă</hi>)</p>
               <p>GLASUL (<hi rend="italic">d-afară</hi>): Deschide, cocoană, să fac focul. (<hi rend="italic">o pauză. Leonida și Efimița ascultă uimiți, neștiind ce să crează</hi>) Vai de mine! nu-i bună asta! a pățit boierii ceva!</p>
               <p>EFIMIȚA: E Safta... (<hi rend="italic">vrea să meargă la ușă</hi>)</p>
               <p>LEONIDA (<hi rend="italic">oprind-o</hi>): St! nu deschide o dată cu capul!</p>
               <p>EFIMIȚA (<hi rend="italic">nemaiputând răbda și zmucindu-se</hi>): Trebuie să deschiz, soro, că-ncepe dobitoaca să țipe și-i mai rău: ne dă de gol la zavragii!</p>
               <p>(<hi rend="italic">Bătăi din toate puterile în ușă</hi>)</p>
               <p>LEONIDA (<hi rend="italic">comprimându-și inima și cu un ton de supremă resignare</hi>): Deschide!</p>
               <p>EFIMIȚA (<hi rend="italic">mergând în vârful degetelor la ușă, întreabă cu gura jumătate</hi>): Cine e?</p>
               <p>GLASUL (<hi rend="italic">d-afară</hi>): Eu, cocoană; am venit să fac focul.</p>
               <p>EFIMIȚA (<hi rend="italic">stă un minut la îndoială, apoi se hotărăște și, dând în lături baricada, deschide și cu glasul alertat</hi>): Haide, intră.</p>
               <p>(<hi rend="italic">în odaie e întunerec. Coana Efimița ține piept Saftii la ușă</hi>)</p>
            </div>
            <div type="div2" rend="P19">
               <head>Scena V</head>
               <p>EFIMIȚA (<hi rend="italic">mișcată, cu tonul misterios</hi>): Ce-i afară, Safto ?</p>
               <p>SAFTA (<hi rend="italic">care a intrat cu un braț de lemne</hi>): Bine, cocoană, ce să fie! Da' pân-acuma n-am putut închide ochii: toată noaptea a fost masă mare la băcanul din colț; acu d-abia s-a spart cheful. Adineaori a trecut p-aici vreo câțiva, se duceau acasă pe două cărări; era și Nae Ipingescu, ipistatul, beat frânt; chiuia și trăgea la pistoale... obicei mitocănesc.</p>
               <p>LEONIDA (<hi rend="italic">nedomirit</hi>): Ce obicei?</p>
               <p>SAFTA: Știi, a făcut oamenii chef, c-aseară a fost lăsata-secului.</p>
               <p>EFIMIȚA (<hi rend="italic">înseninându-se și prinzând limbă, cătră Leonida cu umor</hi>): A fost lăsata, secule!</p>
               <p>LEONIDA (<hi rend="italic">îmbărbătat</hi>): Ei vezi ? (<hi rend="italic">plin de triumful teoriei</hi>) Tot vorba mea, domnule! Omul, bunioară, de par egzamplu, dintr-un nu-știu-ce ori ceva, cum e nevricos, de curiozitate, intră la o idee; a intrat la o idee? fandacsia e gata; ei! și după aia, din fandacsie cade în ipohondrie. (<hi rend="italic">către cocoana</hi>) Văzuși?</p>
               <p>EFIMIȚA (<hi rend="italic">cu chef</hi>): Ei! soro! parcă ziceai că nu e voie de la poliție să se dea cu pistoale în oraș ?</p>
               <p>LEONIDA (<hi rend="italic">sigur</hi>): Apoi bine, nu vezi dumneata că aici a fost chiar poliția în persoană...</p>
               <p>EFIMIȚA: Ei, bobocule, apăi cum le știi dumneata toate, mai rar cineva! (<hi rend="italic">aprinde lampa</hi>)</p>
               <p>(<hi rend="italic">Amândoi sunt foarte veseli. Safta rămâne încremenită văzând răsturnarea odăii</hi>)</p>
               <p rend="bold">Cortina</p>
            </div>
         </div>
         <div type="div1">
            <head>O scrisoare pierdută </head>
            <subtitle>1883</subtitle>
            <div type="div2" rend="P20">
               <head>Personajele</head>
               <p>
                  <hi rend="bold">ȘTEFAN TIPĂTESCU</hi>, prefectul județului <lb/>
                  <hi rend="bold">AGAMEMNON DANDANACHE</hi>, vechi luptător de la 48<lb/>
                  <hi rend="bold">ZAHARIA TRAHANACHE</hi>, prezidentul Comitetului permanent, Comitetului electoral, Comitetului școlar, Comițiului agricol și al altor comitete și comiții<lb/>
                  <hi rend="bold">TACHE FARFURIDI</hi>, avocat, membru al acestor comitete și comiții<lb/>
                  <hi rend="bold">IORDACHE BRÂNZOVENESCU</hi>, asemenea lui Tache Farfuridi<lb/>
                  <hi rend="bold">NAE CAȚAVENCU</hi>, avocat, director-proprietar al ziarului Răcnetul Carpaților, prezident-fondator al Societății enciclopedice-cooperative "Aurora economică română"<lb/>
                  <hi rend="bold">IONESCU</hi>, institutor, colaborator la acel ziar și membru al acestei societăți<lb/>
                  <hi rend="bold">POPESCU</hi>, asemenea lui Ionescu<lb/>
                  <hi rend="bold">GHIȚĂ PRISTANDA</hi>, polițaiul orașului<lb/>
                  <hi rend="bold">UN CETĂȚEAN TURMENTAT</hi>
                  <lb/>
                  <hi rend="bold">ZOE TRAHANACHE</hi>, soția lui ZAHARIA TRAHANACHE<lb/>
                  <hi rend="bold">UN FECIOR</hi>
                  <lb/>
                  <hi rend="bold">ALEGĂTORI, CETĂȚENI, PUBLIC</hi>
                  <lb/>
                  <lb/>În capitala unui județ de munte, în zilele noastre.</p>
            </div>
            <div type="div2" rend="P19">
               <head>Actul I</head>
               <p>(O anticameră bine mobilată. Ușă în fund cu două ferestre mari de laturi. La dreapta, în planul din fund o ușă, la stânga altă ușă, în planul din față. În stânga, planul întâi, canapea și un fotoliu)</p>
               <div type="div3" rend="P21">
                  <head>Scena I</head>
                  <p>TIPĂTESCU, puțin agitat, se plimbă cu „Răcnetul Carpaților" în mână; e în haine de odaie; PRISTANDA în picioare, mai spre ușă, stă rezemat în sabie.</p>
                  <p>TIPĂTESCU (terminând de citit o frază din jurnal) : „...Rușine pentru orașul nostru să tremure în fața unui om!... Rușine pentru guvernul vitreg, care dă unul din cele mai frumoase județe ale României pradă în ghearele unui vampir!..." (indignat) Eu vampir, 'ai?... Caraghioz!</p>
                  <p>PRISTANDA (asemenea) : Curat caraghioz!... Pardon, să iertați, coane Fănică, că întreb: bambir... ce-i aia, bampir?</p>
                  <p>TIPĂTESCU: Unul... unul care suge sângele poporului... Eu sug sângele poporului!...</p>
                  <p>PRISTANDA: Dumneata sugi sângele poporului!... Aoleu!</p>
                  <p>TIPĂTESCU: Mișel!</p>
                  <p>PRISTANDA: Curat mișel!</p>
                  <p>TIPĂTESCU: Murdar!</p>
                  <p>PRISTANDA: Curat murdar!</p>
                  <p>TIPĂTESCU: Ei! nu s-alege!</p>
                  <p>PRISTANDA: Nu s-alege!</p>
                  <p>TIPĂTESCU: Cu toată dăscălimea dumnealui, cu toată societatea moftologică a dumnealui... degeaba! să-mi rază mie mustățile!</p>
                  <p>PRISTANDA: Și mie!</p>
                  <p>TIPĂTESCU: Dar în sfârșit, las-o asta! lasă-l să urle ca un câine!</p>
                  <p>PRISTANDA: Curat ca un câine!</p>
                  <p>TIPĂTESCU: Începuseși să-mi spui istoria de aseară. (șade)</p>
                  <p>PRISTANDA: Cum vă spuneam, coane Fănică (se apropie), aseară, ațipisem nițel după-masă, precum e misia noastră... că acuma dumneavoastră știți că bietul polițai n-are și el ceas de mâncare, de băutură, de culcare, de sculare, ca tot creștinul...</p>
                  <p>TIPĂTESCU: Firește...</p>
                  <p>PRISTANDA: Și la mine, coane Fănică, să trăiți! greu de tot... Ce să zici? Famelie mare, renumerație mică, după buget, coane Fănică. Încă d-aia nevastă-mea zice: „Mai roagă-te și tu de domnul prefectul să-ți mai mărească leafa, că te prăpădești de tot!..." Nouă copii, coane Fănică, să trăiți! nu mai puțin... Statul n-are idee de ce face omul acasă, ne cere numai datoria; dar de! nouă copii și optzeci de lei pe lună: famelie mare, renumerație mică, după buget.</p>
                  <p>TIPĂTESCU (zâmbind) : Nu-i vorbă, după buget e mică, așa e... decât tu nu ești băiat prost; o mai cârpești, de ici, de colo; dacă nu curge, pică... Las' că știm noi!</p>
                  <p>PRISTANDA: Știți! Cum să nu știți, coane Fănică, să trăiți! tocma' dumneavoastră să nu știți!</p>
                  <p>TIPĂTESCU: Și nu-mi pare rău, dacă știi să faci lucrurile cuminte: mie-mi place să mă servească funcționarul cu tragere de inimă... Când e om de credință...</p>
                  <p>PRISTANDA: De credință, coane Fanică, să trăiți!</p>
                  <p>TIPĂTESCU: Nu mă uit dacă se folosește și el cu o para, două... mai ales un om cu o familie grea.</p>
                  <p>PRISTANDA: Nouă suflete, coane Fănică, nouă, și renumerație...</p>
                  <p>TIPĂTESCU: După buget!...</p>
                  <p>PRISTANDA: Mică, sărut mâna, coane Fănică.</p>
                  <p>TIPĂTESCU: Lasă, Ghiță, cu steagurile de alaltăieri ți-a ieșit bine; ai tras frumușel condeiul.</p>
                  <p>PRISTANDA (uitându-se pe sine și râzând) : Curat condei! (luându-și numaidecât seama, naiv) Adicăte, cum condei, coane Fănică?...</p>
                  <p>TIPĂTESCU: Contul jidanului s-a plătit la Comitet pe patruzeci și patru de steaguri...</p>
                  <p>PRISTANDA (naiv) : Da.</p>
                  <p>TIPĂTESCU: Ei?... s-a pus patruzeci și patru de steaguri?</p>
                  <p>PRISTANDA (cu tărie) : S-a pus, coane Fănică, s-a pus... Poate unul-două să le fi dat vântul jos... da' s-a pus...</p>
                  <p>TIPĂTESCU: Patruzeci și patru?</p>
                  <p>PRISTANDA: Patruzeci și patru în cap, coane Fănică.</p>
                  <p>TIPĂTESCU (râzând) : Nu umbla cu mofturi, Ghiță. Nu m-am plimbat eu la luminație în trăsură cu Zoe și cu nenea Zaharia în tot orașul? Tocmai ea, cum e glumeață, zice: „ia să-i numărăm steagurile lui Ghiță..."</p>
                  <p>PRISTANDA (mâhnit) : Îmi pare rău! tocmai coana Joițica, tocmai dumneei, care de!... să ne așteptăm de la dumneei la o protecție...</p>
                  <p>TIPĂTESCU: Apoi, ea n-a zis-o cu răutate, a zis-o de glumă. Nu știe și nenea Zaharia și ea că ești omul nostru...</p>
                  <p>PRISTANDA: Al dumneavoastră, coane Fănică, și al coanii Joițichii, și al lui conul Zaharia... Ei? și le-ați numărat, coane Fănică?... Ei? așa e? patruzeci și patru...</p>
                  <p>TIPĂTESCU: Vreo paispce... cinspce.</p>
                  <p>PRISTANDA: Apoi să le numărăm, coane Fănică; să le numărăm: două la prefectură.</p>
                  <p>TIPĂTESCU: Două...</p>
                  <p>PRISTANDA: Două pe piața lui 11 Fevruarie...</p>
                  <p>TIPĂTESCU: Patru...</p>
                  <p>PRISTANDA (căutând în gând) : Două la primărie...</p>
                  <p>TIPĂTESCU: Șase...</p>
                  <p>PRISTANDA (același joc) : Unul la școala de băieți...</p>
                  <p>TIPĂTESCU: Șapte...</p>
                  <p>PRISTANDA: Unul... la școala de fete...</p>
                  <p>TIPĂTESCU: Opt...</p>
                  <p>PRISTANDA: Unul la spital...</p>
                  <p>TIPĂTESCU: Nouă...</p>
                  <p>PRISTANDA: Două... la catrindală, la Sf. Niculae...</p>
                  <p>TIPĂTESCU: Unsprezece.</p>
                  <p>PRISTANDA: Două la prefectură... paispce...</p>
                  <p>TIPĂTESCU (râzând) : Le-ai mai numărat pe ale de la prefectură.</p>
                  <p>PRISTANDA: Nu, coane Fănică, să trăiți! (continuă repede, pe nerăsuflate) Două la primărie, optspce, patru la școli, douăzeci și patru, două la catrindală la Sf. Niculae, treizeci...</p>
                  <p>TIPĂTESCU (râzând) : Le-ai mai numărat o dată pe toate astea și aduni rău...</p>
                  <p>PRISTANDA: Doamne păzește, coane Fănică, să trăiți, patruzeci și patru, în cap... patruzeci și patru... Cum zic, unul-două, poate vântul... ori cine știe...</p>
                  <p>TIPĂTESCU (râzând) : Ghiță… apoi nu mă orbi de la obraz așa.</p>
                  <p>PRISTANDA (schimbând deodată tonul, umilit și naiv) : Famelie mare... renumerație după buget mică...</p>
                  <p>TIPĂTESCU (uitându-se la ceas) : Ia să lăsăm steagurile, Ghiță...</p>
                  <p>PRISTANDA: Curat să le lăsăm, coane Fănică.</p>
                  <p>TIPĂTESCU: Spune odată istoria de-aseară, că mă grăbesc.</p>
                  <p>PRISTANDA: Bine ziceți, coane Fănică. Aseară pe la zece și jumătate, mă duc acasă, îmbuc ceva și mă dau așa pe-o parte să ațipesc numai un minuțel, că eram prăpădit de ostenit de la foc. Nevasta zice, pardon: „Dezbracă-te, Ghiță, și te culcă". Eu, nu; eu, la datorie, coane Fănică, zi și noapte la datorie. Așa, mă scol cam pe la douăspce fără un sfert și, pardon, mă dezbrac de mondir, scoț chipiul, mă-mbrac țivilește și plec... la datorie, coane Fănică. Până să plec se făcuse vreo unul după douăspce. O iau prin dosul primăriei, și apuc pe maidan ca să ies la bariera „Unirii". Când dau să trec maidanul, văz lumină la ferestrele de din dos ale lui d. Nae Cațavencu, și ferestrele vraiște. Ulucile înalte... dacă te sui pe uluci, poți intra pe fereastră în casă. Eu, cu gândul la datorie, ce-mi dă în gând ideea? zic: ia să mai ciupim noi ceva de la onorabilul, că nu strică... și binișor, ca o pisică, mă sui pe uluci și mă pui s-ascult: auzeam și vedeam cum v-auz și m-auziți, coane Fănică, știți, ca la teatru.</p>
                  <p>TIPĂTESCU (interesându-se) : Ei, ce?</p>
                  <p>PRISTANDA: Jucaseră stos<ref target="https://ro.wikisource.org/wiki/O_scrisoare_pierdută#cite_note-1">
                        <hi rend="color(#0b0080)">[1]</hi>
                     </ref>
                  </p>
                  <p>TIPĂTESCU: Cine era?</p>
                  <p>PRISTANDA: Cine să fie? dăscălimea: lonescu, Popescu, popa Pripici...</p>
                  <p>TIPĂTESCU: Și popa?</p>
                  <p>PRISTANDA: Da, popa și d. Tăchiță, și Petcuș, și Zapisescu, toată gașca-n păr. Jocul era pe isprăvite... și fumărie de tutun... ișea pe fereastră ca de la vapor. Mai juca popa și cu Petcuș. Ăilalți ședeau de vorbă.</p>
                  <p>TIPĂTESCU: Și Cațavencu mă-njura?</p>
                  <p>PRISTANDA: Grozav, coane Fănică, pe guvern și pe dv. ... și-și număra voturile.</p>
                  <p>TIPĂTESCU: Dăscălimea, popa și moflujii.</p>
                  <p>PRISTANDA: Curat moflujii!</p>
                  <p>TIPĂTESCU: Las' că le dau eu voturi.</p>
                  <p>PRISTANDA: Da' să vedeți ce s-a-ntâmplat... coane Fănică. Din vorbă-n vorbă, Cațavencu zice: „Mă prinz cu d-voastră că o să voteze cu noi cine cu gândul nu gândiți, unul pe care contează bampirul — și acolo, pardon, tot bampir vă zicea — pe care contează bampirul ca pe Dumnezeu... și când l-om avea pe ala, i-avem pe toți... Ia ascultați scrisoarea asta"... și scoate o scrisorică din portofel... „Ia ascultați..." Diavolul de popă, n-are de lucru? se scoală repede de la joc și zice: „Să mă-ngropi, sufletul meu, Năică, nu citi... stăi, s-o ascult și eu... să-mi aprinz numai țigara..." Și, coane Fănică, se scoală de la joc, aprinde chibritul, trage din țigară și vine să arunce chibritul aprins pe fereastră drept în ochii mei... Mă trag înapoi, alunec de pe uluci și caz pe maidan, peste un dobitoc, care pesemne trecea ori ședea lângă uluci. Dobitocul începe să strige, toți din casă sar năvală la fereastră; eu, cum căzusem, mă ridic degrabă, o iau pituliș pe lângă uluci și intru în curtea primăriei.</p>
                  <p>TIPĂTESCU (interesându-se de povestire) : Ei!</p>
                  <p>PRISTANDA: M-am mai întors eu, dar închiseseră ferestrele și lăsaseră perdelele.</p>
                  <p>TIPĂTESCU: Cine să fie? Ce scrisoare? Nu pricep… Ghiță, eu trebuie să mă duc la dejun, să nu fac pe nenea Zaharia și pe Zoe să m-aștepte. Ei nu dejunează fără mine, și nenea Zaharia nu iese înainte de dejun. Și mai ales cum e Zoe nerăbdătoare...</p>
                  <p>PRISTANDA: Ce-mi ordonați, coane Fănică?</p>
                  <p>TIPĂTESCU: Să-mi afli ce scrisoare e aia și de cine e vorba.</p>
                  <p>PRISTANDA: Ascult, coane Fănică.</p>
                  <p>TIPĂTESCU: Dacă s-ar putea să punem mâna și pe firul ăsta, — nu doar că mi-e teamă de intrigile proaste ale lui Cațavencu, — dar n-ar fi rău să-l dezarmăm cu desăvârșire, ș-apoi să-l lucrăm pe onorabilul!</p>
                  <p>PRISTANDA: Curat să-l lucrăm!</p>
                  <p>TIPĂTESCU: Stăi un minut până să-mi schimb haina; ieșim împreună; am să-ți mai spun ceva.</p>
                  <p>PRISTANDA: Stau, coane Fănică.</p>
                  <p>(Tipătescu iese în stânga)</p>
               </div>
               <div type="div3" rend="P21">
                  <head>Scena II</head>
                  <p>PRISTANDA (singur) : Grea misie, misia de polițai... Și conul Fănică cu coana Joițica mai stau să-mi numere steagurile... Tot vorba bietei neveste, zice: „Ghiță, Ghiță, pupă-l în bot și-i papă tot, că sătulul nu crede la ăl flămând..." Zic: curat! De-o pildă, conul Fănică: moșia moșie, foncția foncție, coana Joițica, coana Joițica: trai, neneaco, cu banii lui Trahanache... (luându-și seama) babachii... Da' eu, unde? famelie mare, renumerație după buget mică. (șade în fund pe un scaun la o parte)</p>
               </div>
               <div type="div3" rend="P21">
                  <head>Scena III</head>
                  <p>ZAHARIA TRAHANACHE, GHIȚĂ PRISTANDA,</p>
                  <p>apoi TIPĂTESCU și ZOE</p>
                  <p>TRAHANACHE (intră prin fund, fără să ia seama la Ghiță, care se ridică repede la intrare. Trahanache e mișcat) : A! ce coruptă soțietate!... Nu mai e moral, nu mai sunt prințipuri, nu mai e nimic: enteresul și iar enteresul... Bine zice fiu-meu de la facultate alaltăieri în scrisoare: vezi, tânăr tânăr, dar copt, serios băiat! zice: „Tatițo, unde nu e moral, acolo e corupție, și o soțietate fără prințipuri, va să zică că nu le are!..." Auzi d-ta mișelie, infamie. (vede pe Ghiță) Aici erai Ghiță? (se stăpânește)</p>
                  <p>PRISTANDA: Aici, sărut mâna, coane Zahario.</p>
                  <p>TRAHANACHE: Fănică a ieșit?</p>
                  <p>PRISTANDA: Ba nu, coane Zahario, vine numaidecât momental, e dincolo... A! iată conul Fănică...</p>
                  <p>TIPĂTESCU (cu pălăria și haina de oraș vine din stânga, e surprins la vederea lui Zaharia) : Neica Zaharia! Cum se poate? Ai ieșit înainte de dejun? Ce e?</p>
                  <p>TRAHANACHE: E comèdie, mare comèdie, Fănică, stăi să-ți spui. (îi face semn să expedieze pe Pristanda)</p>
                  <p>PRISTANDA (răpede) : Mai aveți ceva să-mi ordonați, coane Fănică?</p>
                  <p>TIPĂTESCU: Nu... Nu uiți de ce-am vorbit. Trebuie să avem dezlegarea istoriei cât mai degrabă.</p>
                  <p>PRISTANDA: Ascult.</p>
                  <p>TIPĂTESCU: Nene Zahario, e lung ce ai să-mi spui? Nu mi-o poți spune la dejun?</p>
                  <p>TRAHANACHE: Ai puțintică răbdare... Nu trebuie să știe Joițica... E comèdie mare, Fănică. (șade pe canapea, cu spatele spre fund)</p>
                  <p>TIPĂTESCU (uitându-se la ceas) : Atuncea treci, Ghiță, pe la nenea Zaharia p-acasă și lasă-i vorbă coanei Joițichii — nu-i așa, nene Zahario? — să fie așa de bună să nu se supere dacă om întârzia de la dejun... avem ceva politică de vorbit între bărbați.</p>
                  <p>PRISTANDA: Ascult, coane Fănică. (Pristanda pleacă spre fund. Tipătescu se întoarce spre Trahanache și coboară. Când Pristanda vrea să iasă prin fund, ușa din dreapta se deschide puțin, Zoe scoate capul, cheamă pe Pristanda: „Pst! Pst!" și închide repede ușa. Tipătescu se întoarce și îl vede pe Pristanda lângă ușa din dreapta)</p>
                  <p>TIPĂTESCU: 'Ai? Un' te duci?</p>
                  <p>PRISTANDA (făcându-i semn să tacă și arătându-i pe Trahanache) : Unde mi-ați ordonat.</p>
                  <p>TIPĂTESCU (fără a înțelege) : De ce nu ieși prin față?</p>
                  <p>PRISTANDA (urmându-și jocul) : Da, prin față... (se-ntoarce spre ușa din fund. Tipătescu se-ntoarce iar spre Trahanache. Jocul Zoii se repetă. Fănică se-ntoarce iar. Ghiță care este iar lângă ușa din dreapta, iese năvală pe acolo. Tipătescu, dând din umeri, fără să-nțeleagă, se coboară să șază pe fotoliu, lângă Trahanache).</p>
               </div>
               <div type="div3" rend="P21">
                  <head>Scena IV</head>
                  <p>TIPĂTESCU, TRAHANACHE</p>
                  <p>TIPĂTESCU: Ei! neică Zahario, ce e? ia spune, te văz cam schimbat!...</p>
                  <p>TRAHANACHE: Ai puțintică răbdare, să vezi... Azi-dimineață, pe la opt și jumătate, intră feciorul în odaie, — nici nu-mi băusem cafeaua, — îmi dă un răvășel și-mi zice că așteaptă răspuns... De la cine era răvășelul?</p>
                  <p>TIPĂTESCU: De la cine?</p>
                  <p>TRAHANACHE: De la onorabilul d. Nae Cațavencu.</p>
                  <p>TIPĂTESCU: De la Cațavencu?</p>
                  <p>TRAHANACHE: Zic: ce are a face Cațavencu cu mine și eu cu Cațavencu, nici în clin, nici în mâneci, ba chiar putem zice, dacă considerăm după prințipuri, dimpotrivă.</p>
                  <p>TIPĂTESCU: Firește... Ei?</p>
                  <p>TRAHANACHE: Stăi, să vezi. (scoate un răvășel din buzunar și-l dă lui Tipătescu)</p>
                  <p>TIPĂTESCU (luând răvășelul și citind) : „Venerabilului d. Zaharia Trahanache, prezident al Comitetului permanent, al Comitetului școlar, al Comitetului electoral, al Comițiului agricol și al altor comitete și comiții... Loco. (scoate hârtia din plic) Venerabile domn, în interesul onoarii d-voastre de cetățean și de tată de familie, vă rugăm să treceți astăzi între orele 9 jum. și 10 a.m. pe la biuroul ziarului « Răcnetul Carpaților » și sediul Societății Enciclopedice-Cooperative « Aurora Economică Română » unde vi se va comunica un document de cea mai mare importanță pentru d-voastră... Al d-voastră devotat, Cațavencu, director-proprietar al ziarului « Răcnetul Carpaților », prezident fundator al Societății Enciclopedice-Cooperative « Aurora Economică Română »..." Ei? ce document?</p>
                  <p>TRAHANACHE: Ai puțintică răbdare! Să vezi... M-am gândit: să nu mă duc... să mă duc... să nu mă duc... ia, numai de curiozitate, să mă duc, să văz ce moft mai e și ăsta. Mă îmbrac degrabă, Fănică, și mă duc.</p>
                  <p>TIPĂTESCU: La Cațavencu?</p>
                  <p>TRAHANACHE: Stăi, să vezi... la Cațavencu. — Cum intru se scoală cu respect și mă poftește pe fotel. „Venerabile"-n sus, „venerabile"-n jos. „îmi pare rău că ne-am răcit împreună, zice el, că eu totdeauna am ținut la d-ta ca la capul județului nostru..." și în sfârșit o sumă de delicatețuri... Eu serios, zic: „Stimabile, m-ai chemat să-mi arăți un docoment, arată docomentul!" Zice: „Mi-e teamă, zice, că o să fie o lovitură dureroasă pentru d-ta, și ar fi trebuit să te pregătesc mai dinainte, d-ta un bărbat așa de, și așa de..." și iar delicatețuri. Zic iar: „Stimabile, ai puțintică răbdare, docomentul"... El iar: „... că de, damele..." Să vezi unde vrea să m-aducă mișelul!... Biata Joițica! să nu cumva să-i spui, să nu care cumva să afle! cum e ea simțitoare!…</p>
                  <p>TIPĂTESCU: Ce! a cutezat? mizerabilul! (se ridică turburat.)</p>
                  <p>TRAHANACHE (oprindu-l) : Stăi, să vezi! „...că de, damele, zice, nu înțeleg totdeauna meritele și calitățile morale ale bărbatului, și respectul care va să zică, ce trebuie să-i poarte..." În sfârșit (Tipătescu fierbe) ce s-o mai lungesc degeaba! După ce-i pui piciorul în prag și-i zic: „Ia ascultă, stimabile, ai puțintică răbdare: docomentul!" vede mișelul că n-are încotro, și-mi scoate o scrisorică... Ghici a cui și cătră cine?</p>
                  <p>TIPĂTESCU (de abia stăpânindu-și emoția) : A cui? a cui, nene Zahario?</p>
                  <p>TRAHANACHE: Stăi să vezi. (răspicat și râzând) A ta cătră nevastă-mea, cătră Joițica! scrisoare de amor în toată regula... 'Ai? ce zici d-ta de asta?</p>
                  <p>TIPĂTESCU (turburat rău) : Nu se poate, nu se poate!</p>
                  <p>TRAHANACHE: Am citit-o de zece ori poate: o știu pe din-afară! ascultă: „Scumpa mea Zoe, venerabilul (adică eu) merge deseară la întrunire (întrunirea de alaltăieri seara). — Eu (adică tu) trebuie să stau acasă, pentru că aștept depeși de la București, la care trebuie să răspunz pe dată; poate chiar să mă cheme ministrul la telegraf. Nu mă aștepta, prin urmare, și vino tu (adică nevastă-mea, Joițica), la cocoșelul tău (adică tu) care te adoră, ca totdeauna, și te sărută de o mie de ori, Fănică..." (privește lung pe Tipătescu, care e în culmea agitației)</p>
                  <p>TIPĂTESCU (primblându-se înfuriat) : Nu se poate! O să-i rup oasele mizerabilului!... Nu se poate!</p>
                  <p>TRAHANACHE (placid) : Firește că nu se poate; dar ți-ai fi închipuit așa mișelie... (cu candoare) Bine frate, înțeleg plastografie, până unde se poate, dar până aci nu înțeleg... Ei, Fănică, să vezi imitație de scrisoare! să zici și tu că e a ta, dar să juri, nu altceva, să juri! (oprindu-se și privind la Tipătescu, care se primblă cu pumnii încleștați; cu mirare și ciudă) Uite-te la el cum se turbură! Lasă, omule, zi-i mișel și pace! Ce te aprinzi așa? Așa e lumea, n-ai ce-i face, n-avem s-o schimbăm noi. Cine-și poate închipui până unde poate merge mișelia omului!</p>
                  <p>TIPĂTESCU (același joc) : Mizerabilul!</p>
                  <p>TRAHANACHE: Măi omule, ai puțintică răbdare, zi-i ce i-am zis eu: „Ești tare, stimabile, la machiaverlicuri tare, n-am ce să zic; dar nu ți-ai găsit omul..." Ei, dacă a văzut că nu i se trece cu mine, știi la ce-a ajuns? Mi-a spus că, dacă nu dau eu importanță lucrului, o să-i dea publicul, pentru că scrisoarea o să se publice duminică la gazetă și o să fie pusă în cercevea, ca s-o vază oricine-o pofti.</p>
                  <p>TIPĂTESCU (turbat) : Îl împușc! îi dau foc! trebuie să mi-l aducă aici numaidecât, viu ori mort, cu scrisoarea. (se răpede în fund) Ghiță! Ghiță! Să vie polițaiul!</p>
                  <p>TRAHANACHE (după el până în fund) : Ai puțintică... (întorcându-se singur în scenă) E iute! n-are cumpăt. Aminteri bun băiat, deștept, cu carte, dar iute, nu face pentru un prefect. Într-o soțietate fără moral și fără prințip... trebuie să ai și puțintică diplomație!</p>
                  <p>TIPĂTESCU (întorcându-se din fund) : Infamul! Canalia!</p>
                  <p>TRAHANACHE: Ei, astâmpără-te, omule, și lasă odată mofturile, avem lucruri mai serioase de vorbit. Deseară e întrunire. S-a hotărât? Punem candidatura lui Farfuridi? Ce facem? — Deseară, am aflat că dăscălimea cu Cațavencu și cu toți ai lor vor să facă scandal. Trebuie să-i spunem lui Ghiță să îngrijească. Mișelul de Cațavencu o să ia deseară cuvântul ca să ne combată...</p>
                  <p>TIPĂTESCU (fierbând mereu) : Nu te teme, nene Zahario, deseară d. Cațavencu nu o să fie la întrunire, o să fie în altă parte — la păstrare.</p>
                  <p>TRAHANACHE: 'Aide, mergi la dejun?</p>
                  <p>TIPĂTESCU: Nu, neică Zahario, mulțumim, am treabă. Du-te dumneata singur; sărutări de mâini coanii Joițichii.</p>
                  <p>TRAHANACHE: Bine, dar la prânz desigur. Deseară eu mă duc la întrunire, trebuie să stai cu Joițica, i-e urât singură. După întrunire avem preferanță<ref target="https://ro.wikisource.org/wiki/O_scrisoare_pierdută#cite_note-2">
                        <hi rend="color(#0b0080)">[2]</hi>
                     </ref>
                  </p>
                  <p>TIPĂTESCU (amețit) : Da, neică Zahario.</p>
                  <p>TRAHANACHE: La revedere, Fănică.</p>
                  <p>TIPĂTESCU: La revedere, neică Zahario...</p>
                  <p>TRAHANACHE (mergând spre ușe, condus de Tipătescu) : Și nu te mai turbura, neică, pentru fitece mișelie. Nu vezi tu cum e lumea noastră? Într-o soțietate fără moral și fără prințip, nu merge s-o iei cu iuțeală, trebuie să ai (cu fineță) puțintică răbdare... (iese în fund.)</p>
               </div>
               <div type="div3" rend="P21">
                  <head>Scena V</head>
                  <p>TIPĂTESCU, apoi ZOE</p>
                  <p>TIPĂTESCU (vine amețit și-mpleticindu-se din fund și cade pe un scaun cu capul în mâini) : Ce să fac? Ce să fac? și nu mai vine Ghiță!...</p>
                  <p>ZOE (ieșind din dreapta misterios și coborând repede lângă el) : Fănică! Fănică!</p>
                  <p>TIPĂTESCU (ridicându-se iute) : Zoe!… Știi?</p>
                  <p>ZOE (dezolată) : Știu! Sunt nenorocită, Fănică. Știu... am fost dincolo în odaie, am intrat pe scăricica din dos... Am venit numaidecât după Zaharia. N-am avut curaj să dau ochii cu el, măcar că nu crede... Am auzit tot, tot, tot. Sunt nenorocită, Fănică... Când a plecat Ghiță, l-am chemat dincolo (Tipătescu înțelege), i-am spus tot: numai el ne poate scăpa.</p>
                  <p>TIPĂTESCU: De unde aflaseși?</p>
                  <p>ZOE: Eu am știut numaidecât după Zaharia... Uite!... (îi dă o scrisoare. Scena aceasta se face cu multă nervozitate)</p>
                  <p>TIPĂTESCU (citind) : „Stimabilă doamnă, la redacția noastră se află un document iscălit de amabilul nostru prefect și adresat d-voastră. Acest document vi s-ar putea ceda în schimbul unui sprijin pe lângă amabilul în cestiune. Binevoiți dar a trece îndată pe la biuroul nostru, spre a regula această afacere într-un chip mulțumitor pentru amândouă părțile..." — (cu desperare) Cum? cum? când ai pierdut biletul, Zoe?</p>
                  <p>ZOE (înecată) : Nu știu... alaltăieri seara, când am plecat de la tine, îl aveam; când am ajuns acasă, nu știu dacă-l mai aveam; poate să fi scos batista pe drum și mi-a căzut scrisoarea: le aveam tot într-un buzunar!</p>
                  <p>TIPĂTESCU: A! ce nenorocire!</p>
                  <p>ZOE: M-am dus la Cațavencu... de la el veneam acuma. Mi-a propus să-mi dea înapoi scrisoarea, cu condiție să-i asigurăm alegerea. Aminteri, publică scrisoarea poimâine...</p>
                  <p>TIPĂTESCU (în prada agitației) : Lupta este desperată. Vrea să ne omoare, trebuie să-l omorâm!... Și nu mai vine Ghiță...</p>
                  <p>ZOE: Pe Ghiță l-am trimes eu la Cațavencu, să-i cumpere scrisoarea cu orice preț.</p>
                  <p>TIPĂTESCU: Carevasăzică Ghiță e acolo?</p>
                  <p>ZOE: Desigur. (se aude zgomot.)</p>
                  <p>TIPĂTESCU: El trebuie să fie... (se răpede la ușa din fund, o deschide și se trage iute înapoi.) A! Ascunde-te... degrabă. (o duce repede și ies amândoi prin stânga.)</p>
               </div>
               <div type="div3" rend="P21">
                  <head>Scena VI</head>
                  <p>FARFURIDI, BRÂNZOVENESCU, intrănd misterios din fund;</p>
                  <p>apoi TIPĂTESCU din stânga</p>
                  <p>BRÂNZOVENESCU: Poate să nu fie tocmai așa; poate că e o manoperă... o manoperă grosolană, ca să intimideze pe câțiva nehotărâți...</p>
                  <p>FARFURIDI (cu intenție fină) : Pe venerabilul d. Trahanache l-am văzut intrând la Cațavencu, astăzi pe la zece, când mă duceam în târg... Eu, am n-am să-ntâlnesc pe cineva, la zece fix mă duc în târg...</p>
                  <p>BRÂNZOVENESCU: Ei!</p>
                  <p>FARFURIDI: Pe respectabila madam Trahanache am văzut-o ieșind de la Cațavencu tot astăzi pe la unsprezece, când mă-ntorceam din târg... Eu, am n-am clienți acasă, la unsprezece fix mă-ntorc din târg...</p>
                  <p>BRÂNZOVENESCU: Nu-nțeleg.</p>
                  <p>FARFURIDI: Cum nu-nțelegi? la unsprezece fix...</p>
                  <p>BRÂNZOVENESCU: Nu frate, nu-nțeleg daraverile astea cu opoziția! tu ai văzut pe Trahanache întâi, pe urmă pe madam Trahanache, și eu adineaori am văzut pe polițaiul, pe Ghiță, intrând la Cațavencu...</p>
                  <p>FARFURIDI (cu intenție) : Ei?</p>
                  <p>BRÂNZOVENESCU (cu îndoială) : Să fie trădare la mijloc? 'ai?</p>
                  <p>FARFURIDI: Eu merg și mai departe și zic: trădare să fie, dacă o cer interesele partidului, dar s-o știm și noi!...</p>
                  <p>BRÂNZOVENESCU: Prefectul trebuie să ne dea cheia comediei ăștia... Iacătă-l...</p>
                  <p>TIPĂTESCU (venind din stânga turburat și dându-și aer silit de degajare) : Salutare, salutare, stimabile!</p>
                  <p>BRÂNZOVENESCU (aparte) : E galben!</p>
                  <p>FARFURIDI (aparte) : Ce roșu s-a făcut. (tare.) Salutare, salutare, onorabile...</p>
                  <p>TIPĂTESCU (oferindu-le locuri) : Ia poftiți, ia poftiți, mă rog.</p>
                  <p>BRÂNZOVENESCU: Mulțumim, mulțumim, stimabile, dar ne cam grăbim: sunt douăsprezece trecute.</p>
                  <p>FARFURIDI: Și eu, am n-am înfățișare, la douăsprezece trecute fix mă duc la tribunal...</p>
                  <p>BRÂNZOVENESCU: Uite de ce e vorba, stimabile, să fim scurți... Prin târg... se spune...</p>
                  <p>FARFURIDI: Adică, dă-mi voie, să fim expliciți; mie îmi place să pun punctele pe i... Se aude...</p>
                  <p>BRÂNZOVENESCU: Se aude... cum că partidul nostru dă la colegiul II<ref target="https://ro.wikisource.org/wiki/O_scrisoare_pierdută#cite_note-3">
                        <hi rend="color(#0b0080)">[3]</hi>
                     </ref> ajutor lui Cațavencu...</p>
                  <p>TIPĂTESCU (mișcat) : Care partid? Care Cațavencu?</p>
                  <p>BRÂNZOVENESCU: Cum care partid?</p>
                  <p>FARFURIDI: Adică partidul nostru: madam Trahanache, dumneata, nenea Zaharia, noi și ai noștri... să ducem pe brațe pe d. Cațavencu.</p>
                  <p>TIPĂTESCU: Și cine spune asta? (râde silit.)</p>
                  <p>BRÂNZOVENESCU: Nu râde, stimabile, nu râde; a început să se vorbească...</p>
                  <p>FARFURIDI: Și de!... ce să zicem! lumea are pentru ce să intre la bănuieli.</p>
                  <p>BRÂNZOVENESCU: D. Trahanache la vizită la d. Cațavencu...</p>
                  <p>TIPĂTESCU: Ei?</p>
                  <p>FARFURIDI: Madam Trahanache la vizită la d. Cațavencu...</p>
                  <p>TIPĂTESCU: Ei?</p>
                  <p>BRÂNZOVENESCU: D. Ghiță polițaiul la vizită la d. Cațavencu...</p>
                  <p>FARFURIDI: De unde și până unde?</p>
                  <p>BRÂNZOVENESCU: Noi, ce să zicem — ne temem de ce spune lumea...</p>
                  <p>TIPĂTESCU (nervos) : Ei, ce spune lumea?</p>
                  <p>FARFURIDI: Vrei să vorbesc curat și deslușit, stimabile? Ne temem de trădare... Na!</p>
                  <p>TIPĂTESCU (după ce s-a întors când la unul când la altul, supărat cătră Farfuridi) : Amice, d-le Farfuride, nu ți se pare d-tale că te faci mai catolic decât Papa?</p>
                  <p>FARFURIDI (hotărât) : Da, când e vorba de prințipuri, stimabile, da, mă fac, adică nu, nu mă fac, sunt când e vorba de asta, sunt mai catolic decât Papa...</p>
                  <p>TIPĂTESCU (supărat) : Domnilor, nu primesc acasă la mine astfel de observații, pe care, dați-mi voie să vă spui, le consider ca niște insulte...</p>
                  <p>FARFURIDI: Să nu ne iuțim, stimabile...</p>
                  <p>TIPĂTESCU: Cum să nu mă iuțesc, onorabile? D-voastră veniți la mine acasă, la mine, care mi-am sacrificat cariera și am rămas între d-voastră, ca să vă organizez partidul — căci fără mine, trebuie să mărturisiți, că d-voastră n-ați fi putut niciodată să fiți un partid — d-voastră veniți la mine acasă să mă numiți pe față trădător... A! asta nu pot să v-o permit...</p>
                  <p>BRÂNZOVENESCU (scoțând o hârtie din buzunar) : Mă rog, iată ce se împarte acum prin târg, din partea lui d. Cațavencu... E tipărit, stimabile!</p>
                  <p>TIPĂTESCU (mișcat, îi smulge hârtia) : Tipărit?</p>
                  <p>FARFURIDI (smulgându-i-o el) : Da, tipărit, dă-mi voie... (citește.) „Dăm ca pozitivă știrea cum că desigur candidatura amicului nostru politic d.Cațavencu, prezidentul grupului independent, este pusă la adăpost de orice loviri din partea administrației. Din contra, avem cuvinte puternice pentru a crede că atât bătrânul și venerabilul d. Trahanache, prezidentul Comitetului electoral, cât și junele și onorabilul nostru prefect, ar fi convinși în fine că în împrejurările prin care trece țara, județul nostru nu poate fi mai bine reprezentat decât de un bărbat independent ca amicul nostru d.Ca-ța-ven-cu... D. Cațavencu va lua cuvântul la întrunirea de deseară... Comitetul grupului independent." (vorbit.)... Aud?</p>
                  <p>TIPĂTESCU (aparte) : Nu mai rămâne nici o clipă de pierdut. (tare.) Domnilor, vă rog, niște afaceri importante mă cheamă numaidecât la telegraf... Mă scuzați... dar... (merge la o masă și trage clopoțelul, apoi iese în fund.)</p>
                  <p>BRÂNZOVENESCU: Așa scurt?</p>
                  <p>FARFURIDI: Adică, cum am zice, poftiți pe ușe afară… Bine?</p>
                  <p>TIPĂTESCU (apare în fund cu un fecior) : Unde e Ghiță?</p>
                  <p>FECIORUL: L-am căutat în tot târgul, coane Fănică, nu e. (vorbesc încet în fund)</p>
                  <p>BRÂNZOVENESCU (care a vorbit încet cu Farfuridi) : 'Aide la Trahanache... Aici am aflat tot... 'Aide...</p>
                  <p>FARFURIDI: Brânzovenescule, mi-e frică de trădare... Câte ceasuri sunt?</p>
                  <p>BRÂNZOVENESCU: Douăsprece trecute...</p>
                  <p>FARFURIDI: Douăsprece trecute?... Eu, la douăsprece trecute fix...</p>
                  <p>TIPĂTESCU (coborând între ei) : Astfel dar, d-lor...</p>
                  <p>BRÂNZOVENESCU: Ne ducem, ne ducem, stimabile, nu voim să facem deranj...</p>
                  <p>FARFURIDI (grav) : Ne ducem, dar gândește-te stimabile, că suntem membrii aceluiași partid... Cum ziceam adineaori amicului Brânzovenescu: trădare să fie (cu oarecare emoție) dacă o cer interesele partidului, dar s-o știm și noi... De aceea eu totdeauna am repetat cu străbunii noștri, cu Mihai Bravul și Ștefan cel Mare: iubesc trădarea (cu intenție), dar urăsc pe trădători... (schimbând tonul, cu dezinvoltură.) Salutare, salutare, stimabile!...</p>
                  <p>BRÂNZOVENESCU (asemenea) : Salutare!...</p>
                  <p>TIPĂTESCU (închizând ușa după ei, grozav de plictisit) : A! (coboară.)</p>
               </div>
               <div type="div3" rend="P21">
                  <head>Scena VII</head>
                  <p>TIPĂTESCU, ZOE, apoi CETĂȚEANUL TURMENTAT</p>
                  <p>ZOE (ieșind din stânga repede) : S-a dus?... Ai văzut, Fănică? Ai auzit? Și Ghiță nu mai vine... Fanică, Fănică, ne amenință o nenorocire grozavă...</p>
                  <p>TIPĂTESCU: Taci! vine cineva. E Ghiță desigur. (se repede la ușa din fund prin care apare Cetățeanul turmentat.)</p>
                  <p>CETĂȚEANUL (șovăind) : Sluga! (în tot jocul sughite și șovăie)</p>
                  <p>ZOE: Cine e ăsta?</p>
                  <p>TIPĂTESCU: Ce poftești d-ta?</p>
                  <p>CETĂȚEANUL: Eu?... (sughite.) Eu sunt alegător...</p>
                  <p>TIPĂTESCU (nervos) : Cum te cheamă?</p>
                  <p>CETĂȚEANUL: Cum mă cheamă? Ce trebuie să spui cum mă cheamă... vorba e, sunt alegător? (șovăie.)</p>
                  <p>ZOE: E turmentat?</p>
                  <p>TIPĂTESCU: Dracul să-l ia! nu e nimeni afară: lasă să-mi intre aici toți nebunii, toți bețivii... 'Aide, ieși!</p>
                  <p>CETĂȚEANUL: Nu sunt turmentat... (zâmbind) coană Joițico... Las' că ne cunoaștem... Mă cunoaște conul Zaharia de la 11 Fevruarie... Nu e vorba, ținem la d. Nae Cațavencu... e din Soțietate... dar vorba e, eu alegător... eu... (sughite) apropritar, eu pentru cine votez? (sughite) d-aia am venit. (șovăie.)</p>
                  <p>ZOE: Trimite-l, Fănică, dă-i drumul... e amețit de tot...</p>
                  <p>TIPĂTESCU (luându-l cu binișorul) : Fii bun, cetățene, du-te. Aldată mai vorbim.</p>
                  <p>CETĂȚEANUL: Dar ce să vorbim aldată?</p>
                  <p>ZOE: A!</p>
                  <p>CETĂȚEANUL: Acu ce treabă avem?... Nu vă uitați la mine că sunt așa de... Am făcut-o de oaie de tot. Să vezi d-ta cum de a devenit la băutură... (sughite) că a fost lată de tot...</p>
                  <p>TIPĂTESCU (necăjit) : Fii bun, omule, și-nțelege. (vrea să-l apuce.)</p>
                  <p>CETĂȚEANUL: Eu am găsit (sughite) o scrisoare…</p>
                  <p>TIPĂTESCU și ZOE: O scrisoare!</p>
                  <p>CETĂȚEANUL: Da. (cătră Tipătescu) A d-tale cătră coana Joițica... Am găsit-o alaltăieri seara pe drum, când ieșeam de la întrunire... Fă-ți idee, (sughiță) de alaltăieri seara până azi-dimineață s-o duci într-un chef!...</p>
                  <p>TIPĂTESCU (răpezindu-se și apucându-l cu amândouă mâinile de gât) : Mizerabile!</p>
                  <p>CETĂȚEANUL: Nu mă-npinge, că amețesc... (sughite)</p>
                  <p>ZOE: Lasă-l, Fănică, să vedem.</p>
                  <p>CETĂȚEANUL: Lăsați-mă să vedeți. Când am găsit-o, de curiozitate am deschis-o și m-am dus subt un felinar, s-o citesc. N-apucasem s-o isprăvesc bine... și haț! pe la spate, d. Cațavencu dă să mi-o ia.</p>
                  <p>TIPĂTESCU: Și (desperat) ți-a luat-o?</p>
                  <p>ZOE (același joc) : Ți-a luat-o?</p>
                  <p>CETĂȚEANUL: Aș! Am băgat-o în buzunar. Zice d. Nae: „Așa? faci parte din Soțietatea noastră și primești scrisori de la prefectul, cetățene, bravos! — Zic: (sughite) Aș! de la prefectul! — Zice: I-am cunoscut slova... Ia arată-mi-o. — Doamne păzește!" Ba că dă-mi-o, ba că nu ți-o dau, din vorbă-n vorbă, tura-vura, ne-am abătut pe la o țuică... una-două-trei... pe urmă dă-i cu bere, dă-i cu vin, dă-i cu vin, dă-i cu bere... A făcut cinste d. Nae... l-am băut... oo! l-am băut!</p>
                  <p>ZOE: Dar scrisoarea?</p>
                  <p>TIPĂTESCU: Scrisoarea (se repede la el strigând), unde e scrisoarea?</p>
                  <p>CETĂȚEANUL: Nu striga, (sughite) că amețesc!... O am la mine scrisoarea. (amândoi îl ascultă și-l privesc cu îndoială și nerăbdare nervoasă.) Da.</p>
                  <p>ZOE și TIPĂTESCU: S-ar putea!</p>
                  <p>CETĂȚEANUL: Da... o am la mine. (căutându-se prin buzunare) Ehei! d. Nae zicea că-mi dă zece poli pe ea; zic: nu trebuie, onorabile, parale… slava Domnului.. apropitar sunt (sughite), alegător... (sughite și se caută mereu.) Vorba e... eu (sughite), eu pentru cine votez? (se oprește din căutat și cu simplicitate.) Am pierdut-o! (se mai caută, apoi cu hotărâre.) Am pierdut-o!</p>
                  <p>TIPĂTESCU: A!</p>
                  <p>ZOE: Ți-a furat-o Cațavencu!</p>
                  <p>CETĂȚEANUL: Adică dl Nae. Se prea poate... că am și dormit... Vezi d-ta (Zoe și Tipătescu își frâng mâinile) fă-ți idee... dă-i cu bere... dă-i cu vin... dă-i cu vin... dă-i cu...</p>
                  <p>TIPĂTESCU (apucându-l și zguduindu-l) : Mizerabile! Ce ai făcut?</p>
                  <p>CETĂȚEANUL (căzând pe un scaun) : Nu mă zgudui, (sughite) că amețesc!</p>
               </div>
               <div type="div3" rend="P21">
                  <head>Scena VIII</head>
                  <p>ACEIAȘI — GHIȚĂ PRISTANDA</p>
                  <p>PRISTANDA (intră gâfâind într-un suflet, prin fund) : Coane Fănică! Coană Joițico!</p>
                  <p>TIPĂTESCU și ZOE: Ghiță!</p>
                  <p>PRISTANDA: Vine! vine conul Zaharia!</p>
                  <p>CETĂȚEANUL (pufnind) : Conul Zaharia?... nu mai spune (sughite) că amețesc...</p>
                  <p>TIPĂTESCU (lui Pristanda, arătând pe Cetățeanul turmentat) : Ia-l pe nenorocitul ăsta, și...</p>
                  <p>ZOE: Și dă-i drumul prin dos, pe scara a mică.</p>
                  <p>PRISTANDA (ridicând pe Cetățeanul turmentat) : 'Aide, cetățene! (îl împinge spre dreapta)</p>
                  <p>CETĂȚEANUL: Nu mă-mpinge (sughite) că amețesc.</p>
                  <p>PRISTANDA (același joc) : 'Aide !</p>
                  <p>CETĂȚEANUL: Vorba e... eu pentru cine votez?...</p>
                  <p>PRISTANDA: 'Aide!</p>
                  <p>CETĂȚEANUL: Nu mă-mpinge (sughite) că amețesc. (iese, împins de Pristanda)</p>
               </div>
               <div type="div3" rend="P21">
                  <head>Scena IX</head>
                  <p>ZOE, TIPĂTESCU, apoi GHIȚĂ PRISTANDA și TRAHANACHE</p>
                  <p>TIPĂTESCU (răpede Zoii) : De Zaharia nu avem teamă: știe tot, dar nu crede nimica... N-ai auzit?</p>
                  <p>ZOE: Fănică! Fănică! (Ghiță intră din dreapta) Ce-ai făcut, Ghiță? Ai fost la Cațavencu?</p>
                  <p>PRISTANDA: Am fost, coană Joițico... Se lasă greu, greu de tot: ori o mie de poli, ori deputăția...</p>
                  <p>TIPĂTESCU: Trebuie să punem mâna pe el. (hotărât) Du-te Ghiță, ia jandarmi... viu ori mort, trebuie să mi-l aduci la poliție, acuma într-un moment...</p>
                  <p>ZOE: Fănică!...</p>
                  <p>TIPĂTESCU: Du-te.</p>
                  <p>PRISTANDA: Ascult! (vrea să pornească spre fund, în momentul acesta intră Trahanache cu aerul triumfător.)</p>
                  <p>TRAHANACHE: L-am prins cu alta mai boacănă!</p>
                  <p>ZOE (începând să se jelească și căzându-i ca leșinată în brațe) : Nene! nene!</p>
                  <p>TRAHANACHE: Joițico! (către Tipătescu) A aflat?</p>
                  <p>TIPĂTESCU: Știe tot!</p>
                  <p>TRAHANACHE (îngrijind-o, după ce a pus-o cu ajutorul lui Pristanda pe fotoliu) : Bine, omule, nu ți-am zis să nu-i spui? o știam eu cât e de simțitoare! Iaca vezi! (toți o îngrijesc) Ei! ți-am spus că l-am prins pe onorabilul cu alta mai boacănă... Ghiță, iute un pahar cu apă. (Ghiță iese în stânga)</p>
                  <p>TIPĂTESCU (bătând în palmele Zoii) : Care onorabil?</p>
                  <p>TRAHANACHE (același joc) : Ei, ai puțintică răbdare... Cațavencu, de...</p>
                  <p>TIPĂTESCU: Cu ce alta?</p>
                  <p>TRAHANACHE (bătând cu putere în palmele Joițichii) : Cu altă plastografie... Ce plastograf!</p>
                  <p>PRISTANDA (care a venit cu paharul cu apă) : Curat plastograf!</p>
                  <p>Cortina cade</p>
               </div>
            </div>
            <div type="div2" rend="P19">
               <head>Actul II</head>
               <p>(Același salon)</p>
               <div type="div3" rend="P21">
                  <head>Scena I</head>
                  <p>TRAHANACHE, FARFURIDI și BRÂNZOVENESCU stau împrejurul unei mese rotunde, studiând listele electorale; fiecare are câte un creion în mână</p>
                  <p>BRÂNZOVENESCU: Șaizeci și nouă cu roșu, buni... unsprece cu albastru... ai lor...</p>
                  <p>FARFURIDI: Doisprezece...</p>
                  <p>TRAHANACHE: Ai puțintică răbdare... unu, doi, cinci... șapte... zece... unsprezece.</p>
                  <p>FARFURIDI: Doisprezece...</p>
                  <p>TRAHANACHE: Cu Ienache Siripeanu.</p>
                  <p>BRÂNZOVENESCU: Nici nu mai are drept de vot, de când și-a măritat fata... Nu i-a dat casele de zestre? Ei? Dacă votează, merge la pușcărie onorabilul.</p>
                  <p>TRAHANACHE: Ai puțintică răbdare... Da' dacă-l putem aduce să voteze cu noi?</p>
                  <p>FARFURIDI: Altă vorbă... Să voteze cu noi, e ușor; are procesul cu epitropia bisericii, săptămâna viitoare... dar să voteze cu noi? Adică cum să voteze cu noi?...</p>
                  <p>BRÂNZOVENESCU: Adică cum să voteze cu noi?</p>
                  <p>TRAHANACHE: Să voteze cu noi.</p>
                  <p>BRÂNZOVENESCU: Nu pricepi, neică Zahario, vorba noastră? Adică „noi", partidul nostru, pentru cine votăm noi, pentru cine lucrăm noi? Noi încă nu știm...</p>
                  <p>TRAHANACHE: Mă rog, aveți puțintică...</p>
                  <p>FARFURIDI: Nu știm...</p>
                  <p>TRAHANACHE: Mă rog, aveți...</p>
                  <p>FARFURIDI: Ba eu merg și mai departe și zic, cum ziceam lui amicul meu Brânzovenescu: mă tem de trădare...</p>
                  <p>TRAHANACHE: Cum de trădare?</p>
                  <p>BRÂNZOVENESCU: De-aia noi astăzi când am mirosit ceva cumva...</p>
                  <p>FARFURIDI: Ceva cumva...</p>
                  <p>TRAHANACHE: Ceva cumva?</p>
                  <p>BRÂNZOVENESCU: Dacă e ceva la mijloc...</p>
                  <p>FARFURIDI: Ceva la mijloc...</p>
                  <p>TRAHANACHE: Ceva la mijloc?</p>
                  <p>FARFURIDI: Da, așa, dacă e trădare, adică dacă o cer interesele partidului, fie!</p>
                  <p>BRÂNZOVENESCU: Dar cel puțin s-o știm și noi! (Trahanache vrea să-i întrerupă, fără să izbutească)</p>
                  <p>FARFURIDI: Pentru că eu am zis-o cu străbunii noștri, cu Mircea cel Bătrân și cu Vlad Țepeș, neică Zahario: îmi place trădarea, dar...</p>
                  <p>TRAHANACHE: Mă rog, ai puțintică...</p>
                  <p>BRÂNZOVENESCU: Ce răbdare, neică Zahario! Nu mai e vreme de așa lucru... Astă-seară e întrunire?</p>
                  <p>FARFURIDI: Mâine începe alegerea?</p>
                  <p>TRAHANACHE: Da...</p>
                  <p>FARFURIDI: Ei! pentru cine votăm?</p>
                  <p>BRÂNZOVENESCU: Pentru cine votăm?</p>
                  <p>TRAHANACHE: Aveți puțintică răbdare! Pentru cine ați mai votat și până acuma?</p>
                  <p>BRÂNZOVENESCU: Nu înțeleg.</p>
                  <p>FARFURIDI: Nici eu.</p>
                  <p>TRAHANACHE: Mă rog, ia să ne tălmăcim noi puțintel...</p>
                  <p>FARFURIDI: Să ne tălmăcim, da, să ne tălmăcim, asta o cerem și noi.</p>
                  <p>TRAHANACHE: Ce sunteți d-voastră, mă rog? Vagabonți de pe uliță? nu... Zavragii? nu... Căuzași? nu... D-voastră, adică noi, suntem cetățeni, domnule, suntem onorabili... Mai ales noi suntem stâlpii puterii: proprietari, membrii Comitetului permanent, ai Comitetului electoral, ai Comitetului școlar, ai Comitetului pentru statuia lui Traian, ai Comițiului agricol și ețetera. Noi votăm pentru candidatul pe care-l pune pe tapet partidul întreg... pentru că de la partidul întreg atârnă binele țării și de la binele țării atârnă binele nostru...</p>
                  <p>BRÂNZOVENESCU: Așa e…</p>
                  <p>FARFURIDI: Așa e, dar...</p>
                  <p>TRAHANACHE: Dar ce? Numele candidatului poate să fie al meu, al d-tale, ori al d-sale, după cum cer enteresurile partidului. Din moment în moment așteptăm să-l știm... Prefectul trebuie să vie; nu-l așteptăm să vie de la telegraf? Nu bate telegraful?... Bate; ce treabă alta are? Poate că acuma când noi vorbim, poate să fi și sosit numele... pe sârmă, stimabile... Da, pe sârmă, ce crezi d-ta?</p>
                  <p>FARFURIDI: Toate bune și frumoase cum le tălmăcești d-ta, neică Zahario, dar nouă... nouă ni e frică de trădare...</p>
                  <p>BRÂNZOVENESCU: Nu din partea d-tale...</p>
                  <p>FARFURIDI: Nu din a d-tale...</p>
                  <p>TRAHANACHE: Da' din a cui?</p>
                  <p>FARFURIDI: Din a cui, din a cui? știi d-ta din a cui...</p>
                  <p>TRAHANACHE: Să n-am parte de Joițica, dacă știu.</p>
                  <p>BRÂNZOVENESCU: Ei, stimabile, prea te faci chinez, dă-mi voie...</p>
                  <p>FARFURIDI: Știi ce, venerabile neică Zahario, ia să dăm noi mai bine cărțile pe față.</p>
                  <p>TRAHANACHE: Dă-le, neică, să vedem.</p>
                  <p>FARFURIDI: Ți-am spus că mi-e frică de trădare... Ei?</p>
                  <p>BRÂNZOVENESCU: Ei?</p>
                  <p>TRAHANACHE: Ei?</p>
                  <p>FARFURIDI: Ei? ni-e frică din partea amicului.</p>
                  <p>TRAHANACHE: Care amic?</p>
                  <p>BRÂNZOVENESCU: Care amic, care amic? Știi d-ta...</p>
                  <p>TRAHANACHE: Să n-am parte de Joițica, dacă știu.</p>
                  <p>FARFURIDI: Iar te faci chinez...</p>
                  <p>TRAHANACHE: Zău nu...</p>
                  <p>FARFURIDI: Din partea amicului... Fănică...</p>
                  <p>TRAHANACHE (surprins) : Ce?</p>
                  <p>BRÂNZOVENESCU: Din partea prefectului.</p>
                  <p>TRAHANACHE (încruntat) : Cum?</p>
                  <p>FARFURIDI (scurt) : Nouă ni-e frică... de! că-și dă coatele cu Cațavencu...</p>
                  <p>TRAHANACHE (urmează jocul crescendo) : Cu Cațavencu?</p>
                  <p>FARFURIDI: Cu moftologul…</p>
                  <p>BRÂNZOVENESCU: Cu nifilistul...</p>
                  <p>TRAHANACHE (de-abia stăpânindu-și indignarea) : Cu Cațavencu? trădare? Fănică trădător! Ei bravos! Ei! asta mi-a plăcut! Ei! nu m-așteptam! Ei! ne-am procopsit!</p>
                  <p>FARFURIDI: De! noi...</p>
                  <p>BRÂNZOVENESCU: Ce ne-am zis...?</p>
                  <p>TRAHANACHE (biruit din ce în ce mai mult de indignare) : Ai puțintică răbdare, stimabile. Nu dau voie nimănui să-și permită, mă-nțelegi, să bănuiască măcar câtuși de puțin pe Fănică. Pentru mine, stimabile, mă-nțelegi, să vie cineva să-mi bănuiască nevasta, pe Joițica...</p>
                  <p>BRÂNZOVENESCU: Pe coana Joițica, onorabile…</p>
                  <p>FARFURIDI: Îmi pare rău, neică Zahario, noi nu...</p>
                  <p>TRAHANACHE (și mai indignat) : Ai puțintică răbdare... zic: pentru mine să vie cineva să bănuiască pe Joițica, ori pe amicul Fănică, totuna e... E un om cu care nu trăiesc de ieri de alaltăieri, trăiesc de opt ani, o jumătate de an după ce m-am însurat a doua oară. De opt ani trăim împreună ca frații, și nici un minut n-am găsit la omul ăsta măcar atitica rău... Credeți d-voastră că ar fi rămas el prefect aici și nu s-ar fi dus director la București, dacă nu stăruiam eu și cu Joițica... și la dreptul vorbind, Joițica a stăruit mai mult…</p>
                  <p>FARFURIDI: Ei! se-nțelege, damele sunt mai ambițioase...</p>
                  <p>TRAHANACHE (și mai indignat) : Ai puțintică răbdare... Nu de ambiț că ni era prieten, — pentru enteresul partidului. Cine altul ar fi putut fi prefect al nostru?</p>
                  <p>FARFURIDI: S-ar mai fi găsit, poate.</p>
                  <p>TRAHANACHE: Să-mi dai voie să nu te crez. Un om endepandent, care a facut servicii partidului, județului, țării... și mie, ca amic, mi-a făcut și-mi face servicii, da!... și să veniți d-voastră, tot din partid (cu ton de mustrare aspră) și să bănuiți că... să vă pronunțați cu astfel de cuvinte neparlamentare... îmi pare rău...</p>
                  <p>BRÂNZOVENESCU: În sfârșit, noi...</p>
                  <p>TRAHANACHE: Ai puțintică răbdare... Îmi pare rău... (indignat rău de tot.) Care va să zică unde nu înțelegeți d-voastră politica, hop! numaidecât trădare! Ne-am procopsit! Ce soțietate! Adevărat, bine zice fiu-meu de la facultate: unde nu e moral, acolo e corupție și o soțietate fără prințipuri, va să zică că nu le are. (în culmea indignării.) Trădare! Bravos! Fănică trădător! Frumos! (pleacă.) Salutare! salutare, stimabile! (iese foarte tulburat prin fund.)</p>
               </div>
               <div type="div3" rend="P21">
                  <head>Scena II</head>
                  <p>FARFURIDI, BRÂNZOVENESCU stau un minut privind unul la altul</p>
                  <p>FARFURIDI: Ei!... ți-a plăcut venerabilul?</p>
                  <p>BRÂNZOVENESCU: E tare... tare de tot... Solid bărbat! Nu-i dăm de rostul secretului. Trebuie să mai așteptăm.</p>
                  <p>FARFURIDI: Să mai așteptăm? Până când să mai așteptăm?... Deseară, la sfârșitul întrunirii, parcă-l văz pe venerabilul că se scoală și trage clopoțelul: „Stimabililor, aveți puțintică răbdare:</p>
                  <p>Candidatul Comitetului nostru este onor. d. Nae Cațavencu..."</p>
                  <p>BRÂNZOVENESCU: Moftologul!</p>
                  <p>FARFURIDI: Nifilistul! — Și bravo-n sus, și bravo-n jos, și mâine și poimâine, nenea Ghiță polițaiul aleargă, până-i iese limba de un cot și ți-l toarnă pe d. Cațavencu, care ne-a înjurat și ne-a batjocorit de atâta vreme pe toate tonurile, deputat la colegiul II... Și noi... să stăm cu mâinile în sân ?... peste poate!...</p>
                  <p>BRÂNZOVENESCU: Ce-o să faci? Te joci cu puterea?</p>
                  <p>FARFURIDI: Ce să fac?... Batem o depeșă la București, la Comitetul central, la minister, la gazete, scurt și cuprinzător: (bătând cu pumnul drept în palma stângă, ca un telegrafist pe aparatul lui, sacadat, tot textul-proiect al depeșii) „Trădare! Prefectul și oamenii lui trădează partidul pentru nifilistul Cațavencu, pe care vor să-l aleagă la colegiul II... trădare! trădare! de trei ori trădare!"</p>
                  <p>BRÂNZOVENESCU (scurt) : E tare! prea tare! n-o iscălesc.</p>
                  <p>FARFURIDI (cu tărie, impunător) : Trebuie să ai curaj ca mine! trebuie s-o iscălești: o dăm anonimă!</p>
                  <p>BRÂNZOVENESCU: Așa da, o iscălesc!</p>
                  <p>FARFURIDI: O iscălim: „Mai mulți membri ai partidului"...</p>
                  <p>BRÂNZOVENESCU: Da' dacă ne cunoaște slova la telegraf?</p>
                  <p>FARFURIDI: Punem pe altcineva s-o scrie.</p>
                  <p>BRÂNZOVENESCU: Pe cine?</p>
                  <p>FARFURIDI: Trebuie să găsim pe cineva să ni-o dea la telegraf!‘ Aide, Brânzovenescule.</p>
                  <p>BRÂNZOVENESCU: Numai să nu pățim ceva.</p>
                  <p>FARFURIDI (impunător) : Trebuie să ai curaj: anonimă. Câte ceasuri sunt?</p>
                  <p>BRÂNZOVENESCU: Cinci.</p>
                  <p>FARFURIDI: 'Aide degrab', între cinci și șase fix se-nchide telegraful... (ies cu grabă)</p>
               </div>
               <div type="div3" rend="P21">
                  <head>Scena III</head>
                  <p>GHIȚĂ PRISTANDA singur; intră prin dreapta; e puțin mișcat</p>
                  <p>O făcurăm și p-asta... și tot degeaba. Am pus mâna pe d. Cațavencu... Când am asmuțit băieții de l-a umflat, striga cât putea: „Protestez în numele Constituției! Asta e violare de domiciliu!" — Zic: „Curat violare de domiciliu! da' umflați-l!" Și l-au umflat. L-am turnat la hârdăul lui Petrache. M-am întors cu birja acasă la el, am căutat prin toate colțișoarele, am ridicat dușamelele, am destupat urloaiele sobii, am scobit crăpăturile zidului: peste putință să dau de scrisoare. M-am întors la poliție, l-am scotocit prin buzunare, peste tot: nu e și nu e. L-am amenințat că am poruncă de la conul Fănică să-l chinuiesc ca pe hoții de cai,... degeaba: nu spune decât numai și numai coanii Joițichii. O caut și nu o găsesc; acasă nu-i, aici nu e... A! iacăt-o... Coană Joițico!</p>
               </div>
               <div type="div3" rend="P21">
                  <head>Scena IV</head>
                  <p>PRISTANDA și ZOE</p>
                  <p>ZOE (venind repede din fund) : Ghiță, bine că te găsesc.</p>
                  <p>PRISTANDA: Și eu vă căutam, coană Joițico...</p>
                  <p>ZOE: Ghiță, Ghiță, ce-am aflat? ce ați făcut? Ați înnebunit? Adineaori, când ieșeam de-acasă, am aflat de la doctorul că te-ai dus cu jandarmii, ai călcat casa lui Cațavencu, l-ai luat pe sus și l-ai dus la poliție, la arest! Cum ai făcut asta?</p>
                  <p>PRISTANDA: Ordin verbal de la conul Fănică.</p>
                  <p>ZOE: Unde e Fănică?</p>
                  <p>PRISTANDA: Nu știu, îl caut și eu.</p>
                  <p>ZOE: Și pentru ce l-ați arestat pe Cațavencu?</p>
                  <p>PRISTANDA: Pentru ca să-i apucăm scrisoarea.</p>
                  <p>ZOE: Și ai apucat-o?</p>
                  <p>PRISTANDA: Nu, coană Joițico, după cât am căutat și pe dânsul și la el acasă, scrisoarea este ascunsă altundeva.</p>
                  <p>ZOE: Ghiță, m-ați nenorocit! Scrisoarea o să fie publicată mâine și ați făcut și scandal degeaba. Dăscălimea o să urmeze înainte cu gazeta și în lipsa lui... Ce-o să zică la București guvernul, când o afla că ați violat domiciliul lui Cațavencu și l-ați arestat în ajunul alegerilor, după ce guvernul era asigurat că toate au să se petreacă cu bine și cu liniște?... Cum o să mai poată rămâne Fănică prefect?</p>
                  <p>PRISTANDA: Coană Joițico, am uitat să vă spui: după câte făgăduieli și amenințări i-am făcut lui Cațavencu, mi-a răspuns că în zadar mai stăruiesc și că la urma urmelor nici nu mai vrea să stea de vorbă cu nimini, dar cu nimini, decât numai cu d-voastră.</p>
                  <p>ZOE: Cu mine?... Du-te, Ghiță, du-te degrabă, dă-i drumul și roagă-l din partea mea să poftească aici... Îl aștept...</p>
                  <p>PRISTANDA: Numai dacă conul Fănică...</p>
                  <p>ZOE: Dacă ții la tine, dacă ții la familia ta, Ghiță...</p>
                  <p>PRISTANDA: Cum să nu țiu, coană Joițico? unsprece suflete!</p>
                  <p>ZOE: Du-te degrabă, într-un suflet, și să nu vii fără Cațavencu. Poartă-te bine cu el. Ia o birjă și vino-ntr-o clipă.</p>
                  <p>PRISTANDA: Ascult!</p>
                  <p>ZOE: Ai venit?</p>
                  <p>PRISTANDA: M-am dus!...</p>
               </div>
               <div type="div3" rend="P21">
                  <head>Scena V</head>
                  <p>ZOE singură</p>
                  <p>(agitată, scoate gazeta și citește) : „în numărul de mâine al foii noastre vom reproduce o interesantă scrisoare sentimentală a unui înalt personaj din localitate către o damă de mare influență. Originalul va sta de mâine la dispoziția curioșilor, în biuroul nostru de redacție. Atât pentru astăzi. A bon entendeur salut!<ref target="https://ro.wikisource.org/wiki/O_scrisoare_pierdută#cite_note-4">
                        <hi rend="color(#0b0080)">[4]</hi>
                     </ref>..." Ce mai e de făcut?... (se plimbă agitată, apoi se oprește ca în fața unei inspirații) Trebuie să alegem pe Cațavencu. Nu mai încape vorbă, nu mai e vreme de stat la gânduri. Cu un mișel ca el, când ne ține la mână așa de bine, lupta ar fi o copilărie, o nebunie... Fănică... trebuie să se învoiască... trebuie... Ei! ș-apoi! mai la urmă Cațavencu poate fi tot așa de bun deputat ca oricare altul... Dar unde e Fănică? unde poate să fie?...Unde?</p>
               </div>
               <div type="div3" rend="P21">
                  <head>Scena VI</head>
                  <p>ZOE și TIPĂTESCU venind din fund</p>
                  <p>TIPĂTESCU: Zoe! aici ești?</p>
                  <p>ZOE: Fănică!... te așteptam... Ce ai făcut? Ai arestat pe Cațavencu. Te-ai gândit bine la ce ai făcut? Cum ți-a venit să faci una ca asta? Pentru ce ai făcut-o?</p>
                  <p>TIPĂTESCU (nervos) : Pentru ce? pentru ce? Tu mă întrebi pentru ce? Pentru nerozia care ai făcut-o tu, pentru ca să evit nenorocirea pe care ai cauzat-o tu din neglijență. Se poate atâta distracție! atâta nebăgare de seamă! o scrisoare de amor s-o arunci în neștire într-un buzunar cu batista, și s-o pierzi ca și cum ai pierde o hârtie indiferentă, ca un afiș, după ce ai ieșit de la reprezentație... La atâta lipsă de judecată, să-ți spui drept, nu m-așteptam! Ce Dumnezeu! ești femeie în toată firea, nu mai ești copil. Atâta neglijență nu se pomenește nici în romane, nici într-o piesă de teatru.</p>
                  <p>ZOE: Judecă-mă, Fănică, judecă-mă... (plânge.) Da, așa e... am fost o copilă... am făcut o nerozie fără seamăn; dar acuma trebuie îndreptată. Fănică, dacă mă iubești, dacă ai ținut tu la mine măcar un moment în viața ta, scapă-mă... scapă-mă de rușine! Tu ești bărbat, nu-ți pasă! Pentru tine, afișarea intrigii noastre n-ar fi o nenorocire... dar pentru mine... Fănică, gândește-te... gândește-te. (plânge.)</p>
                  <p>TIPĂTESCU: Tocmai de-aia m-am asigurat de persoana lui Cațavencu…</p>
                  <p>ZOE: În zadar, Fănică; Cațavencu poate muri astăzi, mâine gazeta lui tot o să publice scrisoarea noastră. Dumnezeule! Cum or să-și smulgă toți gazeta, cum or să mă sfâșie, cum or să râză!... O săptămână, o lună, un an de zile n-o să se mai vorbească decât de aventura asta... În orășelul ăsta, unde bărbații și femeile și copiii nu au altă petrecere decât bârfirea, fie chiar fără motiv... dar încă având motiv... și ce motiv, Fănică!... Ce vuiet! ce scandal! ce cronică infernală!... Și eu, Fănică, în timpul ăsta, ce să fac ? Să mor? să mor dacă voiești... Pentru că după asta nu o să mai pot trăi.</p>
                  <p>TIPĂTESCU: Atunci, dacă nu e altă scăpare... Zoe! Zoe! mă iubești...</p>
                  <p>ZOE: Te iubesc, dar scapă-mă.</p>
                  <p>TIPĂTESCU: Să fugim împreună...</p>
                  <p>ZOE (retrăgându-se) : Ești nebun? dar Zaharia? dar poziția ta? dar scandalul și mai mare care s-ar aprinde pe urmele noastre?...</p>
                  <p>TIPĂTESCU (descurajat) : Atunci nu ne mai rămâne nimica de făcut?</p>
                  <p>ZOE: Ba da!</p>
                  <p>TIPĂTESCU: Ce?</p>
                  <p>ZOE: Să sprijinim candidatura lui Cațavencu!</p>
                  <p>TIPĂTESCU (sărind) : Peste putință!</p>
                  <p>ZOE: Să-l alegem!</p>
                  <p>TIPĂTESCU: Niciodată.</p>
                  <p>ZOE: Trebuie.</p>
                  <p>TIPĂTESCU: O dată cu capul! Te gândești la ce spui? Iată pe ce depeșe am pus mâna adineaori, a adus-o la telegraf canalia care a găsit scrisoarea ta, bețivul de ieri. E o depeșe anonimă. Am oprit-o și am dat ordin la telegraf să nu mai expedieze nimica fără știrea mea; dar știu eu ce poate conține o depeșe cu cheie?... Iată: „Trădare! Prefectul și oamenii lui trădează partidul pentru nifilistul Cațavencu, pe care vor să-l aleagă la colegiul II. Trădare, trădare, de trei ori trădare... Mai mulți membri ai partidului…" ...Orice s-ar întâmpla, nu se poate să sprijinim pe mizerabilul, nu, nu, nu!… Spune-mi, să căutăm, să găsim alt mijloc?</p>
                  <p>ZOE (zdrobită) : Alt mijloc nu văz,… alt mijloc nu este.</p>
                  <p>TIPĂTESCU: Atunci...</p>
                  <p>ZOE: Atunci... (înecată) lasă-mă, lasă-mă în nenorocire... lasă-mă să mor de rușine... Omoară-mă pe mine care te-am iubit, care am jertfit tot pentru tine... Iată unde m-ai adus! iată cât plăteau jurămintele tale! M-ai adus la moarte — pentru că (hotărâtă) mă omor înainte de izbucnirea scandalului, astăzi, acuma, aici! — m-ai adus la moarte, și mă poți scăpa, și mă lași să mor... (plânge.)</p>
                  <p>TIPĂTESCU: Zoe! Zoe!</p>
                  <p>ZOE: Lasă-mă... Dacă ambiția ta, dacă nimicurile tale politice le pui mai presus de rușinea mea, de viața mea, lasă-mă! Să mor... (plângând.) Să mor cu siguranța că opt ani de zile m-ai amăgit în fiecare minută, că nu m-ai iubit niciodată... niciodată... niciodată...</p>
                  <p>TIPĂTESCU: Zoe! să vedem, să ne mai gândim!</p>
                  <p>ZOE: Nu mai e vreme de gândit, Fănică! Fiecare minută care trece mă apropie de pieire... Trebuie să te hotărăști!</p>
                  <p>TIPĂTESCU (în luptă cu el însuși) : Să mă hotărăsc! să mă hotărăsc...</p>
                  <p>ZOE (înecată) : Adineaori, în Lipscani, am aflat de arestarea lui Cațavencu. Am alergat ca o nebună la redacție. Iată ce foaie au scos comitetul lor. (îi dă foaia, Tipătescu o citește încet) înțelegi la ce trebuie să ne așteptăm după arestarea lui.</p>
                  <p>TIPĂTESCU: Omul ăsta își joacă viața!</p>
                  <p>ZOE: Nu și-o joacă pe a lui, Fănică, o joacă pe a mea; Pentru că încă o dată îți spui... din două una: ori tu mă iubești și eu trăiesc, și atunci lupta e peste putință cu Cațavencu — trebuie să-mi cedezi; ori nu, și atuncea mor, și dacă mă lași să mor, după ce-oi muri poate să se-ntâmple orice... (zdrobită.) Sunt hotărâtă... (revenindu-i deodată toată energia.) Da, sunt hotărâtă, dar nu voi să mor până nu voi fi luptat cu toate împrejurările (cu energie crescândă) și am să lupt! și cu tine am să lupt din toate puterile, cu tine, om ingrat și fără inimă! cu tine trebuie să lupt, pentru că acuma tu ești piedica a mai grea, care mă oprește să-mi capăt iar liniștea!... Da, sunt hotărâtă, și trebuie să biruiesc tot, și pe tine... așa de hotărâtă sunt, încât adineaori am poruncit lui Ghiță să meargă să dea drumul lui Cațavencu și să-l poftească aici din partea mea...</p>
                  <p>TIPĂTESCU: Femeie nebună! Ce ai făcut?</p>
                  <p>ZOE: Am făcut ce am crezut că trebuie să fac. Dacă tu nu vrei să sprijini pe Cațavencu, dacă tu nu vrei să-l alegi, ca să mă scapi —atunci eu, care voi să scap, îl sprijin eu, îl aleg eu...</p>
                  <p>TIPĂTESCU: Cum?</p>
                  <p>ZOE: Da, îl aleg eu. Eu sunt pentru Cațavencu, bărbatul meu cu toate voturile lui trebuie să fie pentru Cațavencu. În sfârșit, cine luptă cu Cațavencu luptă cu mine... Aide, Fănică, luptă, zdrobește-mă, tu care ziceai că mă iubești! Să vedem! (pleacă spre dreapta.)</p>
                  <p>TIPĂTESCU: Zoe!</p>
                  <p>ZOE: Lasă-mă! (iese.)</p>
                  <p>TIPĂTESCU (urmărind-o) : Zoe! Zoe! (iese după ea. O clipă scena goală)</p>
               </div>
               <div type="div3" rend="P21">
                  <head>Scena VII</head>
                  <p>GHIȚĂ PRISTANDA și CAȚAVENCU</p>
                  <p>PRISTANDA (apărând în fund și făcând loc cu respect lui Cațavencu să treacă) : Poftiți, cocoane Nicule, poftiți... (umilit) și zău, să pardonați, în considerația misiei mele, care ordonă (serios) să fim scrofuloși la datorie. D-voastră știți mai bine ca mine... așa e polițaiul: tată să-ți fie — trebuie să-l ridici? îl ridici! n-ai ce-i face: e misie. De aia (foarte rugător) mă rog să pardonați...</p>
                  <p>CAȚAVENCU: Îmi pare rău, Ghiță, că mai stăruiești cu scuzele tale... Adică noi nu știm cum merge poliția? (sentențios) Într-un stat constituțional un polițai nu e nici mai mult nici mai puțin decât un instrument!</p>
                  <p>PRISTANDA: Curat instrument!</p>
                  <p>CAȚAVENCU: Nu brațul care lovește, voința care ordonă e de vină... Eu chiar am scris un articol în privința asta. Nu știu dacă l-ai citit?</p>
                  <p>PRISTANDA: Trebuie să-l fi citit, coane Nicule; eu gazeta d-voastră o citesc ca Evanghelia totdauna; că să nu vă uitați la mine... adică pentru misie... (misterios) altele am eu în sufletul meu, dar de! n-ai ce-i face: famelie mare, renumerație după buget mică...</p>
                  <p>CAȚAVENCU: Și în sfârșit, cum ar fi posibil martiriul, dacă n-ar exista călăul?</p>
                  <p>PRISTANDA: Curat, coane Nicule!</p>
                  <p>CAȚAVENCU (schimbând tonul) : Cetățene, nu uita condiția cu care am venit aici! Am venit în casa prefectului, nu voi însă să dau ochii cu el, nu mă pot așa de ieftin compromite. Am venit chemat de doamna Trahanache, pe dânsa voi să văz.</p>
                  <p>PRISTANDA: Mai e vorbă, coane Nicule, pe coana Joițica, pe dumneei... conul Fănică nici nu e aicea... Poftiți, poftiți, ședeți, coane Nicule, mă duc să spui coanii Joițichii că ați venit... (vrea să plece.)</p>
                  <p>CAȚAVENCU: Poți să-i adaogi chiar că mă grăbesc să mă întorc în temnița unde m-a aruncat dizgrația dumneei.</p>
                  <p>PRISTANDA: Ascult. (aparte.) Mare pișicher! Strajnic prefect ar fi ăsta! (iese aruncând priviri furișe de admirație cătră Cațavencu.)</p>
               </div>
               <div type="div3" rend="P21">
                  <head>Scena VIII</head>
                  <p>CAȚAVENCU singur</p>
                  <p>În sfârșit, capitulează! Se putea altfel?... Iubitul, scumpul, venerabilul nenea Zaharia (râde) parcă-l auz deseară proclamându-mă candidat al colegiului. Sărmanul Farfuridi!... (grav.) Scopul scuză mijloacele, a zis nemuritorul Gambetta<ref target="https://ro.wikisource.org/wiki/O_scrisoare_pierdută#cite_note-5">
                        <hi rend="color(#0b0080)">[5]</hi>
                     </ref>!... Amabilul Fănică trebuie să facă venin de moarte... atât mai bine pentru mine! Își pierde mințile, atât mai rău pentru el! Mă arestează, atât mai bine pentru mine! Coana Joițica, mai cuminte ca toți, mă cheamă, și eu, politicos, iată-mă, gata să-i sărut mâna cu respect... Mă rog, n-ai ce-i face: mâna care-ți dă mandatul!... Dar... unde e coana Joițica?... nu văz pe coana Joițica... (se-ntoarce spre fund, apoi spre stânga, în fine spre dreapta. În momentul acesta apare Tipătescu în ușa din dreapta, unde stă un moment nemișcat. Gest de surpriză din partea lui Cațavencu. Aparte.) Tipătescu! O preferam pe ea!</p>
               </div>
               <div type="div3" rend="P21">
                  <head>Scena IX</head>
                  <p>CAȚAVENCU, TIPĂTESCU</p>
                  <p>TIPĂTESCU (a apărut în dreapta cu aerul încruntat și pumnii încleștați, a stat în ușe, a mers apoi liniștit la ușa din fund, măsurând din ochi pe Cațavencu, și s-a oprit în fund un moment; aparte) : Ține-mă, Doamne!</p>
                  <p>CAȚAVENCU (jenat) : Stimabile domn, scuzați-mă dacă v-ar părea că mă prezint la d-voastră astfel, într-un mod neregulat... Trebuie să vă spun că am fost adus aici din arest de polițaiul d-voastră, după ordinile... și nu m-așteptam să vă întâlnesc...</p>
                  <p>TIPĂTESCU (aparte) : Impertinent!</p>
                  <p>CAȚAVENCU: Pentru că mi se spusese că eram chemat de... altfel nici nu aș fi venit... în fine, dacă sunt aici prizonier, rămâi... dacă sunt liber — și nu cer nimic mai mult — mă retrag îndată...</p>
                  <p>TIPĂTESCU (care a tot bătut din călcâi cu impaciență, coboară încet, rar și cu dinții strânși) : Iubite și stimabile d-le Cațavencu, nu înțeleg pentru ce între doi bărbați, cu oarecare pretenție de seriozitate, să mai încapă astfel de meșteșuguri și rafinării de maniere, astfel de tirade distilate, când situația lor e așa de limpede... Eu sunt un om căruia-i place să joace pe față... Să-mi dai voie să-ți spui ceva... Ia poftim, ia poftim, mă rog. (îi oferă un scaun, aparte) Să fiu cuminte. Ce bine că-i Zoe dincolo!</p>
                  <p>CAȚAVENCU: Stimabile domn, d-tale îți place să joci pe față, primesc; mie-mi place să joc scurt, scurt. (gest de retezare) Situația noastră o putem dezlega numaidecât. (Tipătescu îi oferă jețul, el îl respinge ușor.) Mulțumesc!</p>
                  <p>TIPĂTESCU (același joc) : Ia poftim, mă rog, ia poftim!</p>
                  <p>CAȚAVENCU (același joc) : Mulțumesc!</p>
                  <p>TIPĂTESCU (privind țintă la Cațavencu și cu tonul mârâit) : Poftim de!...</p>
                  <p>CAȚAVENCU (care s-a retras puțin, cedează în sfârșit și cade pe fotoliu cam fără voie) : Mulțumesc.</p>
                  <p>TIPĂTESCU: Așa. (șade aproape de el, Cațavencu se cam retrage. Tipătescu se îndeasă spre el, Cațavencu același joc, și iar.) Astfel dar, onorabile domn, d-ta, — prin ce mijloace nu-mi pasă! — posedezi o scrisoare a mea, care poate compromite onoarea unei familii...</p>
                  <p>CAȚAVENCU (gest) : A!</p>
                  <p>TIPĂTESCU: Mă iartă că te-am ofensat. Să fiu și mai scurt… Iată: d-ta ești un om practic, d-ta posedezi un lucru care-mi trebuie mie. Eu viu și-ți zic: (cu multă afabilitate) mă rog, onorabile domn, ce-mi ceri d-ta în schimbul acelui lucru ?</p>
                  <p>CAȚAVENCU (naiv) : Cum, nu știi?</p>
                  <p>TIPĂTESCU (asemenea) : Nu...</p>
                  <p>CAȚAVENCU (asemenea) : Nici măcar nu vă dă-n gând?</p>
                  <p>TIPĂTESCU (asemenea) : Nu... d-aia întreb...</p>
                  <p>CAȚAVENCU: Stimabile domn, (cu dignitate) un om politic...</p>
                  <p>TIPĂTESCU (cu pofidă) : Adică d-ta...</p>
                  <p>CAȚAVENCU: Dă-mi voie... Un om politic trebuie, mai ales în niște împrejurări politice ca acelea prin care trece patria noastră, împrejurări de natură a hotărî o mișcare generală, mișcare ce, dacă vom lua în considerație trecutul oricărui stat constituțional, mai ales un stat tânăr ca al nostru…</p>
                  <p>TIPĂTESCU (impacientat, bătând din călcâi) : Mă rog, onorabile, încă o dată... (răspicat) ce-mi ceri d-ta în schimbul acelei scrisori ? Scurt! scurt! (repetă gestul de retezare al lui Cațavencu.)</p>
                  <p>CAȚAVENCU: Ei?... dacă este așa, dacă voiești scurt, iată: voi (rugător) să nu mă combați, ceva mai mult, să-mi sprijini candidatura...</p>
                  <p>TIPĂTESCU (vrând să izbucnească) : Candidatura d-tale! (stăpânindu-se.) Onorabile domn, nu ți se pare că ceri prea mult?...</p>
                  <p>CAȚAVENCU: Atuncea d-ta, care mi-ai propus schimbul, care-mi faci întrebarea, trebuie să răspunzi...</p>
                  <p>TIPĂTESCU (apropiându-se și îndesându-se înspre Cațavencu, se repetă jocul de scenă de mai sus) : Ba zău, spune, nu ți se pare prea mult? 'Ai? Ce zici?</p>
                  <p>CAȚAVENCU (naiv) : Nu.</p>
                  <p>TIPĂTESCU (cu insinuare) : Dacă s-ar retrage Comitetul permanent și am rezerva un loc pentru prea iubitul d. Cațavencu?...</p>
                  <p>CAȚAVENCU (zâmbind și cu bonomie) : E un nimic, stimabile...</p>
                  <p>TIPĂTESCU: Dacă în postul de advocat al statului s-ar numi același d. Cațavencu?...</p>
                  <p>CAȚAVENCU (asemenea) : E puțin, onorabile...</p>
                  <p>TIPĂTESCU: Dacă în locul de primar, vacant acum, și în locul de epitrop-efor la Sf. Nicolae s-ar numi tot nenea Cațavencu? 'Ai? (Cațavencu surâde cu un gest de refuz) Și dacă și moșia „Zăvoiul" din marginea orașului...</p>
                  <p>CAȚAVENCU (zâmbind asemenea) : Dă-mi voie, stimabile, un om politic trebuie, este dator, mai ales în împrejurări ca acele prin care trece patria noastră, împrejurări de natură a hotărî o mișcare generală, mișcare (mângâie și umflă cuvintele distilându-și tonul și accentul) ce, dacă vom lua în considerație, trecutul unui stat constituțional, mai ales un stat tânăr ca al nostru, de abia ieșit din...</p>
                  <p>TIPĂTESCU (bătând impacient din călcâi și întrerupându-l) : Ei! să lăsăm frazele, nene Cațavencule! Astea sunt bune pentru gură-cască... Eu sunt omul pe care d-ta să-l îmbeți cu apă rece?... Spune, unde să fie! bărbătește: ce vrei de la mine? (se ridică fierbând.)</p>
                  <p>CAȚAVENCU (ridicându-se și el) : Ce vreau? ce vreau? Știi bine ce vreau. Vreau ce mi se cuvine după o luptă de atâta vreme; vreau ceea ce merit în orașul ăsta de gogomani, unde sunt cel d-întâi... între fruntașii politici... Vreau...</p>
                  <p>TIPĂTESCU (fierbând) : Ce vrei?</p>
                  <p>CAȚAVENCU (asemenea) : Vreau... mandatul de deputat, iată ce vreau: nimic altceva! nimic! nimic! (după o pauză, cu insinuare caldă și crescândă) Mi se cuvine!... Te rog!... Nu mă combate... Susține-mă... Alege-mă. Poimâine, în momentul când voi fi proclamat cu majoritatea cerută,... în momentul acela vei avea scrisoarea (cu multă căldură)... pe onoarea mea!</p>
                  <p>TIPĂTESCU (aproape să izbucnească) : Pe onoarea ta?... Și dacă nu pot să te aleg?...</p>
                  <p>CAȚAVENCU: Poți!</p>
                  <p>TIPĂTESCU (pierzându-și cumpătul din ce în ce) : Și dacă nu voi? — zi că nu voi să te aleg?</p>
                  <p>CAȚAVENCU (îndârjit) : Trebuie să vrei.</p>
                  <p>TIPĂTESCU (d-abia mai stăpânindu-se) : Uiți că nu e bine să te joci cu un om ca mine astfel. Nu! nu! nu voi să te aleg!</p>
                  <p>CAȚAVENCU: Trebuie!</p>
                  <p>TIPĂTESCU: Nu!</p>
                  <p>CAȚAVENCU: Trebuie să vrei, dacă ții câtuși de puțin la onoarea...</p>
                  <p>TIPĂTESCU (izbucnind) : Mizerabile! (Cațavencu face un pas înapoi.) Canalie nerușinată! Nu știu ce mă ține să nu-ți zdrobesc capul... (se repede, ia un baston de lângă perete și se întoarce turbat către Cațavencu.) Mișelule! trebuie să-mi dai aci scrisoarea, trebuie să-mi spui unde e scrisoarea... ori te ucid ca pe un câine! (se repede năvală la el. Cațavencu ocolește masa și canapeaua, răstoarnă mobilele și se repede la fereastră, pe care o deschide de perete îmbrâncind-o în afară.)</p>
                  <p>CAȚAVENCU (tremurând, strigă la fereastră în afară) : Ajutor! Săriți! Mă omoară vampirul! prefectul asasin! ajutor!</p>
               </div>
               <div type="div3" rend="P21">
                  <head>Scena X</head>
                  <p>ACEIAȘI — ZOE venind repede din dreapta</p>
                  <p>ZOE (repezindu-se între Cațavencu și Tipătescu, rugătoare și foarte emoționată) : Domnule Cațavencu, domnule; pentru Dumnezeu! te rog, nu striga... Fănică, ai înnebunit?... Domnule Cațavencu… vă rog...</p>
                  <p>CAȚAVENCU (emoționat și el) : Cum să nu strig, doamnă?</p>
                  <p>TIPĂTESCU (zdrobit de mișcare, ștergându-și fruntea și căzând pe un scaun la dreapta) : Mișel! mișel! mișel!</p>
                  <p>ZOE (rugătoare) : Domnule Cațavencu, cer scuze eu pentru momentul de iuțeală care l-a făcut pe Fănică să uite...</p>
                  <p>CAȚAVENCU: Nu încap scuze, doamnă... trebuie să ies d-aci numaidecât: nu mai pot sta un moment într-o casă unde-mi este viața în primejdie!...</p>
                  <p>ZOE: Domnule Cațavencu, în sfârșit d-ta ești un om cuminte, un om practic, d-tale îți este indiferent de la cine ți-ar veni aceea ce-ți trebuie așa de neapărat...</p>
                  <p>CAȚAVENCU: Nu-nțeleg...</p>
                  <p>ZOE: Ai cerut, în schimbul scrisorii de care e vorba, mandatul de deputat. Ai jurat pe onoarea d-tale că poimâine când ai fi proclamat, vei da scrisoarea aceluia ce te-ar face să fii ales... Ei! eu te aleg, eu și cu bărbatul meu; mie să-mi dai scrisoarea... Primești?...</p>
                  <p>CAȚAVENCU (ca lovit de o idee) : Primesc...</p>
                  <p>ZOE (încet cătră Tipătescu, care stă cufundat în gânduri pe fotoliu) : Și înțelegi că atunci, când, luptând cu tine, voi căpăta scrisoarea,... tot,... tot,... Fănică, va fi isprăvit între noi. (tare) Suntem deplin înțeleși, domnule Cațavencu...</p>
                  <p>CAȚAVENCU: Da, madam, pe deplin... dar... (îi face semn cătră Tipătescu.)</p>
                  <p>ZOE (stâruind lângă Tipătescu) : Fănică! Fănică! hotărâște-te! Poți fi tu dușmanul liniștii mele?... Spune!... (rugându-l frumos) Fănică!...</p>
                  <p>TIPĂTESCU (nemaiputând lupta și sculându-se) : În sfârșit, dacă vrei tu... fie!... Întâmple-se orice s-ar întâmpla... (cu hotărâre) Domnule Cațavencu, ești candidatul Zoii, ești candidatul lui nenea Zaharia... prin urmare și al meu! Poimâine ești deputat!...</p>
                  <p>ZOE (triumfătoare) : A!</p>
                  <p>CAȚAVENCU: Poimâine veți avea... (se aude zgomot afară, vocea lui Trahanache: „Ai puțintică răbdare!")</p>
                  <p>ZOE: Nenea!</p>
                  <p>TIPĂTESCU: Zaharia!</p>
                  <p>CAȚAVENCU: Venerabilul!</p>
                  <p>TIPĂTESCU: Repede, ascundeți-vă amândoi... Nu trebuie să vă vază...</p>
                  <p>(Zoe iese degrabă în stânga, Tipătescu cu Cațavencu la dreapta)</p>
               </div>
               <div type="div3" rend="P21">
                  <head>Scena XI</head>
                  <p>TRAHANACHE:(singur)</p>
                  <p>Nimeni?... și dobitocul de fecior mi-a spus că Fănică și Zoe sunt aici... (merge la ușa din dreapta și bate cu discreție) Nimeni! (asemenea în stânga) Nimeni! (vrea să plece prin fund și ca și când și-ar aduce aminte de ceva) A! era să uit! (șade la masa de scris, ia condei și hârtie și scrie, citind) „Dragă Fănică, te-am căutat! Mă întorc peste o jumătate de ceas. Trebuie să ne vedem înainte de întrunire. Așteaptă-mă negreșit; nu ieși: ai puțintică răbdare... Trahanache..." (pune scrisoarea la vedere pe masă)</p>
                  <p>Acuma să dăm de căpătâiele firelor iubitului nostru d. Cațavencu. (iese prin fund repede. Un moment scena goală; apoi ușile din dreapta și din stânga se deschid binișor. Din stânga iese Zoe, din dreapta Tipătescu și Cațavencu)</p>
               </div>
               <div type="div3" rend="P21">
                  <head>Scena XII</head>
                  <p>TIPĂTESCU, CAȚAVENCU, ZOE,</p>
                  <p>apoi CETĂȚEANUL TURMENTAT</p>
                  <p>TIPĂTESCU: Blestemată politică! un moment să n-ai pace! (merge la ușa din fund și o închide.) Suntem în liniște... (lui Cațavencu.) Eu merg la telegraf să-ți anunț la București candidatura... d-ta așteaptă acasă un cuvânt al meu... Deseară, la întrunire, fii cu tact…. trebuie mult tact. (se aud în fund bătăi în ușă; toți din scenă tac și nu mișcă; iar bătăi, apoi trei fluierături) E Ghiță, ăsta e semnalul lui! (merge și deschide ușa din fund, prin care apare Cetățeanul, fluierând ca de mirare.)</p>
                  <p>TIPĂTESCU: Iar? (se dă înapoi.)</p>
                  <p>CAȚAVENCU: Omul meu! (se dă cam la spatele Zoii.)</p>
                  <p>CETĂȚEANUL: Da, iar eu! (sughite.) Am venit pentru istoria aia de care am vorbit az-dimineață... Ce facem? Iacă, mâine începe... Eu... Pentru cine votez?</p>
                  <p>TIPĂTESCU (ținându-i calea să nu coboare în scenă) : Pentru cine? pentru cine? Lasă-mă în pace, cetățene: ai ajuns de nesuferit... Votează pentru cine poftești...</p>
                  <p>CETĂȚEANUL: Eu nu poftesc pe nimeni, dacă e vorba de poftă...</p>
                  <p>TIPĂTESCU: Ei! lasă-mă-n pace, administrația nu voiește să influențeze câtuși de puțin pe nimini.</p>
                  <p>CAȚAVENCU (intervenind) : Pardon, dați-mi voie: mie-mi pare din contra că într-un stat constituțional, mai ales într-un stat tânăr ca al nostru, administrația ar trebui să...</p>
                  <p>ZOE (asemenea) : Se-nțelege...?</p>
                  <p>CETĂȚEANUL (cătră Cațavencu) : Ei! onorabilul! nu te vedeam; sluga! o mie de ani pace! Și zi, mă lucrași, ai? Adică, dă-i cu bere, dă-i cu vin, nu pentru cinstea obrazului... pentru ca să-mi faci pontul cu scrisoarea,... bravos! dom'le Nae.</p>
                  <p>CAȚAVENCU: A! a!</p>
                  <p>ZOE: Fănică! Fănică! trimite-l... e nesuferit!</p>
                  <p>TIPĂTESCU (nervos) : În sfârșit, cetățene, te rog lasă-ne cu binișorul, lasă-ne... Ce poftești de la mine?</p>
                  <p>CETĂȚEANUL: Nu ți-am spus? (sughite) Mâine începe... Ei? (sughite.) Eu pe cine aleg? Pentru cine?... (face semnul votării și sughite.)</p>
                  <p>ZOE: Pentru d. Nae Cațavencu.</p>
                  <p>CETĂȚEANUL: Pentru... (sughite și pufnește de râs.) Nu mă-nnebuni că amețesc...</p>
                  <p>TIPĂTESCU (din ce în ce mai nervos, luând pe Cetățeanul de mână și zguduindu-l) : Pentru că ești un om vițios...</p>
                  <p>CETĂȚEANUL: Nu mă smuci, că amețesc!</p>
                  <p>TIPĂTESCU (asemenea) : Pentru că te-ai lăsat să-ți ia din buzunar, să-ți fure scrisoarea...</p>
                  <p>CETĂȚEANUL: Ei! nu face nimica, poate mai găsim alta...</p>
                  <p>TIPĂTESCU: Lasă-mă să vorbesc... pentru că ești...</p>
                  <p>CETĂȚEANUL: Alegător...</p>
                  <p>TIPĂTESCU: Nu... bețiv... vițios... păcătos.</p>
                  <p>ZOE: Fănică!...</p>
                  <p>TIPĂTESCU: Da, bețiv... uite și acuma ești turmentat, ești băut... (Cațavencu râde.)</p>
                  <p>CETĂȚEANUL: Aș!</p>
                  <p>TIPĂTESCU (cu dezgust) : Uite, nenorocitule! miroși cale d-o poștă... (îl împinge.)</p>
                  <p>CETĂȚEANUL (șovâind) : Ăsta este mirosul meu naturel...</p>
                  <p>TIPĂTESCU: Miroși a rom...</p>
                  <p>CETĂȚEANUL: Ei bravos! Vrei să miros a gaz?</p>
                  <p>TIPĂTESCU: Ei! pentru toate astea trebuie să-ți dai votul lui onorabilul d. Cațavencu... Pentru așa alegător, mai bun ales nici că se putea...</p>
                  <p>ZOE: Fănică!…</p>
                  <p>CAȚAVENCU: Totdeauna ironic, (zâmbind) stimabile!</p>
               </div>
               <div type="div3" rend="P21">
                  <head>Scena XIII</head>
                  <p>ACEIAȘI - FARFURIDI, BRÂNZOVENESCU și TRAHANACHE</p>
                  <p>TIPĂTESCU (montându-se treptat) : Da, pentru d. Cațavencu lucrăm noi, pe d-sa noi îl sprijinim, pe d. Cațavencu să-l alegeți d-voastră. Și nu-l sprijinim de silă, îl sprijinim pentru că dumnealui este cel mai onest concetățean al nostru...</p>
                  <p>ZOE: Fănică, fii calm...</p>
                  <p>TIPĂTESCU: Da, sunt calm... Pentru că dumnealui (Farfuridi, Brânzovenescu și Trahanache apar în fund și ascultă. Cei dintâi arată tot ce se petrece în scenă celui d-al treilea) nu e ca alții mișel, pentru că nu e ca alții canalie, nu e ca alții infam... (se montează din ce în ce)... pentru că încă o dată, la alegători ca d-ta, cu minte, cu judecată limpede, cu simț politic, nu se poate mai bun reprezentant decât d. Cațavencu, (apăsând) onorabilul d. Cațavencu! (Tipătescu împinge cu scârbă pe Cetățeanul turmentat.)</p>
                  <p>CAȚAVENCU (zâmbind cu bonomie) : Ce răutăcios!</p>
                  <p>BRÂNZOVENESCU (din fund) : A!</p>
                  <p>FARFURIDI (lui Trahanache) : Iacă trădarea! Când îți spuneam, venerabile!... (coboară toți)</p>
                  <p>TRAHANACHE: Ei! ai puțintică răbdare!</p>
                  <p>ZOE: Nene! (se repede la Trahanache și-l trage deoparte unde-i vorbește încet și cu multă mișcare. Cațavencu și Cetățeanul turmentat vorbesc de altă parte asemenea)</p>
                  <p>TIPĂTESCU: Ei! lăsați-mă toți în pace!</p>
                  <p>FARFURIDI: Te lăsăm, stimabile, dar mergem la București...</p>
                  <p>BRÂNZOVENESCU: Și vom spune tot...</p>
                  <p>TIPĂTESCU (aparte) : Duceți-vă la dracul! (trece lângă Trahanache și Zoe)</p>
                  <p>FARFURIDI: La ziare!</p>
                  <p>BRÂNZOVENESCU: La Comitetul electoral central!</p>
                  <p>FARFURIDI: La guvern!</p>
                  <p>CETĂȚEANUL (arătând pe Farfuridi și Brânzovenescu lui Cațavencu) : Oleu!... fugi că amețesc! (Cațavencu și Cetățeanul turmentat convorbesc foarte mișcat deoparte cu Farfuridi și Brânzovenescu)</p>
                  <p>TRAHANACHE: În sfârșit, ce e, Fănică?</p>
                  <p>TIPĂTESCU: Nu mă-ntreba pe mine, nene Zahario!</p>
                  <p>ZOE (cu energie) : Nici o vorbă, nene, trebuie…</p>
                  <p>TRAHANACHE: De ce?</p>
                  <p>ZOE (precipitată) : Dacă mă iubești, dacă ții la mine, acuma tăcere; îți spun pe urmă tot. (vorbesc încet toți trei.)</p>
                  <p>CAȚAVENCU (cătră Farfuridi și Brânzovenescu) : Dați-mi voie, stimabile, nu d-voastră veți avea mai multă încredere față cu înaltele locuri decât onorabilul (toți ascultă, Tipătescu se plimbă agitat în fund) d. Tipătescu, prefectul cel mai onest!...</p>
                  <p>TRAHANACHE: Da!</p>
                  <p>CAȚAVENCU: Cel mai integru!...</p>
                  <p>TRAHANACHE: Da!</p>
                  <p>CAȚAVENCU: Cel mai credincios!...</p>
                  <p>ZOE: Firește!</p>
                  <p>CAȚAVENCU: Dați-mi voie să vă spun că toate zbuciumările d-voastră sunt numai și numai chestii personale, și când vin niște asemenea persoane... ca d-voastră...</p>
                  <p>CETĂȚEANUL: Nananà!</p>
                  <p>FARFURIDI: Care va să zică și insulte!</p>
                  <p>BRÂNZOVENESCU: Bravo!</p>
                  <p>CAȚAVENCU: Chestie de tarabă, onorabile! daraveri de clopotniță, stimabile!</p>
                  <p>ZOE (cătră Trahanache) : Se-nțelege!</p>
                  <p>CAȚAVENCU: Alegătorii vor vorbi...</p>
                  <p>ZOE (îndemnând pe Cetățeanul turmentat și pe Trahanache) : Da, alegătorii vor vorbi.</p>
                  <p>TRAHANACHE: Da, alegătorii vor vorbi, firește!</p>
                  <p>CETĂȚEANUL (serios) : Da, noi vom vorbi!</p>
               </div>
               <div type="div3" rend="P21">
                  <head>Scena XIV</head>
                  <p>ACEIAȘI — GHIȚĂ PRISTANDA venind fuga din fund,</p>
                  <p>cu o depeșă-n mână</p>
                  <p>PRISTANDA: Coane Fănică! o depeșă fe-fe urgentă!</p>
                  <p>ZOE: O depeșă! (se-ntorc toți spre fund.)</p>
                  <p>TIPĂTESCU (deschide nervos depeșa și citește) : „Cu orice preț, dar cu orice preț, colegiul d-voastră al II-lea trebuie să aleagă pe d. Agamemnon Dandanache. (toți mișcare.) Se face din aceasta pentru d-voastră o înaltă și ultimă chestie de încredere..." A!</p>
                  <p>FARFURIDI și BRÂNZOVENESCU: Aha!</p>
                  <p>ZOE (cu toată energia) : A! nu se poate! Vom lupta contra oricui... Vom lupta contra guvernului!... (Tipătescu a căzut obosit pe un scaun.)</p>
                  <p>TRAHANACHE: Ai puțintică răbdare!</p>
                  <p>ZOE: Da, nene! vom lupta contra guvernului!</p>
                  <p>CAȚAVENCU: Da, vom lupta contra guvernului! (Cațavencu, Zoe și Trahanache de o parte, Farfuridi, Brânzovenescu frecându-și mâinile cu satisfacție de altă parte; Ghiță în fund; Tipătescu obosit pe scaun, ca și cum n-ar lua parte la ce se petrece; Cetățeanul turmentat în mijloc)</p>
                  <p>CETĂȚEANUL (târât de curent) : Da! vom lupta contra... (sughițănd și schimbând tonul)… adică nu... Eu nu lupt contra guvernului!…</p>
                  <p>Cortina</p>
               </div>
            </div>
            <div type="div2" rend="P19">
               <head>Actul III</head>
               <p>(Teatrul înfățișează sala cea mare a pretoriului primăriei, un fel de hexagon din care se văd trei laturi. Trei uși în fund; cea din mijloc dă în coridorul de intrare; pe cea din dreapta se citește: „Ofițer țivil"; pe cea din stânga: „Arfiva". În stânga la planul al doilea, o ușă cu inscripția „Cabinetul Primarelui". În dreapta, același plan, altă ușă cu inscripția: „Reghistratura". — Partea din stânga până la ușa „Arfivei" este despărțită de scenă cu un grilaj de lemn acoperit cu perdeluțe de chembrică<ref target="https://ro.wikisource.org/wiki/O_scrisoare_pierdută#cite_note-6">
                     <hi rend="color(#0b0080)">[6]</hi>
                  </ref> verde. Lângă grilaj, la stânga, în scenă, este o estradă pe care sunt așezate masa și jețul prezidențial. Înaintea mesei, puțin mai jos, este tribuna. Pe masă sunt două candelabre, hârtie, călimări și un clopoțel. Pe tribună o sticlă și un pahar de apă. De partea dreaptă sunt bănci dese și scaune; sub estradă, asemenea. Peste tot sunt bănci și scaune, afară de o cărare lăsată liber de la ușa de intrare din fund prin mijlocul scenii, pe unde vine și se duce lumea. Pe pereți câteva lămpi atârnate în cuie. Lumină cam săracă. La ridicarea perdelii, Trahanache este la masa prezidențială în jețul său, la spatele tribunei. Împrejurul mesii, Brânzovenescu și alți cetățeni. — înaintea tribunii, cu spatele spre dânsa, alegători, cetățeni, public, unii șezând jos, alții în picioare. Pe bănci, pe scaune și împrejur asemenea. În capul băncilor din față e Cațavencu împreună cu Ionescu, Popescu și alți dascăli și partizani. — Farfuridi e la tribună. — Perdeaua se ridică asupra unei întreruperi. În toată sala e rumoare. Prezidentul agită clopoțelul)</p>
               <div type="div3" rend="P21">
                  <head>Scena I</head>
                  <p>TRAHANACHE, CAȚAVENCU, BRÂNZOVENESCU, FARFURIDI, IONESCU, POPESCU, CETĂȚENI, ALEGĂTORI, PUBLIC. Rumoare</p>
                  <p>FARFURIDI (de la tribună) : Dați-mi voie! (gustă din paharul cu apă.) Dați-mi voie! (rumoare.)</p>
                  <p>TRAHANACHE (trăgându-și clopoțelul) : Stimabili! onorabili! (afabil) faceți tăcere! Sunt cestiuni importante, arzătoare la ordinea zilei... Aveți puțintică răbdare... (cătră Farfuridi) Dă-i înainte, stimabile, aveți cuvântul!</p>
                  <p>FARFURIDI (cătră adunare) : După ce am vorbit dar din punctul de vedere istoric, din punctul de vedere de drept, voi încheia cât se poate mai scurt...</p>
                  <p>POPESCU: Parol?... Numai dacă te-i ținea de vorbă. (râsete în partea unde sunt dascălii)</p>
                  <p>FARFURIDI: Rog, nu mă-ntrerupeți, dați-mi voie...</p>
                  <p>TRAHANACHE (cătră partea unde e Popescu) : Stimabile, nu-ntrerupeți...</p>
                  <p>FARFURIDI: După ce am vorbit dar din punctul de vedere istoric și din punctul de vedere de drept, voi încheia, precum am zis, cât se poate mai scurt. (bea o sorbitură, apoi, reluându-și răsuflarea, rar ca și cum ar începe o poveste) La anul una-mie-opt-sute-două-zeci-și-unu... fix... (Rumoare și protestări în grupul lui Cațavencu: A !A !A!)</p>
                  <p>POPESCU: Dacă ne-ntoarcem iar la 1821 fix, ne-am procopsit. (rumoare și protestări.)</p>
                  <p>FARFURIDI: Dați-mi voie... La una-mie-opt-sute...</p>
                  <p>TOȚI (în cor, cu tonul lui) : Douăzeci-și-unu fix... (rumoare și protestări.)</p>
                  <p>FARFURIDI: Dați-mi voie.</p>
                  <p>TRAHANACHE (clopoțel) : Stimabile, onorabile! Nu întrerupeți... Aveți puțintică...</p>
                  <p>CAȚAVENCU: Ce răbdare, venerabile domnule prezident! Ceasurile sunt înaintate. Sunt și alți oratori înscriși să vorbească...</p>
                  <p>TOȚI DIN GRUP: Da! Da!</p>
                  <p>CAȚAVENCU: Onorabilul orator a promis să încheie cât se poate mai scurt: apoi ce fel de scurt este asta, s-o luăm a doua oară de la 1821? A! A! A!</p>
                  <p>TOȚI DIN GRUP: A! A! A! (rumoare.)</p>
                  <p>FARFURIDI: Dați-mi voie...</p>
                  <p>TRAHANACHE (cătră Farfuridi cu dulceață, ridicându-se peste masă cătră tribună) : Stimabile... eu gândesc că nu ar fi rău să sărim la 48...</p>
                  <p>CAȚAVENCU (strigând) : Mai bine la 64...</p>
                  <p>POPESCU, IONESCUși TOȚI DIN GRUP: Da! da! la 64...</p>
                  <p>TRAHANACHE (ridicându-se ca și cum ar consulta adunarea) : Adică... la plebicist<ref target="https://ro.wikisource.org/wiki/O_scrisoare_pierdută#cite_note-7">
                        <hi rend="color(#0b0080)">[7]</hi>
                     </ref>?</p>
                  <p>TOȚI: Da, la plebicist! (zgomot).</p>
                  <p>FARFURIDI (întorcându-se cu spatele spre adunare și cu fața la prezident) : Dați-mi voie, domnule prezident; mi-ați acordat cuvântul: îmi pare că un prezident o dată ce acordă cuvântul...</p>
                  <p>TRAHANACHE (sculându-se și punând, peste masă, mâinile pe umerii lui Farfuridi, mângâietor) : Dacă mă iubești, stimabile, fă-mi hatârul... să trecem la plebicist... dorința adunării!...</p>
                  <p>FARFURIDI: Dar, domnule prezident...</p>
                  <p>TRAHANACHE (și mai rugător) : Să trecem la plebicist! (îl întoarce binișor de umeri cu fața spre adunare.)</p>
                  <p>TOȚI (cu putere) : Da! La plebicist! La plebicist!</p>
                  <p>FARFURIDI (soarbe o dată și cu aerul resignat) : Ce ziceam dar? la 1864, vine, mă-nțelegi, ocaziunea să se pronunțe poporul printr-un plebicist... Să vedem însă mai-nainte… să ne dăm seama bine de ce va să zică... de ce este un plebicist...</p>
                  <p>IONESCU: Știm ce este plebicistul! Mersi de explicație!</p>
                  <p>TOȚI: Nu trebuie explicație… (rumoare)</p>
                  <p>FARFURIDI (cătră întrerupători) : Dați-mi voie! (cătră Trahanache) Domnule prezident!...</p>
                  <p>TRAHANACHE (clopoțel) : Stimabili, onorabili, rog nu întrerupeți pe orator, (foarte afabil) faceți tăcere; sunt cestiuni arzătoare la ordinea zilii; aveți puțintică răbdare. (cătră Farfuridi.) Aveți cuvântul, stimabile, dați-i înainte!</p>
                  <p>FARFURIDI (luând vânt) : Când zicem dar 64, zicem plebicist, când zicem plebicist, zicem 64... Știm, oricine dintre noi știe ce este 64, să vedem ce este plebicistul... (cu tărie începând fraza) Plebicistul!...</p>
                  <p>CAȚAVENCU: Aci nu e vorba de plebicist...</p>
                  <p>FARFURIDI: Dați-mi voie; (discutând cu Cațavencu) mi se pare că atunci când zicem 64... (cu energică convingere) și să nu căutați a încerca măcar să mă combateți; vă voi dovedi cu date istorice că toate popoarele își au un 64 al lor...</p>
                  <p>CAȚAVENCU: Dați-mi voie; nu e vorba de 64. (rumoare aprobativă pentru Cațavencu.)</p>
                  <p>FARFURIDI: Dați-mi voie... (toate colocviile și întreruperile se fac avocățește, cu multă vioiciune și cu tonul înțepat și volubil) Domnule prezident!...</p>
                  <p>TRAHANACHE (clopoțel) : Stimabile, onorabile, faceți tăcere... avem cestiuni arzătoare...</p>
                  <p>CAȚAVENCU (ridicându-se în capul băncii) : Cum, domnule prezident? De unde până unde 64 chestie arzătoare la ordinea zilei? Dacă nu mă-nșel, îmi pare că suntem în anul de grație 1883... Ce are a face? Chemați pe onorabilul orator la cestiune...</p>
                  <p>TRAHANACHE (ridicându-se iar peste masă și atingându-l pe umere pe Farfuridi) : Stimabile... (afabil și rugător) să lăsăm plebicistul, dacă mă iubești; să trecem la cestiune.</p>
                  <p>FARFURIDI (obosit de întreruperi, întorcându-se cu fața spre Trahanache și cu spatele la adunare) : Domnule prezident, ați binevoit a-mi acorda cuvântul... Eu cred c-ar trebui...</p>
                  <p>CAȚAVENCU (strigând) : Nu trebuie, onorabile!</p>
                  <p>TOȚI DIN GRUP: Nu, nu trebuie!</p>
                  <p>TRAHANACHE (punând mâinile, peste masă, pe umerii lui Farfuridi, și foarte dulce) : Mă rog, dacă mă iubești, fă-mi hatârul... dorința adunării, stimabile... (îl întoarce de umeri binișor cu fața spre adunare)</p>
                  <p>TOȚI: Da! La chestiune! La chestiune!</p>
                  <p>FARFURIDI (foarte obosit, soarbe și se resignează) : Ajungem dar la chestiunea reviziunii constituțiunii și legii electorale...</p>
                  <p>TOȚI (cu satisfacție) : A! Așa da!</p>
                  <p>TRAHANACHE (asemenea) : A! (clopoțel) Ei! acu aveți puțintică răbdare... (cătră Farfuridi) Scurt, stimabile, scurt, dacă mă iubești: dorința adunării.</p>
                  <p>FARFURIDI (asudă, bea și se șterge mereu cu basmaua) : Mă rog, dați-mi voie! Știți care este opinia mea în privința revizuirii?</p>
                  <p>TOATĂ SALA: Nu!... Să vedem!... Spune!</p>
                  <p>CAȚAVENCU (batjocoritor) : Să vedem opinia lui d. Farfuridi. (Trahanache clopoțește)</p>
                  <p>FARFURIDI (asudă mereu și se emoționează pe văzute) : Opinia mea este aceasta: e vorba de revizuire, da?</p>
                  <p>TOȚI (puternic) : Da! Da!</p>
                  <p>FARFURIDI (emoționat și asudând) : Atunci, iată ce zic eu, și împreună cu mine (începe să se înece) trebuie să zică asemenea toți aceia care nu vor să cază la extremitate (se îneacă mereu), adică vreau să zic, da, ca să fie moderați... adică nu exagerațiuni!... Într-o chestiune politică... și care, de la care atârnă viitorul, prezentul și trecutul țării... să fie ori prea-prea, ori foarte-foarte... (se încurcă, asudă și înghite) încât vine aci ocazia să întrebăm pentru ce?… da... pentru ce?... Dacă Europa... să fie cu ochii ațintiți asupra noastră, dacă mă pot pronunța astfel, care lovesc soțietatea, adică fiindcă din cauza zguduirilor... și… idei subversive... (asudă și se rătăcește din ce în ce) și mă-nțelegi, mai în sfârșit, pentru care în orce ocaziuni solemne a dat probe de tact... vreau să zic într-o privință, poporul, națiunea, România... (cu tărie) țara în sfârșit... cu bun-simț, pentru ca Europa cu un moment mai nainte să vie și să recunoască, de la care putem zice depandă... (se încurcă și asudă mai tare) precum, — dați-mi voie — (se șterge) precum la 21, dați-mi voie (se șterge) la 48, la 34, la 54, la 64, la 74 asemenea și la 84 și 94, și ețetera, întru cât ne privește... pentru ca să dăm exemplul chiar surorilor noastre de ginte latine însă! (foarte asudat, se șterge, bea, iar se șterge și suflă foarte greu. Trahanache a urmărit cu mâna tactul sacadelor oratorice ale lui Farfuridi. Bravo și aplauze în fund, conduse de Brânzovenescu; râsete și sâsâituri în grupul lui Cațavencu. Clopoțelul lui Trahanache de abia se mai aude. — După ce s-a mai oprit zgomotul, cu multă aprindere.) Dați-mi voie! Termin îndată! mai am două vorbe de zis. (zgomotul tace.) Iată dar opinia mea. (în supremă luptă cu oboseala care-l biruie.) Din două una, dați-mi voie: ori să se revizuiască, primesc! dar să nu se schimbe nimica; ori să nu se revizuiască, primesc! dar atunci să se schimbe pe ici pe colo, și anume în punctele... esențiale... Din această dilemă nu puteți ieși... Am zis!</p>
                  <p>(Aplauze în fund, sâsâituri în față. Farfuridi coboară zdrobit, ștergându-se de sudoare, și merge în fund. Brânzovenescu și alți alegători îl întâmpină și-i strâng mâna. — Rumoare. Mai mulți din auditoriu se scoală și strică rândurile. Cațavencu suie de la dreapta în mijloc, unde vorbește încet cu grupul său gesticulând viu. Cu un alt grup mai în fund Farfuridi și Brânzovenescu asemenea. — Pristanda iese misterios din cabinetul primarului, trece prin ușcioara grilajului, care este la spatele tribunii, și trage de pulpană pe Trahanache, care sună clopoțelul.)</p>
               </div>
               <div type="div3" rend="P21">
                  <head>Scena II</head>
                  <p>ACEIAȘI — PRISTANDA</p>
                  <p>TRAHANACHE (lăsând clopoțelul și întorcându-se la spatele mesii) : 'Ai? Ce e?</p>
                  <p>PRISTANDA (misterios și repede) : Coane Zahario! Conul Fănică, coana Joițica!...</p>
                  <p>TRAHANACHE: Ei? Ce?</p>
                  <p>PRISTANDA: Sunt dincoace în cabinet... au venit pe din dos, vă așteaptă. Numaidecât să poftiți acolo.</p>
                  <p>TRAHANACHE (asemenea misterios) : Nu pot să las prezidenția... să aibă puțintică răbdare.</p>
                  <p>PRISTANDA: Trebuie... numaidecât!... suspandați!</p>
                  <p>TRAHANACHE (trage clopoțelul și se ridică) : Stimabilă, onorabilă adunare. După discursul important, pe care l-a ținut respectabilul nostru concetățean și advocat d. Farfuridi, eu cred că ar fi bine să suspandăm ședința pentru cinci minute.</p>
                  <p>VOCI: Da! Da! pentru cinci minute!...</p>
                  <p>(Cațavencu cu grupul său, Farfuridi și Brânzovenescu cu al lor se amestecă în mulțime. Trahanache, care s-a dat jos de pe tribună, a deschis portița grilajului și a trecut cu Ghiță în partea stângă despărțită, bate în ușa „Cabinetului Primarelui". Zoe și Tipătescu îi deschid; Trahanache și Ghiță dispar înăuntru; ușa se închide la loc)</p>
               </div>
               <div type="div3" rend="P21">
                  <head>Scena III</head>
                  <p>ACEIAȘI — fără TRAHANACHE și PRISTANDA</p>
                  <p>CAȚAVENCU (cătră grupul lui) : Ei, cum să-l trimeți în Cameră, nene, pe stimabilul? Nu zic, are ideile, opiniile lui — și eu respect ideile, numai să fie sincere, și el e sincer, n-ai ce zice, — respect la orice opiniune!... Dar să-ți vie stimabilul cu idei învechite, cu opiniuni ruginite, și să te sperie mereu cu Europa, cu zguduiri, cu teorii subversive... asta nu mai merge... Astfel de opiniuni nu le respect, să-mi dea voie să-i spui...</p>
                  <p>POPESCU: Nu, uite ce susține Farfuridi, n-ai înțeles; susține că adică după istorie — d-aia se teme el de zguduiri — nu trebuie să dăm exemplu rău surorilor noastre de ginte latină. N-ai auzit, chiar a zis-o el: surorile noastre de ginte latină...</p>
                  <p>IONESCU: Da! A zis-o...</p>
                  <p>CAȚAVENCU (cu aer de protecție) : Voi dascălii sunteți băieți buni, dar aveți un cusur mare: cum vă vorbește cineva de istorie, s-a isprăvit, are dreptate. (cu putere.) Ce istorie? Apoi, dacă e vorba de istorie, apoi ce te-nvață istoria mai întâi și-ntâi?</p>
                  <p>POPESCU: Că România de la Traian...</p>
                  <p>CAȚAVENCU: Nu-i așa...</p>
                  <p>IONESCU: Că adică străbunul nostru...</p>
                  <p>CAȚAVENCU: Ce străbun! ce nostru! Vezi că nu știți! (cu tonul retoric.) Or, mai întâi și-ntâi istoria ne învață anume că un popor care nu merge înainte stă pe loc, (publicul începe să-i ia aminte că perorează și se grupează încet-încet împrejurul lui ca să asculte) ba chiar dă înapoi, că legea progresului este așa, că cu cât mergi mai iute, cu atât ajungi mai departe. (grupul lui Cațavencu aprobă și admiră, grupul lui Farfuridi și Brânzovenescu, care s-a apropiat și ascultă mai dintr-o parte, dă din umeri.)</p>
                  <p>IONESCU: Asta e așa.</p>
                  <p>POPESCU: Nici nu mai încape vorbă.</p>
                  <p>FARFURIDI (înțepat) : Da! progres! progres fără conservațiune, când vedem bine că Europa...</p>
                  <p>CAȚAVENCU (întrerupându-l lătrător) : Nu voi, stimabile, să știu de Europa d-tale, eu voi să știu de România mea și numai de România... Progresul, stimabile, progresul! În zadar veniți cu gogorițe, cu invențiuni antipatriotice, cu Europa, ca să amăgiți opinia publică...</p>
                  <p>FARFURIDI (și mai înțepat) : Dă-mi voie... Mi se pare că altcineva amăgește opinia publică...</p>
                  <p>CAȚAVENCU: Nu voi să știu de ce zici d-ta.</p>
                  <p>BRÂNZOVENESCU: Firește că nu vrei să știi... nu-ți vine la socoteală...</p>
                  <p>CAȚAVENCU (și mai lătrător) : Să-și vază de trebile ei Europa. Noi ne amestecăm în trebile ei? Nu... N-are prin urmare dreptul să se amestece într-ale noastre... D-ta ești advocat, ești confrate cu mine...</p>
                  <p>FARFURIDI: Da, sunt avocat, dar nu sunt confrate cu d-ta...</p>
                  <p>CAȚAVENCU (urmându-și jocul) : Știi ca și mine principiul de drept, fiecare cu al său, fiecare cu treburile sale... oneste bibere<ref target="https://ro.wikisource.org/wiki/O_scrisoare_pierdută#cite_note-8">
                        <hi rend="color(#0b0080)">[8]</hi>
                     </ref>...</p>
                  <p>FARFURIDI: Da' de onest n-ai încotro!... (grupurile Cațavencu și Farfuridi încep a se despărți, fiecare de o parte.)</p>
                  <p>CAȚAVENCU (cu totul înțepător) : Stimabile, nu știu pentru ce d-ta mă prigonești de la o vreme... Ce ai cu mine? Suntem în fața alegătorilor, stimabile: or, nu încape pică; să luptăm: d-ta o să-ți pui candidatura, o știm; eu ți-o declar că mi-o pui pe a mea... luptă electorală! și știm că lupta electorală este viața popoarelor... De ce te revolți contra adevărului? în contra dreptului?... Oneste bibere, onorabile!... (aprobări din partea grupului)</p>
                  <p>FARFURIDI (izbucnind) : Ia scutește-mă cu mofturile d-tale! Onest d-ta? Pe de o parte „Răcnetul Carpaților", pe de altă parte chiverniseala confraților; pe de o parte opoziție la toartă, pe de altă parte teșcherea la buzunar!... Urlă târgul, domnule...</p>
                  <p>BRÂNZOVENESCU (trăgându-l de mânecă) : Tache! Tache!</p>
                  <p>FARFURIDI (smucindu-se) : Ia lasă-mă-n pace, să mă răfuiesc odată cu domnul... Ce adică, noi nu știm, nu vedem, orbi suntem? d-ta ești candidatul prefectului...</p>
                  <p>CAȚAVENCU (râzând) : Eu sunt candidatul grupului tânar, inteligent și independent... Onorabilul, venerabilul nostru prezident — (îl caută cu ochii) unde e venerabilul prezident? nu-l văz... — va proclama, pe cât știm, astă-seară pe candidatul comitetului dv. — comitetul dv. —... Or, dacă voi avea onoarea ca să mă agreeze și comitetul dv.... căci e al dv. ...</p>
                  <p>FARFURIDI (fierbând mereu) : Nu mai este comitetul nostru, este al dumitale...</p>
                  <p>BRÂNZOVENESCU: Tache! Tache, fii cuminte. (îl trage de mânecă, Farfuridi se smucește)</p>
                  <p>CAȚAVENCU (cu ton batjocoritor) : Adică, dă-mi voie, d-ta nu mai ești al comitetului! (grupurile se desinează distinct de două părți și se privesc cu încordare)</p>
                  <p>FARFURIDI: Da, eu nu mai sunt, eu care am susținut totdeauna partidul... și d-ta, care l-ai înjurat totdeauna... ești!</p>
                  <p>CAȚAVENCU: Dă-mi voie!...</p>
                  <p>FARFURIDI (furios) : Ce voie! ce voie!... Vii cu moftologìi, cu iconomìi, cu soțietăți, cu scamatorii, ca să tragi lumea pe sfoară... cu dăscălimea d-tale, (mișcare în grupul Cațavencu) cu moftangiii d-tale...</p>
                  <p>POPESCU (violent) : Domnule, retrage-ți cuvântul!</p>
                  <p>FARFURIDI (continuând) : Cu grupul (umflând cuvintele) inteligent,... independent,... impertinent! (pornește spre fund cu Brânzovenescu și cu grupul lor.)</p>
                  <p>TOȚI (din grupul lui Cațavencu) : A! a! (se reped spre ei, zgomot, învălmășeală și ghiontuieli)</p>
                  <p>FARFURIDI (ieșind prin fund) : Vă-nvățăm noi, papugiilor!</p>
                  <p>GRUPUL CAȚAVENCU: Afară! afară! (urmărește în fund pe cei din grupul Farfuridi)</p>
                  <p>(Toată lumea s-a înghesuit în fund și a ieșit afară cu zgomot. În tot timpul scenii următoare, sala întrunirii e goală. În fund, prin ușe, se văd mai mulți alegători plimbându-se în sus și-n jos, vorbind încet și fumând)</p>
               </div>
               <div type="div3" rend="P21">
                  <head>Scena IV</head>
                  <p>TRAHANACHE ieșind repede din fund, din cabinetul primarului în partea despărțită cu grilaj, după el FĂNICĂ și ZOE urmărindu-l (scena aceasta se face misterios și repede)</p>
                  <p>TRAHANACHE: Nu! nu se poate...</p>
                  <p>ZOE (urmărindu-l) : Nene...</p>
                  <p>TIPĂTESCU (asemenea) : Neică Zahario.</p>
                  <p>ZOE: Dacă ai ținut vreodată la mine...</p>
                  <p>TIPĂTESCU: Dacă mi-ești prietin...</p>
                  <p>TRAHANACHE: Ei, aveți puțintică răbdare! (serios.) Cum putem noi să punem candidatura unui plastograf?</p>
                  <p>TIPĂTESCU: Bine, frate, plastograf, așa e; dar până să bage lumea de seamă... să-l tragem în judecată...</p>
                  <p>ZOE: Să ne facem de râs prin tribunale... nene, gândește-te...</p>
                  <p>TRAHANACHE (după un moment de ezitare) : Ei nu! Dacă ar fi numai una... aia cu scrisoarea ta cătră Joițica, înțeleg; să zic: pentru politică — unde e în joc enteresul țării, ca oricare român, a încercat omul, ca să te forțeze adică, pentru că te știe că ții la onoarea Joițichii, ca prietin ce-mi ești, — a făcut plastografie...</p>
                  <p>TIPĂTESCU: Se-nțelege!</p>
                  <p>ZOE: Firește; în politică...</p>
                  <p>TRAHANACHE: Ei, aveți puțintică răbdare... Dar astălaltă? (se lovește cu mâna pe buzunarul hainii) Apoi, dacă umblă el cu machiavelicuri, să-i dau eu machiavelicuri — (schimbând tonul) Martoră mi-e Maica Precista! Să n-am parte de Joițica — că e de față — să spuie...</p>
                  <p>ZOE (cu sentiment) : Nene!</p>
                  <p>TRAHANACHE: N-am umblat în viața mea cu diplomație; dar dacă e vorba să facem pe iezuitul a la Metternich, apoi să-i dau eu, neică...</p>
                  <p>TIPĂTESCU (impacientat) : Nu pricep, neică Zahario!</p>
                  <p>ZOE (asemenea) : Nici eu.</p>
                  <p>TRAHANACHE: Ei, aveți puțintică răbdare! (scoate o hârtie din buzunar și o desface — o poliță) Asta tot pentru politică e? Girurile astea două cu care onorabilul d. Cațavencu a ridicat cinci mii de lei de la Soțietate, sunt tot pentru enteresul țării?</p>
                  <p>TIPĂTESCU (luând degrabă polița și examinând-o cand pe-o parte când pe alta) : Suntem scăpați!</p>
                  <p>ZOE: Scăpați?</p>
                  <p>TRAHANACHE: Ei apoi? când îți spuneam eu să ai puțintică răbdare, că l-am prins cu alta mai boacănă...</p>
                  <p>TIPĂTESCU (abia stăpânindu-și bucuria) : Nene Zahario, candidatul nostru este d. Agamiță Dandanache.</p>
                  <p>TRAHANACHE: Așa da!</p>
                  <p>ZOE: Mi-e frică!...</p>
                  <p>TIPĂTESCU: Nu mai avem nici o grijă.</p>
                  <p>TRAHANACHE: ...Dă-mi înscris pe Gagamiță ăla, să nu-i uit numele... (vorbește încet cu Zoe)</p>
                  <p>TIPĂTESCU (scoate portofelul, rupe o filă și scrie pe ea, apoi o dă lui Zaharia) : Iată...</p>
                  <p>TRAHANACHE: Mă duc să deschid ședința.</p>
                  <p>TIPĂTESCU: Anunță îndată candidatura, ridică ședința și vino să mergem la preferanță, te așteptăm...</p>
                  <p>TRAHANACHE (vrând să treacă prin portița grilajului în partea tribunii) : A! ți-am dat polița lui Cațavencu... Să nu o pierzi. (trece.)</p>
                  <p>TIPĂTESCU: N-ai grijă, neică Zahario, eu nu pierz hârtiile de preț... (sărută repede pe Zoe)</p>
                  <p>ZOE: Fănică!</p>
                  <p>TIPĂTESCU: A! acuma, să-l lucrez eu pe nenea Cațavencu! (ies amândoi iute pe ușa din stânga)</p>
               </div>
               <div type="div3" rend="P21">
                  <head>Scena V</head>
                  <p>TRAHANACHE, care s-a urcat la tribună, apoi CAȚAVENCU, POPESCU, IONESCU, ALEGĂTORI, PUBLICUL venind din fund și ocupând locurile lor din scena I-a. Intrare zgomotoasă, acompaniată de clopoțelul prezidentului</p>
                  <p>TRAHANACHE (în picioare) : Orele sunt înaintate! poftiți, poftiți, stimabililor: avem cestiuni arzătoare la ordinea zilii... (șade.)</p>
                  <p>(Toată lumea s-a așezat la locul său.)</p>
                  <p>CAȚAVENCU (cu modestie) : D-le președinte, vă rog, cerusem și eu cuvântul...</p>
                  <p>TRAHANACHE: Da, (binevoitor) da, stimabile. Aveți cuvântul. Poftiți la tribună!...</p>
                  <p>(Mișcare în grupul lui Cațavencu)</p>
                  <p>CAȚAVENCU (ia poză, trece cu importanță printre mulțime și suie la tribună; își pune pălăria la o parte, gustă din paharul cu apă, scoate un vraf de hârtii si gazete și le așază pe tribună, apoi își trage batista și-și șterge cu eleganță avocățească fruntea. Este emoționat, tușește și luptă ostentativ cu emoția care pare a-l birui. — Tăcere completă. Cu glasul tremurat) : Domnilor!... Onorabili concetățeni!... Fraților!... (plânsul îl îneacă) Iertați-mă, fraților, dacă sunt mișcat, dacă emoțiunea mă apucă așa de tare... suindu-mă la această tribună... pentru a vă spune și eu... (plânsul îl îneacă mai tare.)... Ca orice român, ca orice fiu al țării sale... în aceste momente solemne... (de abia se mai stăpânește) mă gândesc... la țărișoara mea... (plânsul l-a biruit de tot) la România... (plânge. Aplauze în grup)... la fericirea ei!... (același joc de amândouă părțile)... la progresul ei! (asemenea crescendo)... la viitorul ei! (plâns cu hohot. Aplauze zguduitoare)</p>
                  <p>IONESCU, POPESCU, TOȚI (foarte mișcați) : Bravo!</p>
                  <p>CAȚAVENCU (ștergându-se repede la ochi și remițându-se d-odată; cu tonul brusc, vioi și lătrător) : Fraților, mi s-a făcut o imputare și sunt mândru de aceasta!... O primesc! Mă onorez a zice că o merit!... (foarte volubil) Mi s-a făcut imputarea că sunt foarte, că sunt prea, că sunt ultraprogresist... că sunt liber-schimbist… că voi progresul cu orice preț. (scurt și foarte retezat) Da, da, da, de trei ori da! (aruncă roată priviri scânteietoare în adunare. Aplauze prelungite.)</p>
                  <p>CAȚAVENCU: Da! (cu putere din ce în ce crescândă.) Voi progresul și nimic alt decât progresul: pe calea politică... (îngrașă vorbele.)</p>
                  <p>POPESCU: Bravos!</p>
                  <p>CAȚAVENCU: Socială...</p>
                  <p>IONESCU: Bravos!</p>
                  <p>CAȚAVENCU: Economică...</p>
                  <p>POPESCU: Bravos!</p>
                  <p>CAȚAVENCU: Administrativă...</p>
                  <p>IONESCU: Bravo!</p>
                  <p>CAȚAVENCU: Și... și...</p>
                  <p>IONESCU, POPESCU, GRUPUL: Bravo! bravos!</p>
                  <p>TRAHANACHE (clopoțind) : Rog, nu întrerupeți pe orator, stimabile...</p>
                  <p>CAȚAVENCU (cu tărie) : Nu mă tem de întreruperi, venerabile domnule președinte... (cătră adunare și mai ales catră grup, cu tonul sigur) Puteți, d-lor, să întrerupeți, pentru că eu am tăria opiniunilor mele... (reintrând în tonul discursului și îngrășând mereu vorbele) și... și... finanțiară. (aplauze prelungite)... Da, suntem ultraprogresiști, da, suntem liber-schimbiști... Or... conduși de aceste idei, am fundat aci în orașul nostru „Aurora Economică Română", soțietate enciclopedică-cooperativă, independentă de cea din București... pentru că noi suntem pentru descentralizare. Noi... eu... nu recunosc, nu voi să recunosc epitropia bucureștenilor, capitaliștilor, asupra noastră; căci în districtul nostru putem face și noi ce fac dânșii în al lor...</p>
                  <p>GRUPUL (aplauze) : Bravo!</p>
                  <p>CAȚAVENCU: Soțietatea noastră are ca scop să încurajeze industria română, pentru că, dați-mi voie să vă spui, din punctul de vedere economic, stăm rău...</p>
                  <p>GRUPUL (aplauze) : Bravo!</p>
                  <p>CAȚAVENCU: Industria română e admirabilă, e sublimă, putem zice, dar lipsește cu desăvârșire. Soțietatea noastră dar, noi, ce aclamăm? Noi aclamăm munca, travaliul, care nu se face deloc în țara noastră!</p>
                  <p>GRUPUL: Bravo! (aplauze entuziaste)</p>
                  <p>TRAHANACHE (clopoțind) : Stimabile... nu...</p>
                  <p>CAȚAVENCU: Lăsați, d-le președinte, să întrerupă... nu mă tem de întreruperi!... În Iași, de exemplu, — permiteți-mi această digresiune, este tristă, dar adevărată! — în Iași n-avem nici un negustor român, nici unul!...</p>
                  <p>GRUPUL (mișcat) : A!</p>
                  <p>CAȚAVENCU: Și cu toate aceste toți faliții sunt jidani! Explicați-vă acest fenomen, acest mister, dacă mă pot exprima astfel!</p>
                  <p>GRUPUL: Bravo! (aplauze)</p>
                  <p>CAȚAVENCU: Ei bine! Ce zice soțietatea noastră? Ce zicem noi?... Iată ce zicem: această stare de lucruri este intolerabilă! (aprobări în grup. Cu tărie.) Până când să n-avem și noi faliții noștri?... Anglia-și are faliții săi, Franța-și are faliții săi, până și chiar Austria-și are faliții săi, în fine oricare națiune, oricare popor, oricare țară își are faliții săi (îngrașă vorbele.)... Numai noi să n-avem faliții noștri!... Cum zic: această stare de lucruri este intolerabilă, ea nu mai poate dura!... (aplauze frenetice. Pauză. Oratorul soarbe din pahar și aruncă iar priviri scânteietoare în adunare. În momentul acesta mai mulți inși se mișcă în fund, pe unde apare Cetățeanul turmentat și Ghiță în țivil.)</p>
               </div>
               <div type="div3" rend="P21">
                  <head>Scena VI</head>
                  <p>ACEIAȘI — GHIȚĂ PRISTANDA și CETĂȚEANUL foarte șovăind.</p>
                  <p>Zgomot la intrarea acestora</p>
                  <p>TRAHANACHE (clopoțind) : Faceți puțintică tăcere...</p>
                  <p>CAȚAVENCU (care, în timpul scurt al rumorii provocate de intrarea lui Pristanda și a Cetățeanului turmentat, și-a consultat hârtiuțele, cu ton predomnitor) : Fraților, iată ce spun statutele soțietății noastre la art. I-iu: „Se formează în urbea noastră o soțietate enciclopedică-cooperativă cu numele de «Aurora Economică Română». Scopul Soțietății este ca România să fie bine și tot românul să prospere!"</p>
                  <p>CETĂȚEANUL (care, de la intrare, a venit șovâind până în mijloc și s-a turnat pe un scaun în fața tribunii, se scoală și ridică mâna) : Și eu! (sughite) și eu sunt! (șovăie și iar se toarnă pe scaun. — Râsete în fund, rumoare în față.)</p>
                  <p>CAȚAVENCU (cătră Trahanache, întorcându-se spre masa prezidențială) : Domnule președinte, rog să nu fiu întrerupt...</p>
                  <p>TRAHANACHE: Parcă ziceai, stimabile, că întreruperile...</p>
                  <p>CAȚAVENCU: Da (cu dignitate) dar...</p>
                  <p>TRAHANACHE: În sfârșit... (clopoțind) Nu întrerupeți, vă rog...</p>
                  <p>CAȚAVENCU (căutând șirul) : Ziceam dar: „... ca România să fie bine și tot românul să prospere..."</p>
                  <p>CETĂȚEANUL (se scoală șovâind și ridică mâna) : Și eu sunt! (sughite rău; râsete, rumoare)</p>
                  <p>TRAHANACHE: A! (sculându-se peste masă) Ce? ce ești d-ta, stimabile?...</p>
                  <p>CETĂȚEANUL (sughițând) : Mă cunoaște d. Nae... (arată pe Cațavencu) Cioclopedică... (râsete, rumoare.)</p>
                  <p>CAȚAVENCU (nervos) : Ce?</p>
                  <p>CETĂȚEANUL: Română!... (râsete; sughite) Aurora!... (sughite; râsete, rumoare din ce în ce mai mare.)</p>
                  <p>TRAHANACHE (nervos și el, cătră adunare, clopoțind) : Faceți tăcere, stimabile!... (cătră Cetățeanul turmentat) Cum?</p>
                  <p>CETĂȚEANUL (șovăind) : Cioclopedică! (sughite) Comportativă! (sughite.) Iconomie! (sughite) Soțietate care va să zică... (râsete și rumoare mare.)</p>
                  <p>IONESCU: E turmentat!...</p>
                  <p>POPESCU: E tun! (grupul se mișcă; unii se scoală.)</p>
                  <p>CETĂȚEANUL (sughițănd și strigând) : Sunt nembru!</p>
                  <p>TRAHANACHE (agitând clopoțelul cu putere, cătră Ionescu și Popescu) : Stimabile! stimabile, (cu afabilitate) rog, dați afară pe onorabilul!</p>
                  <p>IONESCU, POPESCU și GRUPUL: Afară! E turmentat! Afară! (Ionescu și Popescu îl îmbrâncesc spre ușă. Cațavencu s-a dat jos de la tribună și vorbește cu câțiva din grup)</p>
                  <p>CETĂȚEANUL (îmbrâncit de dascăli și opunându-se) : Nu mă-mbrânciți... că amețesc!</p>
                  <p>IONESCU, POPESCU și GRUPUL: Afară!</p>
                  <p>CETĂȚEANUL: Nembru!</p>
                  <p>(Toată scena aceasta a fost însoțită de râsete și rumoare. Dascălii au dat afară pe Cetățeanul turmentat. În adunare, mișcare. Pristanda se apropie la tribună, în vreme ce dascălii și grupul lor, în mijloc cu Cațavencu, se agită și-și reiau locurile.)</p>
                  <p>PRISTANDA (misterios lui Trahanache) : Coane Zahario, dă-i zor! Trebuie să-l lucrăm pe onorabilul, pe d. Nae Cațavencu; ordinul lui conul Fănică... Sunt la ușă, când oi tuși de trei ori, d-ta proclamă catindatul și ieși pe portiță... și pe urmă-i treaba mea...</p>
                  <p>TRAHANACHE (încet) : Bine.</p>
                  <p>PRISTANDA (încet) : Când oi tuși de trei ori: nu mi-a sosit încă oamenii!... (trece lângă ușa din fund, pe unde intră cu zgomot Farfuridi, Brânzovenescu și alți câțiva. Pristanda vorbește încet cu dânșii. Toți se aranjează în fund, astupând ușa de ieșire)</p>
               </div>
               <div type="div3" rend="P21">
                  <head>Scena VII</head>
                  <p>ACEIAȘI — FARFURIDI, BRÂNZOVENESCU și alți alegători și CETĂȚEANUL TURMENTAT, apoi ZOE și TIPĂTESCU</p>
                  <p>ascunși după grilaj și ascultând ce se petrece în adunare</p>
                  <p>TRAHANACHE (clopoțind, cătră Cațavencu, care vorbește încet cu grupul lui) : Poftiți la tribună, stimabile!... (Cațavencu pornește spre tribună)</p>
                  <p>ZOE: Nu mai auz nimic...</p>
                  <p>TIPĂTESCU: Pesemne n-a sosit încă Ghiță.</p>
                  <p>CAȚAVENCU (de la tribună) : Fraților!</p>
                  <p>FARFURIDI (aducând din fund pe Cetățeanul turmentat) : Te-a dat afară? Cum se poate, fraților, să lăsăm să gonească din adunare pe un cetățean onorabil, pe un alegător?</p>
                  <p>BRÂNZOVENESCU: Pentru că d. Cațavencu...</p>
                  <p>CAȚAVENCU (răcnind) : Stimabile! (lui Trahanache) Domnule prezident! (rumoare surdă în fund.)</p>
                  <p>TRAHANACHE: Stimabile (clopoțind) aveți puțintică răbdare. (Ghiță tușește cu putere de trei ori) Fiindcă orele sunt înaintate...</p>
                  <p>CAȚAVENCU: Dați-mi voie...</p>
                  <p>TRAHANACHE (ridicându-se) : Fiindcă unii dintre domnii alegători au început să plece, ar fi bine, cred, mâine fiind alegerea, ca chiar acum să rugăm pe onorabilul orator să-și întrerupă discursul un moment, să aibă puțintică răbdare, pentru ca să proclamăm numele candidatului propus de comitetul nostru.</p>
                  <p>CAȚAVENCU (cu aer foarte degajat) : Primesc cu mulțumire, d-le președinte. (coboară de la tribună, cătră grupul său.) Numele candidatului.</p>
                  <p>TOȚI (din grup și din sală) : Da! numele candidatului!</p>
                  <p>ZOE (tremurând, încet) : Fănică!</p>
                  <p>TIPĂTESCU (încet) : Taci! n-ai grijă!</p>
                  <p>TRAHANACHE (citind foaia între lumânări) : Stimabile! candidatul pe care-l susține comitetul nostru, este domnul...</p>
                  <p>IONESCU: Nae Caț...</p>
                  <p>TRAHANACHE (întrerupându-l) : Ai puțintică răbdare... (citind) domnul...</p>
                  <p>CAȚAVENCU: Domnul... (toată lumea ascultă cu mare nerăbdare și în deplină tăcere; Zoe se strânge după grilaj lângă Tipătescu)</p>
                  <p>TRAHANACHE: Domnul... Agamiță Dandanache!</p>
                  <p>(Mișcare de satisfacție în fund. În grupul din față turburare. Zoe și Tipătescu ascultă mișcați)</p>
                  <p>CAȚAVENCU (sărind în loc și răcnind) : Trădare! (gesticulează viu în mijlocul grupului său. În fund aplauze.)</p>
                  <p>TRAHANACHE (în picioare) : Dați-mi voie! (clopoțind; după un moment de tăcere) Cine a pronunțat cuvântul trădare? (toată lumea e în picioare și în fierbere.)</p>
                  <p>CAȚAVENCU (din mijlocul grupului, cu putere) : Eu!</p>
                  <p>GHIȚĂ, BRÂNZOVENESCU și CETĂȚEANUL TURMENTAT și CEI DIN FUND: Afară! afară moftologul!</p>
                  <p>TRAHANACHE (trăgând clopoțelul foarte violent, cătră grupul din fund) : Aveți puțintică răbdare! (cătră Cațavencu) Și cine este trădător, stimabile?</p>
                  <p>CAȚAVENCU (foarte aprins) : Acela care falsifică numele candidatului odată hotărât, acela care uită, care trădează interesele și onoarea familiei sale... (cu un gest colosal) D-ta!</p>
                  <p>TRAHANACHE (trântind clopoțelul pe masă în culmea indignării) : Apoi, ai puțintică răbdare, stimabile! Mă scoți din țâțâni... Eu falsificator?... Pe mine, cetățean onorabil, pe mine, om venerabil, să vie într-o adunare publică, să mă facă falsificator... cine? (rumoare mare. Tipătescu și Zoe ascultă palpitând) cine? (cu energie.) Un plastograf patentat!</p>
                  <p>CAȚAVENCU (sărind din loc) : Plastograf!</p>
                  <p>TOȚI DIN FUND (strigând amenințător) : Afară plastograful!</p>
                  <p>TOȚI DIN FAȚĂ (asemenea) : Afară falsificatorul! trădătorul! (fierbere mare.)</p>
                  <p>CAȚAVENCU (spumând, se repede din mijlocul grupului său la tribună cu pumnii încleștați și zbierând febril. Un moment tăcere) : Fraților! domnilor! un moment, onorabili concetățeni! Am voit să acoper o rușine care se petrece de atâta vreme în sânul orașului nostru... (Zoe și Tipătescu mișcare) am voit să cruț opinia publică de o lovitură scandaloasă;… astăzi însă am fost lovit așa de crud în dignitatea mea, încât nu mai pot tăcea. (Zoe și Tipătescu mișcare) Acest onorabil cetățean, (arată pe Trahanache) acest om venerabil, d. Zaharia Trahanache...</p>
                  <p>TRAHANACHE (cu pofidă) : Ei ? Eu...</p>
                  <p>CAȚAVENCU: Este atât de naiv, încât crede că e plastografie un document olograf...</p>
                  <p>(Zoe și Tipătescu mișcare de groază)</p>
                  <p>ZOE: Fănică!... (șovăie)</p>
                  <p>TIPĂTESCU (susținând-o și răcnind cu o supremă putere) : Ghiță! (se repede la portița grilajului... Zoe se agață de el și-l oprește. Rumoare mare.)</p>
                  <p>PRISTANDA (punând mâinile amândouă lângă gură ca o port-voce și strigând asemenea spre partea de unde i-a venit chemarea) : Prezent! (cătră cei din fund) Pe el, copii! (grupul din fund cu Pristanda, Farfuridi, Brânzovenescu, Cetățeanul turmentat se reped la tribună și pun mâna pe Cațavencu)</p>
                  <p>CAȚAVENCU (continuând a zbiera în mijlocul zgomotului) : O scrisorică a prefectului cătră...</p>
                  <p>GRUPUL LUI CAȚAVENCU: Pe ei, fraților. (grupul din față dă năvală spre fund.)</p>
                  <p>TOATĂ LUMEA: Afară! ho! huideo!</p>
                  <p>(Zgomot la culme, strigăte, huiduieli, fluierături. Zaharia Trahanache a ieșit repede pe portița grilajului, a dat dincolo de Zoe și de Tipătescu, și toți trei ascultă ce se petrece în adunare. Pristanda, Farfuridi, Brânzovenescu au apucat de gât pe Cațavencu și-l târăsc afară. Grupul Ionescu și Popescu sunt grămadă peste cei din fund. Toate cuvintele și mișcările acestea din urmă se fac deodată și într-o clipă. — Cortina se lasă asupra primei mișcări a scandalului)</p>
               </div>
            </div>
            <div type="div2" rend="P19">
               <head>Actul IV</head>
               <p>(Grădina lui Trahanache, în fund grilaj cu poartă de intrare în mijloc; se vede în fund perspectiva orășelului pe un fundal de dealuri. La dreapta în grădină, pe planul întâi și al doilea, intrarea, cu trei trepte de piatră, în casele lui Trahanache.</p>
               <p>La stânga boschete. Mobile de grădină)</p>
               <div type="div3" rend="P21">
                  <head>Scena I</head>
                  <p>ZOE și TIPĂTESCU</p>
                  <p>ZOE: Unde e? unde poate să fie Cațavencu?</p>
                  <p>TIPĂTESCU: Nu știu: a fugit, a murit, a intrat în pământ... (după o pauză, apropiindu-se de Zoe) Ei? și pentru ce voiești să știi? pentru ce să te-ngrijești mai mult acuma? Din contra. Eu parcă nu mai am grije... Zoe, gândește-te: de două zile, oamenii noștri aleg pe Dandanache, pe care-l așteptăm din minut în minut, — am ordine să-i fac o primire strălucită...</p>
                  <p>ZOE: Ei și?</p>
                  <p>TIPĂTESCU: Ei!... De două zile va să zică, strivesc pe Cațavencu, și el nu e nicăiri. Unde e? pentru ce nu s-arată?... are scrisoarea, pentru ce nu o publică? Pentru ce a dispărut, nu știu, — din ce motive nu publică scrisoarea, nu-mi pasă, — destul că nu o publică... Și-l crezi tu pe mișelul capabil să nu o publice pentru altceva, decât pentru că nu poate?</p>
                  <p>ZOE: Ce inimă! ce judecată ai, Fănică? (cu frământare concentrată.) Dar aste două zile cum am trăit eu?... Ce strângere continuă de inimă! ce frică! ce tortură!... Fiecare persoană care-mi iese înainte, fiecare figură pe care o văz, fiecare mișcare ce se face în jurul meu îmi zdrobește toata puterea... Fănică, ai milă de mine, o zi încă de astfel de chinuri și nu mai pot trăi... înnebunesc... (își ia capul în mâini și plânge.)</p>
                  <p>TIPĂTESCU: Nu fi copilă, Zoe… Zoe...</p>
                  <p>ZOE (plânsă) : Tu nu înțelegi, tu nu simți! Peste câteva minute se sfârșește alegerea și se proclamă deputat al vostru Dandanache; sunt sigură... sigură... că în același moment, mișelul, care s-a ascuns și ne pândește din întuneric, o să-și împrăștie publicația lui infamă... ca să-și răzbune! Ei... atunci eu?...</p>
                  <p>TIPĂTESCU (scoate polița din buzunar și i-o arată) : Nu poate... dacă face asta, e pierdut...</p>
                  <p>ZOE: Ce-mi pasă! după ce m-o pierde pe mine!… Fănică! n-aș voi să mă răzbuni, aș voi să mă scapi... Prevedeam asta... Presimțeam c-o să ajungem aici, când am văzut scandalul de alaltăieri seara la întrunire... Iată culmea nenorocirii: el nu știe că ai plastografia lui... el nu știe că dacă ar veni aici să primească schimbul acestor două hârtii, ar scăpa și el și m-ar scăpa și pe mine... Te-ai bizuit să joci cu Cațavencu și te-ai amăgit, și mi-ai jucat onoarea mea, rușinea mea, viața mea, și ai pierdut, pentru că sau el joacă mai bine ca tine, sau noi avem mai puțin noroc decât el... (se îneacă de plâns.) Ce să fac? ce să fac?</p>
                  <p>TIPĂTESCU: Taci! vine cineva... șterge-te la ochi!</p>
               </div>
               <div type="div3" rend="P21">
                  <head>Scena II</head>
                  <p>ACEIAȘI - TRAHANACHE și AGAMIȚĂ DANDANACHE</p>
                  <p>venind din fund</p>
                  <p>TRAHANACHE (foarte politicos) : Poftim, poftim, stimabile!</p>
                  <p>TIPĂTESCU: Cine să fie?</p>
                  <p>ZOE: Un străin?...</p>
                  <p>TRAHANACHE (coborând) : Dă-mi voie, Joițico, să-ți recomand pe d. Agamiță Dandanache!</p>
                  <p>ZOE și TIPĂTESCU: Dandanache! (complimente)</p>
                  <p>TRAHANACHE: Candidatul nostru!... adică ce mai candidat! alesul nostru.</p>
                  <p>DANDANACHE (vorbește peltic și sâsâit) : Sărut mâna... Si domnul? bărbatul dumneei?</p>
                  <p>TRAHANACHE: Nu, eu sunt bărbatul dumneei, dumneei este nevasta mea, cum am avut onoarea să vă recomand...</p>
                  <p>DANDANACHE: Si d-voastră?</p>
                  <p>TRAHANACHE: Și eu?... bărbatul dumneei... Eu (serios) Zaharia Trahanache, prezidentul Comitetului permanent, Comitetului electoral și... ai puțintică răbdare... (se caută în buzunar și scoate o cartă de vizită, pe care i-o dă lui Dandanache), sunt aicea toate comitetele...</p>
                  <p>DANDANACHE (ia carta) : Mersi'… Si domnul?...</p>
                  <p>TRAHANACHE: Domnul Fănică Tipătescu, prefectul nostru, amicul meu și al familiei mele.</p>
                  <p>DANDANACHE (lui Fănică) : Îmi pare bine, d-le prezident! (îi dă mâna. Trahanache trece lângă Zoe)</p>
                  <p>TIPĂTESCU: Și mie, onorabile, nu mai puțin... Sunt încântat... Dar cu ce ocazie pe la noi?</p>
                  <p>DANDANACHE: Cu ocazia aledzerii, neicusorule, cu ocazia aledzerii; stii, m-a combătut opoziția si colo, si dincolo, si dincolo... si rămăsesem eu... care familia mea de la patuzsopt în Cameră... rămăsesem mă-nțeledzi fără coledzi... si asa am venit pentru aledzere.</p>
                  <p>ZOE (cu răutate) : Nu trebuia să vă mai deranjați...</p>
                  <p>DANDANACHE: Ba încă țe deranz, conița mea! Da' stii, nu fățea să nu fațem măcar act de prezență...</p>
                  <p>TRAHANACHE: Se-nțelege! foarte bine, foarte bine! trebuie, trebuie.</p>
                  <p>DANDANACHE: Da' de deranz... destul! Închipuieste-ți să vii pe drum cu birza ținți postii, hodoronc-hodoronc, zdronca-zdronca... Stii, m-a zdrunținat!... si clopoțeii... (gest) îmi țiuie urechile... stii asa sunt de amețit si de obosit... nu-ți fați o idee, conița mea, (cătră Trahanache) nu-ți fați o idee, d-le prefect, neicusorule, (cătră Tipătescu) nu-ți fați o idee, d-le prezident puicusorule...</p>
                  <p>TIPĂTESCU: Firește…</p>
                  <p>ZOE: Mai e vorbă…</p>
                  <p>DANDANACHE: Adineaori am sosit, era să trag la otel... dar birzarul... el stia de țe viu, mi-a arătat pe d. prefect. (arată pe Trahanache.)</p>
                  <p>ZOE (încet cătră Tipătescu, care râde) : Și încă mai râzi, Fănică.</p>
                  <p>TRAHANACHE: Da, mă duceam pe la alegere să văz cum mergem... Nu-i vorba, de mers, mergem strună... dar știi, de obicei, ca un cap ce sunt al partidului, trebuie să fiu acolo...</p>
                  <p>DANDANACHE (strângându-i mâna) : Bine că te-am găsit, neicusorule, mersi. (vorbesc amândoi deoparte.)</p>
                  <p>ZOE (cătră Fănică încet) : Iată, Fănică, pentru cine mi-am pierdut eu liniștea... Și spune drept dacă nu era mai bun Cațavencu!</p>
                  <p>TIPĂTESCU (scurt) : E simplu, dar îl prefer, cel puțin e onest, nu e un mișel!</p>
                  <p>TRAHANACHE (lui Dandanache) : Stimabile, eu te las aci cu amicul Fănică și cu Joițica... Eu trebuie să mă duc la alegere: peste o jumătate de ceas se deschide urna; trebuie să fiu acolo... D-ta n-ai nici o grijă, mergem la sigur, la noi opoziție nu încape... suntem tari, stimabile... tari... Nu o să ai majoritate, stimabile...</p>
                  <p>DANDANACHE: Cum se poate? Să nu te pomenesti cu vreun balotaz? 'ai?... a mai pățit-o si alții...</p>
                  <p>TRAHANACHE: Adică, ai puțintică răbdare, balotaj la noi?... zic: nu majoritate, unanimitate o să ai, stimabile.</p>
                  <p>DANDANACHE: A, asa? (cu siguranță.) Se-nțeledze... Niți nu se putea altfel...</p>
                  <p>TRAHANACHE: Salutare, stimabile, salutare... La revedere, Fănică... La revedere, Joițico. (iese)</p>
               </div>
               <div type="div3" rend="P21">
                  <head>Scena III</head>
                  <p>ZOE, TIPĂTESCU, DANDANACHE,</p>
                  <p>DANDANACHE: Cum îți spui, să nu m-aleg, puicusorule, nu merdzea... Eu, familia mea, de la patuzsopt... luptă, luptă si dă-i, si dă-i si luptă... si eu mă-nțeledzi tocmai acuma să remâi pe dinafară... fără coledzi!... si cât p-ați, neicusorule, să nu m-aleg...</p>
                  <p>ZOE: Să nu te-alegi d-ta, cu meritele d-tale! era peste putință...</p>
                  <p>TIPĂTESCU: Peste putință…</p>
                  <p>DANDANACHE: Ei, uite asa, cu meritele mele, coniță, vezi! era cât p-ați, dar stii, cât p-ați... întreabă-mă, neicusorule, să-ți spui: nu vrea Comitetul țentral si pațe; zițea că nu sunt marcant. Auzi, eu să nu fiu marcant... Am avut noroc, mare noroc am avut. Să vedeți. Într-o seară... țineva — nu spui ține... persoană însemnată... da' becher — vine si zoacă la mine cărti... si când pleacă îsi uită pardesiul la mine... A doua zi, voi să-l îmbrac... gândeam că-i al meu... văz că nu-i al meu; îl caut prin buzunare si dau... peste țe te gândesti?</p>
                  <p>TIPĂTESCU: Peste?</p>
                  <p>DANDANACHE (râzând) : Peste o scrisorică.</p>
                  <p>AMÂNDOI: O scrisorică.</p>
                  <p>DANDANACHE: De amor...</p>
                  <p>AMÂNDOI (mișcați) : O scrisorică de amor?</p>
                  <p>DANDANACHE: O scrisorică de amor cătră becherul meu, de la nevasta unui prietin, — nu spui ține... persoană însemnată.</p>
                  <p>ZOE: Ei și?</p>
                  <p>TIPĂTESCU: Ei?</p>
                  <p>DANDANACHE: Ei, țe să-ți mai spui, puicusorule? Adu o birze, mă, băiete, degrabă... Mă sui în birze si mă duc la persoana, la becherul, — nu spui ține — e persoană însemnată —: Găseste-mi, mă-nțeledzi, un coledzi, ori dau scrisoarea la „Răsboiul"... De colea până colea... gâri-mâr... a trebuit, conița mea, să țedeze, si tranc! depesa aiți, neicusorule...</p>
                  <p>ZOE (agitată treptat în măsura povestirii lui Dandanache) : A! domnule Dandanache, ai făcut rău... fapta d-tale este... să-mi dai voie să-ți spui...</p>
                  <p>TIPĂTESCU (încet) : Zoe! (ea urcă.)</p>
                  <p>DANDANACHE: Asa e, puicusorule, c-am întors-o cu politică. Aud? Țe era de făcut? Aminteri dacă nu-mi dedea în gând asta, nu m-aledzeam... si nu merdzea deloc, neicusorule; fă-ți idee! familia mea de la patuzsopt (coborând cătră public) si eu, în toate Camerele, cu toate partidele, ca rumânul imparțial... si să remâi fără coledzi!</p>
                  <p>TIPĂTESCU: Vezi bine! (mușcându-și buzele) Dar nu ne-ai spus sfârșitul istoriei... scrisoarea.</p>
                  <p>ZOE: Da, scrisoarea...</p>
                  <p>DANDANACHE: Care scrisoare?</p>
                  <p>TIPĂTESCU: Scrisoarea becherului...</p>
                  <p>DANDANACHE: Care becher?</p>
                  <p>ZOE (nervoasă) : Persoana însemnată... scrisoarea… de amor... arma d-tale politică, cu care te-ai ales...</p>
                  <p>TIPĂTESCU: Scrisoarea pe care voiai s-o publici în „Răsboiul", dacă nu...</p>
                  <p>DANDANACHE (aducându-și în sfârșit aminte) : A da! scrisoarea... da... am prițeput...</p>
                  <p>ZOE: Ei! scrisoarea?</p>
                  <p>TIPĂTESCU: Ce s-a făcut?</p>
                  <p>DANDANACHE: O am pusă acasă la păstrare... dar stii, la loc sigur...</p>
                  <p>ZOE: Nu i-ai înapoiat-o persoanei?</p>
                  <p>DANDANACHE (cu mirare) : Cum s-o înapoiez?</p>
                  <p>TIPĂTESCU: Iată te-alegi, el și-a ținut cuvântul...</p>
                  <p>ZOE: Trebuie să i-o dai înapoi...</p>
                  <p>DANDANACHE: Cum se poate, conița mea, s-o dau înapoi? S-ar putea să fac asa prostie? Mai trebuie s-aldată... La un caz iar... pac! la „Răsboiul". (coboară.)</p>
                  <p>ZOE (cu dezgust) : A! (trecând pe lângă Fănică, încet și cu tonul lui de mai sus) E simplu, dar e un om onest! (tare, cătră Dandanache.) D-le Dandanache, am să vă fac o rugăciune: o să rămâneți la masă la noi… mă rog să nu povestiți istoria cu scrisoarea becherului d-voastră...</p>
                  <p>TIPĂTESCU: Știți, asupra alegătorilor ar face poate rău efect...</p>
                  <p>DANDANACHE: Nu spui, neicusorule; dar dacă oi uita — aminteri, am memorie bună... dar stii, cum sunt amețit de drum, poate să uit si să-nțep — să-mi fațeți semn. Eu la masă o să stau ori lângă d-ta, ori lângă consoarta d-tale...</p>
                  <p>TIPĂTESCU: Care consoarta mea?</p>
                  <p>DANDANACHE: Doamna.</p>
                  <p>ZOE (aparte) : A! idiot!</p>
                  <p>TIPĂTESCU (impacientat) : Pardon, d-le Dandanache, doamna e soția d-lui prezident al Comitetului, domnul care v-a adus aici, (subliniază silabic) domnul Zaharia Trahanache, doamna Zoe Zaharia Trahanache... Eu sunt Ștefan Tipătescu, prefectul județului... cu doamna sunt numai prieten...</p>
                  <p>DANDANACHE (care a ascultat cu multă atenție) : Asa e, bini ziți puicusorule... bată-vă sănătatea să vă bată... pardon... stii eu... de pe drum (serios) fă-ți idee d-ta: ținți postii, hodoronc-hodoronc, zdronca-zdronca, si clopoțeii... îmi țiuie grozav...</p>
                  <p>ZOE (aparte) : Trebuie să-l duc de aici să se liniștească puțin... e amețit rău de tot.</p>
                  <p>TIPĂTESCU: D-le Dandanache, nu voiți să vă odihniți, să vă liniștiți puțin...</p>
                  <p>DANDANACHE: Ba da, neicusorule... dar unde?</p>
                  <p>ZOE: Poftiți cu mine, d-le Dandanache.</p>
                  <p>DANDANACHE (dându-i brațul și ieșind cu ea la dreapta pe scară) : Stii, conița mea, sunt asa de amețit... stii, trăsura... si clopoțeii... stii, îmi țiuie grozav... grozav îmi țiuie... (ies.)</p>
               </div>
               <div type="div3" rend="P21">
                  <head>Scena IV</head>
                  <p>TIPĂTESCU singur</p>
                  <p>Și-l aleg pe d. Agamiță Dandanache! Iaca pentru cine sacrific de atâta vreme liniștea mea și a femeii pe care o iubesc… Unde ești, Cațavencule, să te vezi răzbunat! Unde ești, să-ți cer iertare că ți-am preferit pe onestul d. Agamiță, pe admirabilul, pe sublimul, pe neicusorul, pe puicusorul Dandanache... Ce lume! ce lume! ce lume!...</p>
               </div>
               <div type="div3" rend="P21">
                  <head>Scena V</head>
                  <p>TIPĂTESCU, ZOE, apoi PRISTANDA</p>
                  <p>ZOE (coborând precipitat treptele) : Ai auzit, Fănică? Ai auzit? Onestul tău d. Agamiță, care reușește, care triumfează, păstrează scrisoarea... Ce trebuie să facă onestul Cațavencu, care n-a reușit, care-și mușcă acuma mâinile, își mestecă turbarea și mă ochește din cine știe ce ascunzătoare? (agitată) A! mi-e groază să mă gândesc. Ce face Cațavencu? unde e ascuns șarpele? de unde o să-și arunce veninul asupra mea!</p>
                  <p>TIPĂTESCU: Zoe! Zoe! fii bărbată...</p>
                  <p>ZOE (înecată) : Nu mai pot, nu mai pot. Vorbele lui Dandanache mi-au luat toată puterea, mi-au frânt inima... A! înnebunesc de frică. (își ascunde obrazul)</p>
                  <p>PRISTANDA (venind repede din stânga) : Coană Joițico! coană Joițico!...</p>
                  <p>TIPĂTESCU: Ghiță!</p>
                  <p>ZOE (tresărind) : Ghiță... Ce e? Spune!</p>
                  <p>PRISTANDA (oprindu-se) : Coană Joițico, voiam să...</p>
                  <p>ZOE (fierbând) : Spune, nu mă chinui! Ce e? A publicat-o? dă-mi-o s-o văz! (foarte agitată) dă-mi-o, s-o văz!</p>
                  <p>TIPĂTESCU: Zoe! ești nebună!</p>
                  <p>PRISTANDA (aparte) : Curat nebună!</p>
                  <p>ZOE: Da, sunt nebună! și ție trebuie să-ți mulțumesc de asta.</p>
                  <p>PRISTANDA (căutând s-o calmeze) : Nu, coană Joițico, nu e nimica, nu e nimica publicat... „Răcnetul" nici n-a apărut astăzi... După ce a fugit Cațavencu, dăscălimea s-a apucat la ceartă, s-au bătut, l-au bătut pe popa Pripici, și nici vorbă să mai scoață gazeta... S-a spart partidul independent... s-a spart! (încet Zoii, trecând spre Tipătescu) Am să vă spun ceva secret, acu numaidecât!</p>
                  <p>TIPĂTESCU: Nu spuneam eu! Dar Cațavencu?</p>
                  <p>PRISTANDA: Nu l-am găsit, coane Fănică, parcă a intrat în pământ. (bâtându-se repede pe frunte ca și cum și-ar aduce aminte de ceva) A! ce-am uitat! Să mă iertați, sărut mâna, coane Fănică... Ministrul... nu, miniștrii, toți șapte, vă cheamă la telegraf numaidecât... de-aia vă căutam așa de zor...</p>
                  <p>TIPĂTESCU: La telegraf? Ce mai vor de la mine?</p>
                  <p>PRISTANDA: Nu știu, dar bate telegraful de un ceas, coane Fănică, trebuie să mergeți.</p>
                  <p>TIPĂTESCU: A, blestemată politică... Zoe! Zoe, curaj, mă duc...</p>
                  <p>ZOE: Du-te.</p>
                  <p>TIPĂTESCU: Mă-ntorc îndată. (îi sărută mâna.) Zoe, fii cuminte! Nu suntem pierduți; n-ai grijă; la revedere! (pleacă prin fund.)</p>
                  <p>ZOE: La revedere!... A!... cum pot să iubesc pe omul ăsta! (cade pe gânduri. Pristanda urmărește pe Tipătescu până la ieșire și se uită după el până se depărtează.)</p>
               </div>
               <div type="div3" rend="P21">
                  <head>Scena VI</head>
                  <p>ZOE, PRISTANDA</p>
                  <p>PRISTANDA (după ce s-a asigurat că Tipătescu s-a depărtat, coboară degrab') : Coană Joițico!</p>
                  <p>ZOE (tresărind) : Ai! Ghiță! iar m-ai speriat... Ce e? ce vrei? du-te! lasă-mă-n pace!</p>
                  <p>PRISTANDA: Sărut mâna, coană Joițico, nu vă supărați. (foarte cu binișorul) Este cineva,... cineva, pe care-l știți d-voastră bine,... așteaptă aici... ar voi să vă vorbească... dar numai d-voastră... De-aia eu l-am trimis pe conul Fănică la telegraf, pentru ca să rămâneți d-voastră singură... Am mințit... nu-i adevărat că-l cheamă miniștrii... Știu că o să mă ocărască, o să mă bată că l-am trimis la cai verzi pe păreți, dar lasă să mă ocărască... să mă bată... Nu e mai-marele meu? Nu e stăpânul meu, de la care mănânc pâine eu și unsprece suflete? L-am mințit, dar pentru binele d-voastră, coană Joițico... Îl primiți?... da?</p>
                  <p>ZOE (care a stat pe gânduri și n-a ascultat tirada lui Pristanda) : Pe cine să primesc?</p>
                  <p>PRISTANDA: Pe cine — pe cine?... pe d. Nae Cațavencu...</p>
                  <p>ZOE (sărind din loc) : Pe Cațavencu? E aici? Unde e, Ghiță? Să vie acu, numaidecât: mergi, adu-l iute. (e în culmea nerăbdării.)</p>
                  <p>PRISTANDA: Ascult! (merge în fund la stânga și aduce pe Cațavencu) Poftim stimabile, poftim. (îl introduce și iese repede.)</p>
               </div>
               <div type="div3" rend="P21">
                  <head>Scena VII</head>
                  <p>ZOE, CAȚAVENCU</p>
                  <p>ZOE (repezindu-se la el) : D-le Cațavencu, ai voit să mă pierzi pe mine și te-ai pierdut și pe d-ta. La ce-ai fugit, pentru Dumnezeu! la ce-ai dispărut ? Fănică are în mână o poliță, ale cărei giruri le-ai plastografiat, ca să ridici cinci mii de lei de la Societate... Știi?</p>
                  <p>CAȚAVENCU: Știu, madam, că o are, (dezolat) știu, dar ce e de făcut?</p>
                  <p>ZOE: Om nebun! ți-ai pierdut mințile? mai întrebi ce e de făcut! Nu știi? Să-ți dau polița: scapă-mă, să te scap! să schimbăm: dă-mi scrisoarea...</p>
                  <p>CAȚAVENCU (dezolat) : Madam! madam! peste putință...</p>
                  <p>ZOE: Ce?</p>
                  <p>CAȚAVENCU: Scrisoarea d-voastră...</p>
                  <p>ZOE: Ei?</p>
                  <p>CAȚAVENCU: N-o mai am!...</p>
                  <p>ZOE: Nu se poate!...</p>
                  <p>CAȚAVENCU: N-o mai am!...</p>
                  <p>ZOE: Minți!</p>
                  <p>CAȚAVENCU: Nu minț; n-o mai am!...</p>
                  <p>ZOE: Nenorocitule! ce ai făcut-o?</p>
                  <p>CAȚAVENCU: Am pierdut-o!</p>
                  <p>ZOE (dând un țipăt și uitându-se pierdută în toate părțile) : A! de ce nu pot să te omor!</p>
                  <p>CAȚAVENCU: Omoară-mă, madam, omoară-mă, dar nu e vina mea!</p>
                  <p>ZOE: Cum ai pierdut-o? când ai pierdut-o? unde ai pierdut-o?</p>
                  <p>CAȚAVENCU: În scandalul, în bătaia de alaltăieri seara, de la întrunire, cine nu știu… mi-a smuls pălăria din cap... scrisoarea o aveam în căptușeala pălăriei...</p>
                  <p>ZOE: Care va să zică, adevărat ai pierdut-o?</p>
                  <p>CAȚAVENCU: Da!</p>
                  <p>ZOE: Mi-ai pierdut scrisoarea... și nu știi, nu bănuiești pe unde poate rătăci scrisoarea mea?</p>
                  <p>CAȚAVENCU: Nu.</p>
                  <p>ZOE: Nu?</p>
                  <p>CAȚAVENCU: Nu...</p>
                  <p>ZOE (desperată) : A! ești un om pierdut!... pierdut!... Eu poate că mai scap... căci poate să mai scap! dar d-ta... (cu putere) d-ta ești pierdut!... Când te-a arestat Fănică, te-am scăpat eu... acuma te arestez eu și n-ai să scapi decât atunci când mi-oi găsi scrisoarea... pentru că poate să mai ai noroc s-o găsesc... Roagă-te la Dumnezeu s-o găsesc... A! s-a întors jocul, d-le Cațavencu... începe să te părăsească norocul și să mai treacă și-n partea noastră... A! ești pierdut! da, pierdut!... (strigând în fund) Ghiță! Ghiță!</p>
                  <p>CAȚAVENCU: Doamnă, Pentru Dumnezeu! (se uită-n toate părțile)</p>
                  <p>ZOE: Ghiță! (cătră Cațavencu) Nu te uita pe unde să scapi... Nu mai e scăpare: plastografii dovediți nu mai au scăpare... s-a mântuit... Ghiță! Ghiță! (merge strigând în fund și se-ntâlnește piept în piept cu Cetățeanul turmentat)</p>
               </div>
               <div type="div3" rend="P21">
                  <head>Scena VIII</head>
                  <p>ACEIAȘI — CETĂȚEANUL TURMENTAT cu pălăria albă a lui Cațavencu</p>
                  <p>CETĂȚEANUL (intrând și coborând foarte bine dispus) : Nu e Ghiță, eu sunt...</p>
                  <p>ZOE: Ce cauți?</p>
                  <p>CAȚAVENCU (aparte) : Pălăria mea!</p>
                  <p>CETĂȚEANUL: Pe d-voastră, coană Joițico!</p>
                  <p>ZOE: Ce vrei cu mine?</p>
                  <p>CETĂȚEANUL: Ei! uite și d. Nae. Salutare onorabile!</p>
                  <p>ZOE (nervoasă) : Ce vrei? spune ce vrei?</p>
                  <p>CETĂȚEANUL: Ce vreu eu, bine vreu. Eu am o vorbă: o mie de ani pace! (gest de impaciență din partea femeii) Eu, coană Joițico, am găsit o scrisoare.</p>
                  <p>ZOE: Pe care ai lăsat-o să ți-o fure onorabilul d. Cațavencu…</p>
                  <p>CAȚAVENCU (zdrobit) : Doamnă!</p>
                  <p>CETĂȚEANUL: Las-o aia; ...am mai găsit una!…</p>
                  <p>ZOE: Ei, ce-mi pasă!</p>
                  <p>CETĂȚEANUL: Nu vă suparați, coană Joițico, să vedeți... nu v-am spus tot. Eu până să nu intru în politică, cum am zice, care va să zică până să nu deviu negustor și apropitar, am fost împărțitor... la poștie... mă cunoaște conul Zaharia!</p>
                  <p>ZOE: Ei! ieși odată și lasă-mă... Ghiță!</p>
                  <p>CETĂȚEANUL: Și d-atunci, care va să zică, eu dau scrisoarea după andresă. Dacă nu găsesc andrisantul, scriu pe ea cu plaivaz: „andrisantul necunoscut", ori „nu se află", ori „mort", care va să zică fiecare după cum devine... (Zoe se plimbă impacientată în fund) dar dacă găsesc andrisantul, i-o dau andrisantului... Bunioară acuma... Eu am găsit alaltăieri, în învălmășeala de la primărie, o pălărie...</p>
                  <p>ZOE (coborând) : O pălărie?</p>
                  <p>CAȚAVENCU (aparte) : Mizerabilul...</p>
                  <p>CETĂȚEANUL: O pălărie, da, asta... și astăzi tot îndesând-o pe capul meu s-o potrivesc — că mi-era strâmtă — am vrut să-i scot căptușeala s-o mai lărgesc... când colo în căptușeală peste ce dau?</p>
                  <p>ZOE: O scrisoare!</p>
                  <p>CAȚAVENCU: O scrisoare!</p>
                  <p>CETĂȚEANUL: O scrisoare, da, domnule Nae... Nu mai mergem pe la o țuică?...</p>
                  <p>ZOE (foarte emoționată) : S-o vedem!</p>
                  <p>CETĂȚEANUL: E de la conul Fănică: andrisantul sunteți d-voastră.</p>
                  <p>ZOE: Dă-mi-o, dă-mi-o degrabă!</p>
                  <p>CAȚAVENCU: Sunt în adevăr pierdut!</p>
                  <p>ZOE: Degrabă, dacă o ai.</p>
                  <p>CETĂȚEANUL: O am, n-am pierdut-o... nu m-am mai întâlnit (sughite și arată pe Cațavencu) cu onorabilul! (scoate scrisoarea din căptușeala pălăriei și i-o dă Zoii)</p>
                  <p>CAȚAVENCU (aparte) : A! mizerabilul!</p>
                  <p>ZOE (care a smucit scrisoarea) : A!</p>
                  <p>CAȚAVENCU (încet către Cetățeanul turmentat, care a trecut lângă el) : Nenorocitule! ți-ai aruncat norocul în gârlă: te făceam om!</p>
                  <p>CETĂȚEANUL: Nu puteam... andrisantul cu domiciliul cunoscut. (arată pe Zoe)</p>
                  <p>ZOE (care s-a remis de prima emoție) : Domnule, domnule, ești un om onest, ești un om admirabil, fără pereche. Cum te cheamă, mă rog? spune-mi... recunoștința mea...</p>
                  <p>CETĂȚEANUL: Ce trebuie să mai spui cum mă cheamă? mă cunoaște conul Zaharia de la 11 fevruarie! Iacă un cetățean și eu...</p>
                  <p>ZOE: Cum să-ți mulțumesc? Ce ceri de la mine?</p>
                  <p>CETĂȚEANUL: Să-mi spui d-ta, pentru cine votez. Iaca mai e un sfert de ceas și se închide alegerea... Eu... Pentru cine votez?...</p>
                  <p>CAȚAVENCU (cu amărăciune) : Pentru d. Agamiță Dandanache.</p>
                  <p>ZOE (întorcându-se spre el cu o privire de dispreț și amenințare) : Domnule Cațavencu! tot mai poți vorbi? și încă ironic. A! ești tare, drept să-ți spui...</p>
                  <p>CETĂȚEANUL: Coană Joițico, adevărat?</p>
                  <p>ZOE: Da, adevărat, pentru d. Agamiță Dandanache: da, adevărat; poate că e singurul adevăr pe care d. Cațavencu l-a spus în viața d-sale...</p>
                  <p>CETĂȚEANUL: Atunci mă duc să votez... (vrea să plece) dar cum îi zice?</p>
                  <p>ZOE: D-le Cațavencu, fii bun, scrie-i, mă rog, votul acestui onest cetățean. (Cațavencu stă pe loc) Te rog... (îi arată scrisoarea. Cațavencu trece la masă, scrie un buletin și i-l dă Cetățeanului turmentat) Îmi dai voie? (ia buletinul) „Agamiță Dandanache"... Bravo, d-le Cațavencu, ești un om de bună-credință...</p>
                  <p>CETĂȚEANUL (luând buletinul) : Mă duc, nu mai e vreme.</p>
                  <p>ZOE (conducându-l) : Te rog să crezi, domnule, că oricând recunoștința mea...</p>
                  <p>CETĂȚEANUL (foarte grăbit) : Nu mai e vreme... se-nchide alegerea. (iese ducând sus biletul)</p>
                  <p>(Zoe l-a condus cu multă amabilitate până la ieșire; se-ntoarce, se oprește în fund, își deschide corsajul, pune scrisoarea în sân, se încheie la loc și coboară încet și țintă spre Cațavencu. La fiece pas al Zoii, Cațavencu se-ndoaie de încheieturi; când ea s-a apropiat bine, se oprește țapăn înaintea lui; el cade în genuchi)</p>
               </div>
               <div type="div3" rend="P21">
                  <head>Scena IX</head>
                  <p>ZOE, CAȚAVENCU</p>
                  <p>CAȚAVENCU: Iartă-mă, iartă-mă...</p>
                  <p>ZOE (râzând) : Scoală-te, ești bărbat, nu ți-e rușine! (cu ton aspru) Scoală-te!</p>
                  <p>CAȚAVENCU (sculându-se rușinat) : Iartă-mă...</p>
                  <p>ZOE (cu dignitate) : Ești un om rău... mi-ai dovedit-o… Eu sunt o femeie bună... am să ți-o dovedesc. Acuma sunt fericită... Puțin îmi pasă dacă ai vrut să-mi faci rău și n-ai putut. Nu ți-a ajutat Dumnezeu, pentru că ești rău; și pentru că eu voi să-mi ajute totdeauna, am să fiu tot bună ca și până acuma.</p>
                  <p>CAȚAVENCU (umilit) : Madam!</p>
                  <p>ZOE: Nu tremura! Pe parola mea de onoare, ești scăpat...</p>
                  <p>CAȚAVENCU: Sărut mâinile... devotamentul meu...</p>
                  <p>ZOE: Cu o condiție: după alegere, o să fie manifestație publică,... d-ta ai s-o conduci.</p>
                  <p>CAȚAVENCU (repede și supus) : O conduc...</p>
                  <p>ZOE: D-ta o să prezidezi banchetul popular din grădina primăriei...</p>
                  <p>CAȚAVENCU (asemenea) : Prezidez...</p>
                  <p>ZOE: O să chefuiești cu poporul...</p>
                  <p>CAȚAVENCU (același joc) : Chefuiesc...</p>
                  <p>ZOE: Și o să vii aici cu toții, să saluți, în numele alegătorilor, pe deputatul ales și pe prefect...</p>
                  <p>CAȚAVENCU: Da.</p>
                  <p>ZOE: Ne-am înțeles?</p>
                  <p>CAȚAVENCU: Da.</p>
                  <p>ZOE: Du-te și ia loc în capul mesii; fii zelos, asta nu-i cea din urmă Cameră!</p>
                  <p>CAȚAVENCU: Madam, madam Trahanache, ești un înger...</p>
                  <p>ZOE: Mulțumesc, ești prea galant, dar du-te degrabă...</p>
                  <p>CAȚAVENCU: Mă duc, mă duc, și să vedeți dacă nu v-o plăcea... Sărut mâinile... sărut mâinile!... (iese repede zăpăcit prin fund.)</p>
               </div>
               <div type="div3" rend="P21">
                  <head>Scena X</head>
                  <p>ZOE singură</p>
                  <p>E adevărat, ori visez? (șade pe un scaun, scoate scrisoarea, o citește, o sărută) Fănică! (se scoală râzând, o mai citește, o mai sărută de mai multe ori și iar șade) Fănică! (plâns nervos... după o pauză, se scoală zâmbind, se șterge la ochi și răsuflă tare) A!... mi-a trecut... Fănică! (suie repede scările la dreapta și dispare)</p>
               </div>
               <div type="div3" rend="P21">
                  <head>Scena XI</head>
                  <p>TIPĂTESCU singur</p>
                  <p>(intră repede din fund) A înnebunit Ghiță? Mă trimite la telegraf pentru nimica... îmi face farse? Ce însemnează... Și Zoe... unde e Zoe? (se uită-n toate părțile și iese repede în dreapta.)</p>
               </div>
               <div type="div3" rend="P21">
                  <head>Scena XII</head>
                  <p>TRAHANACHE și DANDANACHE vin din dreapta din grădină, planul al treilea</p>
                  <p>TRAHANACHE: A! aici la noi, stimabile, a fost luptă crâncenă, orice s-ar zice... s-au petrecut comèdii mari.</p>
                  <p>DANDANACHE: Tați, frate.</p>
                  <p>TRAHANACHE: Infamii! Închipuiește-ți d-ta, un caraghios, un mișel, ca să enfluanseze pe Tipătescu... pe Fănică de!... pe prefect. (Dandanache dă multă atenție, dar pare că nu pricepe)</p>
                  <p>DANDANACHE: A, da! asa! că nu esti d-ta prefectul.</p>
                  <p>(Se aude din depărtare entrata unui marș)</p>
                  <p>TRAHANACHE: Or să-l învrăjbească cu mine și cu familia mea... s-apucă și face o scrisorică de amor ca din partea lui Fănică, prefectul... cătră Zoițica, nevastă-mea, și-i imitează slova băiatului,... știi, să juri, nu altceva... Închipuiește-ți plastografie!</p>
                  <p>DANDANACHE: Nu mă nebuni, neicusorule! La mine a fost cazul adevărat!…</p>
                  <p>(Marșul se apropie, se aud și urale)</p>
                  <p>TRAHANACHE: Cum, cazul adevărat?</p>
                  <p>DANDANACHE: Scrisoarea era a persoanei... da... becher.</p>
                  <p>TRAHANACHE: Cum becher?</p>
                  <p>DANDANACHE: Adică necăsătorit…</p>
                  <p>TRAHANACHE: Cine?</p>
                  <p>DANDANACHE: Nu spui ține, — persoană însemnată... Când i-am pus pițorul în prag, — ori coledzi, ori „Răsboiul" mă-nțeledzi, — tranc! depesa aiți...</p>
                  <p>TRAHANACHE: Nu-nțeleg. (aparte) E amețit de drum... căruța... și clopoțeii.</p>
                  <p>DANDANACHE (aparte) : E slab de tot prefectul, îi spui de două ori o istorie si tot nu prițepe...</p>
                  <p>(În toată scena aceasta și în cea următoare, până la intrarea mulțimii, se aude marșul și uralele treptat, din ce în ce mai aproape și mai distinct)</p>
               </div>
               <div type="div3" rend="P21">
                  <head>Scena XIII</head>
                  <p>ACEIAȘI — ZOE, TIPĂTESCU</p>
                  <p>ZOE (coborând întâi treptele, urmată de Tipătescu, veseli și fără să vază pe cei din scenă) : Și astfel, cum ai văzut (văzând pe Trahanache și Dandanache, schimbă tonul), d-le prefect, furtuna rea trece curând... (coborând) D-le Dandanache, într-un moment, masa e gata...</p>
                  <p>DANDANACHE: Tocmai îi spuneam d-lui prefect, si dumnealui îmi spunea...</p>
                  <p>TIPĂTESCU: D-lui prefect?...</p>
                  <p>DANDANACHE: Da, d-lui prefect! (arată pe Trahanache, care vorbește la o parte cu Zoe)</p>
                  <p>ZOE (încet) : Îți place, nene, alesul d-voastră?</p>
                  <p>TRAHANACHE (încet) : Deștept... dar mi se pare că e cam șiret.</p>
                  <p>DANDANACHE (lui Tipătescu) : Îmi spunea istoriile de aiți de la aledzeri, cu scrisoarea, cu plastografia (mișcarea Zoii) si eu îi spuneam de cazul meu,... că la mine a fost chiar adevărat... cu becherul...</p>
                  <p>ZOE (repezindu-se lângă el, încet) : D-le Dandanache, mi-ai promis să nu mai pomenești de istoria asta...</p>
                  <p>DANDANACHE: Eu am promis? (repede) când am promis? cui am promis? țe am promis? (aducându-și deodată aminte.) A! da! Nu mai… nu mai…</p>
                  <p>(Uralele s-au apropiat cu desăvârșire. Lumea toată intră cu muzica)</p>
               </div>
               <div type="div3" rend="P21">
                  <head>Scena XIV</head>
                  <p>ACEIAȘI - FARFURIDI, BRÂNZOVENESCU, CAȚAVENCU, CETĂȚEANUL TURMENTAT, GHIȚĂ PRISTANDA, IONESCU, POPESCU, ALEGĂTORI, CETĂȚENI, PUBLIC</p>
                  <p>(Brânzovenescu și Farfuridi cu alți alegători mai spălați, în costume de pretenție provincială, intră, venind din casă, coborând pe treptele din dreapta; salutări de toate părțile. Prin fund, Cațavencu, Ghiță polițaiul, îmbrăcat țivil, Cetățeanul turmentat, Ionescu și Popescu intră, conducând manifestația publică. Cei ce vin prin fund sunt toți amețiți, și mai ales Cațavencu și Cetățeanul turmentat, care înghite și sughite mereu. După ei vin o mulțime de cetățeni cu ramuri verzi și steaguri, asemenea foarte chefuiți. Toată lumea cu borcane de băutură în mâini. — Din casă, în urma lui Farfuridi, Brânzovenescu și a celorlalți alegători, vin feciorii cu sticle de șampanie. — Ghiță Pristanda, îndată ce sosește în scenă, face semn muzicei să tacă. Muzica tace. Se împart pahare de șampanie fruntașilor. — Tipătescu, Zoe, Trahanache, Dandanache sunt în stânga)</p>
                  <p>FARFURIDI (luând un pahar de șampanie) : În sănătatea domnului Agamiță Dandanache, alesul nostru! Să trăiască! (urale și muzică. Pristanda ține cu mâna tactul uralelor. Toți ciocnesc și beau)</p>
                  <p>DANDANACHE (îndemnat de Zoe și Tipătescu, trece în mijloc cu paharul în mână) : În sănătatea alegătorilor... cari au probat patriotism si mi-au acordat... (nu nemerește) asta... cum să zic de!... zi-i pe nume de!... a! sufradzele lor; eu, care familia mea de la patuzsopt în Cameră, si eu ca rumânul imparțial, care va să zica... cum am zițe... în sfârsit să trăiască! (urale și ciocniri)</p>
                  <p>TRAHANACHE (cătră Cațavencu, care a coborât spre el și Tipătescu) : Și așa zi, ai? d-ai noștri, stimabile? bravos! mă bucur.</p>
                  <p>CAȚAVENCU: Venerabile neică Zahario! în împrejurări ca acestea (mișcat) micile pasiuni trebuie să dispară.</p>
                  <p>TRAHANACHE: Ei, aici mi-ai plăcut! bravos! să trăiești!</p>
                  <p>CAȚAVENCU: În sănătatea venerabilului și imparțialului nostru prezident, Trahanache! (urale și ciocniri)</p>
                  <p>(Zoe vede pe Cetățeanul turmentat în grămadă, ia un pahar și merge de i-l oferă)</p>
                  <p>CETĂȚEANUL: În sănătatea coanii Joițichii! că e (sughite) damă bună! (ciocnește cu ea: ea-i strânge mâna din toată inima. Urale, ciocniri.)</p>
                  <p>CAȚAVENCU (lui Tipătescu încet) : Să mă ierți și să mă iubești! (expansiv) pentru că toți ne iubim țara, toți suntem români!… mai mult, sau mai puțin onești! (Tipătescu râde.) În sănătatea iubitului nostru prefect! Să trăiască pentru fericirea județului nostru! (urale, ciocniri)</p>
                  <p>TRAHANACHE (luând un pahar și trecând în mijloc foarte vesel) : Ei, aveți puțintică răbdare!... Nu cunosc prefect eu! eu n-am prefect! eu am prietin! În sănătatea lui Fănică! Să trăiască pentru fericirea prietinilor lui! (sărută pe Fănică, apoi pe Zoe. Fănică sărută mâna Zoii.)</p>
                  <p>(Urale. Dandanache între alegători, cu Farfuridi și Brânzovenescu, le povestește încet, făcând gestul cu clopoțeii; la dreapta, în fund, Pristanda, Cetățeanul turmentat, muzica și lume. În stânga Zoe, Tipătescu, Trahanache cu alți alegători. În mijloc Cațavencu)</p>
                  <p>CAȚAVENCU (foarte amețit, împleticindu-se-n limbă, dar tot îngrășându-și silabele) : Fraților! (toți se-ntorc și-l ascultă) După lupte seculare, care au durat aproape treizeci de ani, iată visul nostru realizat! Ce eram acuma câtva timp înainte de Crimeea? Am luptat și am progresat: ieri obscuritate, azi lumină! ieri bigotismul, azi liber-pansismul! ieri întristarea, azi veselia!... Iată avantajele progresului! Iată binefacerile unui sistem constituțional!</p>
                  <p>PRISTANDA: Curat constituțional! Muzica! Muzica!</p>
                  <p>(Muzica atacă marșul cu mult brio. Urale tunătoare. Grupurile se mișcă. Toată lumea se sărută, gravitând în jurul lui Cațavencu și lui Dandanache, care se strâng în brațe, în mijloc. Dandanache face gestul cu clopoțeii. Zoe și Tipătescu contemplă de la o parte mișcarea. Cortina cade repede asupra tabloului)</p>
               </div>
            </div>
            <div type="div2" rend="P19">
               <head>Note</head>
               <list type="ordered">
                  <item>
                     <ref target="https://ro.wikisource.org/wiki/O_scrisoare_pierdută#cite_ref-1">
                        <hi rend="color(#0b0080)">↑</hi>
                     </ref> Joc de cărți</item> 
                  <item>
                     <ref target="https://ro.wikisource.org/wiki/O_scrisoare_pierdută#cite_ref-2">
                        <hi rend="color(#0b0080)">↑</hi>
                     </ref> Joc de cărți</item> 
                  <item>
                     <ref target="https://ro.wikisource.org/wiki/O_scrisoare_pierdută#cite_ref-3">
                        <hi rend="color(#0b0080)">↑</hi>
                     </ref> În epoca Scrisorii pierdute, se vota pe colegii censitare. Cetățenii erau împărțiți, pe criterii social-economice, în trei categorii. Majoritatea nu puteau vota decât indirect, prin delegați</item> 
                  <item>
                     <ref target="https://ro.wikisource.org/wiki/O_scrisoare_pierdută#cite_ref-4">
                        <hi rend="color(#0b0080)">↑</hi>
                     </ref> Corespunde preceptului biblic: “Cine are urechi de auzit să audă!”</item> 
                  <item>
                     <ref target="https://ro.wikisource.org/wiki/O_scrisoare_pierdută#cite_ref-5">
                        <hi rend="color(#0b0080)">↑</hi>
                     </ref> Confuzie, ilustrând pretențiile de cultură ale lui Cațavencu. Formula aparține, de fapt, lui Machiavelli. Gambetta, om politic francez chiar din acea vreme, era însă mai cunoscut eroilor lui Caragiale.</item> 
                  <item>
                     <ref target="https://ro.wikisource.org/wiki/O_scrisoare_pierdută#cite_ref-6">
                        <hi rend="color(#0b0080)">↑</hi>
                     </ref> Pânză subțire de bumbac</item> 
                  <item>
                     <ref target="https://ro.wikisource.org/wiki/O_scrisoare_pierdută#cite_ref-7">
                        <hi rend="color(#0b0080)">↑</hi>
                     </ref> Este vorba despre plebiscitul inițiat de Al. I. Cuza și M. Kogălniceanu în 1864, prin care s-a aprobat reforma agrară.</item> 
                  <item>
                     <ref target="https://ro.wikisource.org/wiki/O_scrisoare_pierdută#cite_ref-8">
                        <hi rend="color(#0b0080)">↑</hi>
                     </ref> Începutul stâlcit al maximei latine: “honeste vivere, neminem laedere, suum cuique tribuere” (să trăiești cinstit, să nu păgubești pe nimeni, să dai fiecăruia ce e al său)</item>
               </list>
            </div>
         </div>
         <div type="div1">
            <head>D'ale carnavalului</head>
            <div type="div2" rend="P20">
               <head>Personajele</head>
               <p>
                  <hi rend="bold">NAE GIRIMEA</hi>, frizer și subchirurg <lb/>
                  <hi rend="bold">IANCU PAMPON</hi>
                  <lb/>
                  <hi rend="bold">MACHE RAZACHESCU</hi>, ce-i mai zice și <hi rend="bold">CRĂCĂNEL</hi> <lb/>
                  <hi rend="bold">UN CATINDAT DE LA PERCEPȚIE</hi>
                  <lb/>
                  <hi rend="bold">IORDACHE</hi>, calfă la Girimea <lb/>
                  <hi rend="bold">UN IPISTAT</hi> <lb/>
                  <hi rend="bold">DIDINA MAZU</hi> <lb/>
                  <hi rend="bold">MIȚA BASTON</hi> <lb/>
                  <hi rend="bold">UN CHELNER</hi> <lb/>
                  <hi rend="bold">O MASCĂ</hi> <lb/>
                  <hi rend="bold">MĂȘTI, PUBLIC, SERGENȚI DE NOAPTE</hi>
                  <lb/>
                  <lb/>
                  <hi rend="italic">Într-un carnaval, în București.</hi>
               </p>
            </div>
            <div type="div2" rend="P19">
               <head>Actul I</head>
               <p>(<hi rend="italic">Un salon de frizărie de mahala. Mobile de paie. Ușe și fereastră de prăvălie în fund. La dreapta, în planul întâi o ușe; în planul al doilea un lavabo. Ambele planuri din dreapta sunt mascate de restul scenii printr-un „paravent"</hi>)</p>
               <div type="div3" rend="P21">
                  <head>Scena I</head>
                  <p rend="justify">IORDACHE, apoi PAMPON</p>
                  <p>IORDACHE (<hi rend="italic">șade pe un scaun și dă un brici la piatră, fredonând</hi>): „Și mă cere, mamă, cere. — Cine dracul te mai cere? — Și mă cere d-un bărbier..."</p>
                  <p>PAMPON (<hi rend="italic">intrând prin fund</hi>): Aici este frizăria lui d. Nae Girimea?...</p>
                  <p>IORDACHE (<hi rend="italic">sculându-se politicos</hi>): Da, poftiți... Barba? părul?</p>
                  <p>PAMPON: Nimic...</p>
                  <p>IORDACHE: Atunci, poate, vă spălați la cap?</p>
                  <p>PAMPON: Eu nu mă spăl niciodată la cap, pentru că sufăr de....</p>
                  <p>IORDACHE: De măsea? Știi cum ți-o scoț? Odată... pac!</p>
                  <p>PAMPON: Ei, nu de măsea... sufăr de bătăi...</p>
                  <p>IORDACHE: De bătăi ?... Știi cum le...</p>
                  <p>PAMPON: Ei! Lasă-mă-n pace, omule; nu mă spăl la cap pentru că sufăr de bătăi de inimă. Înțelege odată că n-am venit pentru alișveriș.</p>
                  <p>IORDACHE: Atunci, pentru ce?</p>
                  <p>PAMPON: Am o trebuință cu d. Nae Girimea... Nu cumva ești d-ta?</p>
                  <p>IORDACHE: Nu, eu sunt calfă...</p>
                  <p>PAMPON: D. Nae nu este aici ?</p>
                  <p>IORDACHE: Nu, domnule; îl aștept: trebuie să vie foarte curând...</p>
                  <p>PAMPON: Atunci îl aștept și eu... Se poate?</p>
                  <p>IORDACHE: De ce nu? Poftiți... (<hi rend="italic">ii dă un scaun</hi>)</p>
                  <p>PAMPON (<hi rend="italic">după o mică pauză</hi>): Mă rog, la d-voastră se fac și abonamente?</p>
                  <p>IORDACHE: Da: 12 rasuri 3 franci, ceva a la „vivat concurența!" Să poftească oricare daca le dă mâna; glumești d-ta? vine un ras, ori un tuns 25 de santimuri cu pudră, unt de migdale, livantă... Pentru frezat, spălat, bătături, se plătește supliment.</p>
                  <p>PAMPON: Și biletele de abonament le aveți cu o pecetie, ca ăsta? (<hi rend="italic">arată biletul pe care-l scoate din portofel</hi>)</p>
                  <p>IORDACHE: Nu... ăsta este din ale vechi; gândesc că numai ăsta a mai rămas. (<hi rend="italic">îl examinează</hi>) Pesemne că d-ta ai luat biletul ăsta demult și ai plecat din București. Trebuie să vi-l schimbăm; pe astea le-am tras din circulație.</p>
                  <p>PAMPON (<hi rend="italic">punând biletul la loc</hi>): Nu; e altceva cu biletul ăsta...</p>
                  <p>IORDACHE: Până acu vreo trei luni le aveam așa, pentru iconomie adică: punea d. Nae pecetea pe o bucată de hârtie ori de mucava, și pe urmă la fiecare răsătură trăgeam cu cerneală o dungă, până se făcea douăsprece. Acu, pentru că ni s-a întâmplat o istorie cu un spițer, a hotărât d. Nae să dea la tipografie să i le facă cu numere: l-am ras ? țac! i tai numărul.</p>
                  <p>PAMPON: Cu un spițer? Ce istorie?</p>
                  <p>IORDACHE: Al dracului spițerul! Închipuiește-ți d-ta! Lua un bilet. ÎI rădeai, trăgeai o dungă. Să zicem că asta era marți; bun! Joi, iar o dungă; sâmbătă, alta: trei dungi. Marțea ailaltă, te uitai la bilet: numai o dungă. Peste asta mai trăgeam una; una și cu una două. Joi mai trăgeam una, care va să zică trei; bun! Marțea ailaltă... biletul alb.</p>
                  <p>PAMPON: Alb?</p>
                  <p>IORDACHE: De tot...</p>
                  <p>PAMPON: Cum asta?</p>
                  <p>IORDACHE: Așteaptă să vezi, că e frumoasă... A mers așa preț de vreo zece luni de zile, până să băgăm noi de seamă... Mușterii mulți... l-ai ras, i-ai tras dunga, te culci pe urechea aia, și nu-i mai ții altă socoteală. Într-o sâmbătă seară, vine spițerul, și nu știu cum din vorbă, — era lume multă în prăvălie, — lui d. Nae i se pare că spițerul cere un bilet, și-mi zice: „Iordache, un bilet nou lui d. Frichinescu...", așa-l cheamă. Dar el... zice: „Eu bilet nou? n-am cerut; al meu e nenceput — ..." și scoate biletul alb ca laptele... Măi, ce dracul! Ne uităm noi lung, eu și d. Nae, la bilet... pe urmă ne uităm la spițerul, pe urmă unul la altul, și d. Nae zice: „Bine!" și-i trage o dungă. Pleacă spițerul... Zice d. Nae: „Iordache, biletul spițerului e cu scamatorie; ia să-l ținem noi de scurt: ori că ne-a luat bilete, ori că ne-a furat pecetia, ori că și-a făcut el alta pe model, că prea se-ntinde abonamentul lui ca cașcavalul prăjit..."</p>
                  <p>PAMPON: Ei, în sfârșitul sfârșitului ce era?</p>
                  <p>IORDACHE: Stăi să vezi. Al dracului spițerul! Asta era într-o sâmbătă. Marți dimineața, altă dungă; — dar acum le însemnam și cu tibișir pe pervazul ușii; — două; joi alta, trei, ... sâmbătă alta...</p>
                  <p>PAMPON (<hi rend="italic">cam impacientat</hi>) : Patru...</p>
                  <p>IORDACHE: Joi...</p>
                  <p>PAMPON: Ei! spune odată, că n-am vreme de stat.</p>
                  <p>IORDACHE: Parcă ziceai că aștepți pe d. Nae.</p>
                  <p>PAMPON: Bine, îl aștept, dar spune odată.</p>
                  <p>IORDACHE: Daca nu mă lași... Joi, un ras și un tuns, două dungi: cinci și cu două șapte; pe bilet șapte, pe ușe șapte. În sfârșit, sâmbătă îl raz iar; dau să scriu dunga: pe bilet erau patru și cu una acu cinci; pe ușe șapte și cu una opt. Spițerul nu știa că mijlocește contabilitate dublă. Marți, pe ușe opt și cu una nouă; pe bilet trei și cu una patru; și pe urmă joi, pândește când nu e d. Nae în prăvălie, și intră; după ce-l raz, zice: „Scrie una, că am luat bilet nou de la d. Nae..." Pe ușe nouă și cu una zece...</p>
                  <p>PAMPON: Ei? prin urmare...</p>
                  <p>IORDACHE: Ei! prin urmare, ștergea dungile cu doftorii, cu metaluri de-ale lor de la spițărie.</p>
                  <p>PAMPON: Și cum a rămas?</p>
                  <p>IORDACHE: N-a vrut d. Nae să facă scandal, măcar că era de un procuror ceva. D. Nae, știi, mai galant, i-a luat biletul și vreo cinci franci câți i-avea în buzunar, i-a făcut un moral bun, din porc și din măgar nu l-a mai scos, i-a tras vreo două palme și l-a dat pe ușe afară...</p>
                  <p>PAMPON (<hi rend="italic">care a ascultat cu atenție, ca lovit de o inspirație</hi>) : A! ce idee mi-a venit! Parfumurile, odicoloanele, pomădurile, liubemurile Didinii!... Spițerul!... Da!... Zici că biletele astea le-ați tras din circulație de mai bine de trei luni?</p>
                  <p>IORDACHE: Da.</p>
                  <p>PAMPON: Zici că d. Nae a luat înapoi biletul cu scamatoria de la spițerul ?...</p>
                  <p>IORDACHE: Da.</p>
                  <p>PAMPON: Ei ? Spițerul în vreme de zece luni cât v-a tras pe sfoară, numai cu un bilet a lucrat?...</p>
                  <p>IORDACHE: Știu și eu?</p>
                  <p>PAMPON: Era peste putință. Atunci ați fi băgat de seamă mai degrabă... Ia adu-ți aminte bine.</p>
                  <p>IORDACHE: De unde să-mi aduc aminte!... E de mult...</p>
                  <p>PAMPON: A! ce idee! să vedem! Mă duc... mă întorc numaidecât... spune-i lui d. Nae că am să-i vorbesc... Viu cât mai degrabă. (<hi rend="italic">iese în fund. La ieșire se lovește cu Mița, care intră foarte agitată</hi>) A! pardon, madam!...</p>
               </div>
               <div type="div3" rend="P21">
                  <head>Scena II</head>
                  <p rend="justify">IORDACHE, MIȚA</p>
                  <p>MIȚA: Iordache! Unde e Nae ?</p>
                  <p>IORDACHE: Nu știu; a plecat de azi-dimineață și până acuma nu s-a mai întors. Trebuie să vie, ca să mă pot duce și eu la masă.</p>
                  <p>MIȚA (<hi rend="italic">trântindu-se pe un scaun</hi>) : Am să-l aștept și eu...</p>
                  <p>IORDACHE: Dar dacă vine târziu, eu ce să fac? să rabd de foame? Trebuie să închiz prăvălia și să mă duc la mâncare...</p>
                  <p>MIȚA: Nu știu, nu voi să știu de nimic... (<hi rend="italic">patetică</hi>) Iordache...</p>
                  <p>IORDACHE: Ce?</p>
                  <p>MIȚA: Iordache, sunt nenorocită...</p>
                  <p>IORDACHE: A simțit Crăcănel ceva...</p>
                  <p>MIȚA: Aș! Crăcănel! — îți spui că sunt nenorocită...</p>
                  <p>IORDACHE: Pentru?</p>
                  <p>MIȚA: Nae! Nae, pe care l-am iubit, pe care l-am adorat pentru eternitate, până la nebunie... Tu știi cât l-am iubit?</p>
                  <p>IORDACHE: Ei! da. Ei! ce?</p>
                  <p>MIȚA (<hi rend="italic">montându-se treptat</hi>) : Nae mă traduce.</p>
                  <p>IORDACHE: Aș!</p>
                  <p>MIȚA: Mă traduce la sigur.</p>
                  <p>IORDACHE: Fugi de-acolo!</p>
                  <p>MIȚA: La sigur... De opt zile nu l-am văzut. Îi scriu: „Bibicule, Mangafaua pleacă mâine miercuri la Ploiești, remâi singură și ambetată; sunt foarte rău bolnavă; vino, să-i tragem un chef..." Și Năică nici nu-mi răspunde. Iubește pe alta, mi s-a făcut semn. În cărți cade mereu gând la gând cu bucurie, cu dragoste, cu temei, cu întâlnire pe drum de seară cu o damă de verde.</p>
                  <p>IORDACHE: Aș! nu mai crede în mofturile cărților, frate...</p>
                  <p>MIȚA: Trebuie s-o știu, trebuie s-o aflu... și să vedem... O să fie un scandal... dar un scandal... cum n-a mai fost până acuma în „Universul".</p>
                  <p>IORDACHE: Aș! nu-i nimica! ți-ai făcut spaimă de gelozie. (<hi rend="italic">dând din umeri, urcă până-n fund, unde dă piept cu Catindatul de la percepție</hi>)</p>
                  <p>MIȚA: Un mușteriu! poate mă cunoaște... Nu voi să mă compromentez. Trec să aștept în odaie. (<hi rend="italic">iese pe după paravan în dreapta</hi>)</p>
               </div>
               <div type="div3" rend="P21">
                  <head>Scena III</head>
                  <p rend="justify">IORDACHE, CATINDATUL legat cu o basma la fălci</p>
                  <p>CATINDATUL (<hi rend="italic">către public, coborând</hi>): Pfii! al dracului mă doare!... dar știi cum ?... lucru mare... Nu mai merge... M-am hotărât. Trebuie s-o încerc și p-asta...</p>
                  <p>IORDACHE (<hi rend="italic">care l-a urmărit, coborând înaintează un scaun până în mijlocul scenii</hi>) : Ia poftiți! poftiți!...</p>
                  <p>CATINDATUL (<hi rend="italic">hotărât</hi>): Știi s-o scoți? Scoate-mi-o!</p>
                  <p>IORDACHE: N-ai idee cum ți-o scot; până să clipești din ochi, o dată, pac!... Ia poftiți! poftiți!...</p>
                  <p>CATINDATUL: Uf! mersi!</p>
                  <p>IORDACHE: Ia poftiți...</p>
                  <p>CATINDATUL: Ce n-am pus, domnule? Ce să-ți mai spui? Ce n-am pus? Mi-am tăbăcit gingiile... Ce n-am pus?</p>
                  <p>IORDACHE: Ce să-i pui, domnule? E odată vătămată, s-a isprăvit: picături de rădăcină de clește.</p>
                  <p>CATINDATUL: Ce n-am pus?... În sfârșit, astăzi m-a învățat unul de la noi de la percepție...</p>
                  <p>IORDACHE: A! d-ta ești de la percepție?...</p>
                  <p>CATINDATUL: Da, catindez până la o vacanță. Nu e vorba, am cu ce trăi; am parte în bogasierie la Ploiești; îmi trimete parale nenea Iancu; dar știi, orișicât poți zice, trebuie pentru ca să-ți faci o carieră ca tânăr...</p>
                  <p>IORDACHE: Mai e vorbă...</p>
                  <p>CATINDATUL: A! eu aș fi avut parale multe, daca nu mă-n-curcam în tratație de amor pe vremea războiului. O iubeam, o iubeam!... și ea mă traducea... cu un ofițer de itidenție.</p>
                  <p>IORDACHE: Ei, ș-acuma?</p>
                  <p>CATINDATUL: Acuma... nu-ți spui? catindez la percepție. (<hi rend="italic">mâhnit</hi>) Dar catindez de mult... Știi, catindezi azi, catindezi mâine, o lună, două, trei, un an... Bine, până când? Nu zic să mă facă ajutor, ori reghistrat, domnule, dar măcar acolo ceva.</p>
                  <p>IORDACHE: Adică să te înainteze.</p>
                  <p>CATINDATUL: Măcar un copist de clasa a doua.</p>
                  <p>IORDACHE: Și acuma câtă leafă primiți în mână?</p>
                  <p>CATINDATUL: Nu ți-am spus că sunt catindat? Nimic, de doi ani de zile, nimic. (<hi rend="italic">șade</hi>)</p>
                  <p>IORDACHE: Nimic?</p>
                  <p>CATINDATUL: Nimic...</p>
                  <p>IORDACHE: Dar... reținere nu vă face?</p>
                  <p>CATINDATUL: Asta, ce-i dreptul, nu...</p>
                  <p>IORDACHE: Tot e bine... Ei!... ia dezleagă-te.</p>
                  <p>CATINDATUL: Pentru ce?</p>
                  <p>IORDACHE: Legat, nu poci...</p>
                  <p>CATINDATUL: Ce?</p>
                  <p>IORDACHE: Pentru că nu poți căsca gura.</p>
                  <p>CATINDATUL: Pentru ce să casc gura?</p>
                  <p>IORDACHE: Aminteri cum să ți-o scot?</p>
                  <p>CATINDATUL: Ce să-mi scoți?</p>
                  <p>IORDACHE: Ei, asta-mi place! pentru ce ai venit aicea?... Măseaua...</p>
                  <p>CATINDATUL: Măseaua?</p>
                  <p>IORDACHE: Ei da, măseaua. (<hi rend="italic">merge și scoate instrumentele dintr-o masă</hi>) Știi cum ți-o scot?... până să clipești din ochi (<hi rend="italic">revine lângă Catindat</hi>) odată... pac!</p>
                  <p>CATINDATUL (<hi rend="italic">care s-a sculat</hi>): Uf!</p>
                  <p>IORDACHE: Șezi...</p>
                  <p>CATINDATUL: Mersi, am șezut destul...</p>
                  <p>IORDACHE: Trebuie să stai jos... ca să am loc în sus să trag... d-a-mpicioarele cum ?</p>
                  <p>CATINDATUL: N-o mai scoț... mi-a trecut.</p>
                  <p>IORDACHE: Cum ți-a trecut?</p>
                  <p>CATINDATUL: Nu ți-am spus că m-a învățat unul de la noi de la percepție... zice c-a citit în cartea lui Matei.</p>
                  <p>IORDACHE: De la Matei citire?</p>
                  <p>CATINDATUL: Nu vanghelistul, ăsta e altul, e doftor de bătături în Italia și face și văpsea pentru păr...</p>
                  <p>IORDACHE: Ei?</p>
                  <p>CATINDATUL: Ei ? să zicem că mă doare! întâi rabd cât pot... pe urmă, pui doftorii; pe urmă, daca văz că nu mai merge, mă duc hotărât la bărbier să mi-o scoață... bun! Cum intru...</p>
                  <p>IORDACHE: Ei! prin urmare...</p>
                  <p>CATINDATUL: Cum intru, zic serios: știi s-o scoți? scoate-mi-o! De par examplu, adineaori la d-ta... D-ta nici nu înțelegeai ce vreau eu... Și pe urmă, mă dau în vorbă, mai de una, mai de alta... Dar când intru, simț odată ca un cuțit (<hi rend="italic">arată la falcă</hi>), cald, și pe urmă rece; pe urmă din vorbă-n vorbă, vii d-ta, subfirugul, cu cleștele: atunci deodată simț iar un cuțit... rece, și pe urmă numaidecât cald... și pe urmă nu mai simț nimic... Vezi d-ta, pesemne, nu știu cum devine care va să zică de este al naturii lucru ceva, că măseaua, în interval de conversație, de frică trece... Ei... al dracului italianul!</p>
                  <p>IORDACHE (<hi rend="italic">care a ascultat cu multă atenție</hi>) : Fugi, d-le, cu superstițiile italienești... Îmi pare rău de d-ta, om tânăr!... Bine, d-ta nu vezi cum e naturelul la toate, că trebuie să aibă o bază, măcar cât de mică, dar să fie bază. Ce nu are bază cum poate să fie naturel ? ori să-mi spui d-ta că Matei ăla al d-tale — că eu nu-l cunosc — te-a învățat adică să mergi prin ploaie fără umbrelă și să zici, numai așa la un capriț, că e soare... și să nu te ude... Auzi d-ta mofturi italienești!</p>
                  <p>CATINDATUL: Așa e, decât n-are a face cu măseaua. (<hi rend="italic">face o grimasă în partea măselii</hi>)</p>
                  <p>IORDACHE: Ba prea are a face.</p>
                  <p>CATINDATUL: Ba nu. (<hi rend="italic">altă grimasă</hi>)</p>
                  <p>IORDACHE: Ba da, tot lucru naturel...</p>
                  <p>CATINDATUL: Ba nu!... (<hi rend="italic">altă grimasă</hi>) Hait!</p>
                  <p>IORDACHE: Ce?</p>
                  <p>CATINDATUL: Iar m-a apucat (<hi rend="italic">începe să se plimbe</hi>) dar rău... rău de tot...</p>
                  <p>IORDACHE: Vezi... vorba mea... știu eu...</p>
                  <p>CATINDATUL (<hi rend="italic">oprindu-se în loc din umblet și cu un ton foarte hotărât</hi>): Știi s-o scoți? scoate-mi-o!</p>
                  <p>IORDACHE: Șezi...</p>
                  <p>CATINDATUL (<hi rend="italic">hotărât</hi>): Adu cleștele. (<hi rend="italic">șade</hi>)</p>
                  <p>IORDACHE (<hi rend="italic">merge, ia cleștele și revine</hi>): Zi că te-a ciupit un purice... odată... pac!</p>
                  <p>CATINDATUL (<hi rend="italic">uitându-se țintă la clește și apoi sculându-se</hi>) : Mi-a trecut. Ai văzut? vorba mea... știu eu... Al dracului italianul!...</p>
                  <p>IORDACHE (<hi rend="italic">plictisit</hi>) : A!</p>
                  <p>CATINDATUL (<hi rend="italic">foarte mulțumit</hi>): Salutare, neică, și mersi! (<hi rend="italic">pleacă</hi>)</p>
                  <p>IORDACHE: Stai, domnule!...</p>
                  <p>CATINDATUL: Nu mai pot... e târziu... am treabă la canțilerie, am o groază de avizuri de făcut... Salutare, neică, și mersi! (<hi rend="italic">iese repede prin fund</hi>)</p>
               </div>
               <div type="div3" rend="P21">
                  <head>Scena IV</head>
                  <p rend="justify">IORDACHE, apoi MIȚA.</p>
                  <p>IORDACHE: Așa haplea mai rar... Ce dracul face d. Nae de nu mai vine... Sunt aproape de douăsprece... Mă leșin de foame. (<hi rend="italic">Mița intră din dreapta</hi>) Mița? o uitasem!...</p>
                  <p>MIȚA: N-a venit Nae încă?</p>
                  <p>IORDACHE: Uite ce e, coană Mițo, d-ta tot zici că-l aștepți; eu mă repez aici aproape să-mbuc ceva și mă-ntorc numaidecât... nu-i așa? (<hi rend="italic">își ia pălăria</hi>)</p>
                  <p>MIȚA: Poți să te duci.</p>
                  <p>IORDACHE: Da', nu pleci? Să nu rămâie prăvălia singură...</p>
                  <p>MIȚA (<hi rend="italic">nervoasă</hi>): Ți-am spus o dată: îl aștept până mâine, până poimâine, până o veni!</p>
                  <p>IORDACHE: Atunci mă duc... mă-ntorc la moment. (<hi rend="italic">iese în fund</hi>)</p>
               </div>
               <div type="div3" rend="P21">
                  <head>Scena V</head>
                  <p rend="justify">MIȚA, apoi PAMPON</p>
                  <p>MIȚA: Să-l aștept, da, să-l aștept... Trebuie să vie... Să mă traducă pe mine Nae... și să nu-mi răzbun? Peste poate!</p>
                  <p>PAMPON (<hi rend="italic">care a intrat</hi>): Mă rog, d. Nae n-a venit încă? (<hi rend="italic">salută</hi>)</p>
                  <p>MIȚA (<hi rend="italic">aparte</hi>): Un muștiriu... (<hi rend="italic">tare.</hi>) Nu, domnule, și eu îl aștept... Daca poftiți și dv. să-l așteptați... vine ori dânsul ori băiatul...</p>
                  <p>PAMPON: Mersi, madam. (<hi rend="italic">șade, aparte</hi>) Curățică. (<hi rend="italic">tare, după o pauză</hi>) D-voastră sunteți rudă, ori consoarta dumnealui...</p>
                  <p>MIȚA (<hi rend="italic">tristă</hi>): Nici rudă, nici consoartă, d-le... i sunt... adică i-am fost... amică... Am venit pentru o mică afacere.</p>
                  <p>PAMPON: Ca și mine...</p>
                  <p>MIȚA (<hi rend="italic">oftând</hi>): La d-ta... nu poate fi ca la mine... La mine e chestiune de traducere.</p>
                  <p>PAMPON: În amor?</p>
                  <p>MIȚA (<hi rend="italic">asemenea</hi>): Da, în amor...</p>
                  <p>PAMPON: Ca și la mine...</p>
                  <p>MIȚA: Ca și la d-ta?... Cum?</p>
                  <p>PAMPON: Mi se pare, adică nu mi se pare... sunt aproape sigur că sunt tradus.</p>
                  <p>MIȚA: Ca și mine...</p>
                  <p>PAMPON: Și numai d. Nae poate să mă puie pe urma aceluia care a devenit în chestiune... A! dar n-are să-mi scape... Sunt hotărât! Am să-i dau o curățenie spițerului să mă pomenească!</p>
                  <p>MIȚA: E spițer?</p>
                  <p>PAMPON: Da, desigur, spițer. Aflasem adineaori cum îl cheamă de la băiatul de aici...</p>
                  <p>MIȚA: De la Iordache...</p>
                  <p>PAMPON: Da; îmi spusese cum îl cheamă, dar i-am uitat numele cu gândul la dovezi, — pentru că am dovezi, — niște hârtii pe care le-am găsit în odaie la Didina.</p>
                  <p>MIȚA: Didina...</p>
                  <p>PAMPON: Da, amanta mea, cel mai sacru amor, pentru care mi-am sacrificat cariera de militar, fiin'că până să nu o cunosc am fost tist de vardiști la Ploiești... Și sunt turbat de gelozie! Toată noaptea n-am dormit...</p>
                  <p>MIȚA: Ah! mie-mi spui ce-i gelozia?... Numai o noapte n-ai dormit? Nu știi nimic! Câte nopți!...</p>
                  <p>PAMPON: Nu, az-noapte nu a devenit din gelozie, pentru că nu începuse încă chestia... Am jucat la Podul Gârlii conțina cu niște papugii până la șase az-dimineață... I-am ras...</p>
                  <p>MIȚA: Să nu te bucuri... Și eu câștig la conțină, dar ce folos! noroc la cărți, nenoroc la amor...</p>
                  <p>PAMPON: Aș! la mine nu e noroc, e știință: îi iau la sigur... poate că să am o goană nebună, să pierz. Eu joc conțina oarbă cu fantele, și am eu merchezul meu. Bunioară, cărțile le țiu în stânga și joc cu dreapta; am bătut cu fantele, pui cărțile bătute jos, și fantele la loc în mâna stângă, pentru altă ocazie... Az-noapte i-am stins...</p>
                  <p>MIȚA (<hi rend="italic">plictisită</hi>) : Nu mai vine Nae...</p>
                  <p>PAMPON: Astfel dar az-dimineață, conița mea, pe la șase ceasuri, mă întorc acasă, la Didina; bat în ușe, se scoală somnoroasă și-mi deschide. Era încă întunerec; aprinz lumânarea... Dar, când viu prea târziu, e totdeauna supărată și-ncepe să mă certe... Acuma nu zice nimic: se-ntoarce, pardon, cu fața la perete și tace. Zic eu (<hi rend="italic">Mița plictisită s-a sculat și se plimbă</hi>) în gândul meu: e supărată... s-o las să doarmă; când o vedea mâine c-am câștigat trei poli, îi trece... Dau să mă dezbrac și văz jos lângă mescioară două hârtiuțe. M-aplec — cum le-am văzut am simțit un fior rece, — m-aplec, le iau: ce era? Un bilet de abonament la frizăria model a lui d. Nae Girimea...</p>
                  <p>MIȚA: Nae Girimea?... (<hi rend="italic">se interesează</hi>)</p>
                  <p>PAMPON: Da, și un bilet de amor de la o damă către „Bibicul" ei...</p>
                  <p>MIȚA: „Bibicul"?</p>
                  <p>PAMPON: Da, către spițerul... Să vezi cum am aflat pe urmă că e spițer.</p>
                  <p>MIȚA (<hi rend="italic">aparte</hi>) : „Bibicul"! S-ar putea?</p>
                  <p>PAMPON: Cum am citit hârtiuțele și am văzut pecetia pe bilet: „Frizăria model, Nae Girimea", mi-am luat iar paltonul și bastonul și am ieșit binișor; Didina adormise iar. Mă duc la poliție, cercetez și aflu că aici e frizăria. Am venit; d. Nae nu era aici. Băiatul mi-a spus că bilete de astea...</p>
                  <p>MIȚA (<hi rend="italic">interesându-se nerăbdătoare</hi>) : În sfârșit?</p>
                  <p>PAMPON: În sfârșit, ce mai să lungim vorba degeaba, conița mea, spițerul este... După câte mi-a spus băiatul, am fost cu biletul la o spițărie, am spus că aveam ceva scris pe el și s-a șters cu un fel de asenție și că aș vrea să știu ce era scris... se poate? și spițerii nu știu ce-a făcut, ce-a turnat pe bilet, — mirosea a spirt de țiperig — și-n două minute a ieșit iar dungile la loc...</p>
                  <p>MIȚA: Să fie cu putință?...</p>
                  <p>PAMPON: Le-am numărat: sunt cinzeci și cinci de dungi... Spițerul mișel! l-am prins mai rău decât d. Nae: o să-i dau o curățenie... să-i rup șalele!...</p>
                  <p>MIȚA (<hi rend="italic">aparte</hi>): Să fie Nae? A! ce răzbunare ar fi! (<hi rend="italic">tare</hi>) Domnule, zici că biletul de amor este către „Bibicul" ?</p>
                  <p>PAMPON: Da!</p>
                  <p>MIȚA: Și este iscălit de cine?</p>
                  <p>PAMPON: „A ta adorantă, Mița..."</p>
                  <p>MIȚA: Mița! A! Dumnezeule!</p>
                  <p>PAMPON: Ce?</p>
                  <p>MIȚA: Domnule, ești sigur că e spițer?...</p>
                  <p>PAMPON: Firește... Mai sigur se poate? Biletul era alb... spirt de țiperig și d-odată cinzeci-și-cinci de dungi... Le-am numărat... poftim să le numeri și d-ta...</p>
                  <p>MIȚA: Și ai venit aici pentru ca să afli numele omului cu chestia de traducere?</p>
                  <p>PAMPON: Da.</p>
                  <p>MIȚA: Eu am o presimțire...</p>
                  <p>PAMPON: Care?</p>
                  <p>MIȚA: Cum este amanta dumitale?</p>
                  <p>PAMPON: Cum să fie adică?</p>
                  <p>MIȚA: De roșu, de ghindă, de tobă, ori de verde?</p>
                  <p>PAMPON: De verde...</p>
                  <p>MIȚA: De verde?</p>
                  <p>PAMPON: Da.</p>
                  <p>MIȚA: Și ai la d-ta biletul cătră „Bibicul", pe care zici că l-ai găsit în odaia damii de verde?</p>
                  <p>PAMPON: Da.</p>
                  <p>MIȚA: A' să-l văz degrabă...</p>
                  <p>PAMPON (<hi rend="italic">dându-i biletul</hi>): Iacătă-l.</p>
                  <p>MIȚA (<hi rend="italic">ia biletul, îl privește și face o mutră grozav de disperată</hi>) : A! am să-mi răzbun!... (<hi rend="italic">solemnă</hi>) Domnule, nu te juca cu inima unei femei nenorocite... Spune drept: biletul ăsta l-ai găsit în odaia amantii d-tale ? Jură...</p>
                  <p>PAMPON (<hi rend="italic">grav</hi>) : Pe onoarea mea!</p>
                  <p>MIȚA: Uită-te la biletul ăsta... l-ai citit? (<hi rend="italic">citind nervos.</hi>) „Bibicule, Mangafaua pleacă mâine miercuri la Ploiești, remâi singură și ambetată; sunt foarte rău bolnavă: vino negreșit, am poftă să-i tragem un chef... A ta adorantă, Mița..." Ai văzut biletul?... Acuma uită-te la mine bine...</p>
                  <p>PAMPON: Ei? (<hi rend="italic">îi ia înapoi biletul</hi>)</p>
                  <p>MIȚA: Ei! Eu, eu sunt nenorocita care am scris biletul ăsta...</p>
                  <p>PAMPON: Se poate?</p>
                  <p>MIȚA: Da, se poate... (<hi rend="italic">dezolată</hi>) Și omul care a fost la Didina dumitale este amantul meu!...</p>
                  <p>PAMPON: Amantul dumitale? Spițerul?</p>
                  <p>MIȚA: Ce spițer? nu-i spițer... (<hi rend="italic">frământându-se</hi>) A! trebuie să am o explicație... 0 să-mi răzbun... o răzbunare teribilă!</p>
                  <p>PAMPON (<hi rend="italic">același joc</hi>): Amantul dumitale? trebuie să-l știu și eu, trebuie să-l văz. Eu nu mă mulțumesc pe răzbunarea dumitale... Trebuie ca să-mi răzbun eu!... (<hi rend="italic">se plimbă turbat</hi>)</p>
                  <p>MIȚA: Juri să ne răzbunăm împreună?</p>
                  <p>PAMPON: Jur!</p>
               </div>
               <div type="div3" rend="P21">
                  <head>Scena VI</head>
                  <p rend="justify">ACEIAȘI - IORDACHE</p>
                  <p>IORDACHE (<hi rend="italic">venind repede din fund</hi>) : Coană Mițo, ești aici? Vine.</p>
                  <p>MIȚA: Nae...</p>
                  <p>PAMPON: D. Nae.</p>
                  <p>IORDACHE (<hi rend="italic">dând pe Pampon la o parte și luând pe Mița în partea cealaltă</hi>) : Pardon. (<hi rend="italic">Miții</hi>) Vine Crăcănel al d-tale. Viu într-un suflet de la birt din colț... Crăcănel a intrat în birt, a întrebat de prăvălia lui d. Nae Girimea, și băiatul l-a îndreptat aici. Ascunde-te iute... vine, trebuie să fie la ușe.</p>
                  <p>MIȚA: Crăcănel! ce caută?</p>
                  <p>IORDACHE: Treci degrabă în odăiță. (<hi rend="italic">Mița pleacă spre dreapta pe după paravan</hi>)</p>
                  <p>PAMPON: Te duci?</p>
                  <p>MIȚA: Da... (<hi rend="italic">lui Iordache</hi>) Când o pleca, dă-mi de veste... fă-i vânt degrabă...</p>
                  <p>PAMPON: Bine, da' chestia noastră cum rămâne? (<hi rend="italic">o urmărește până la ușe</hi>)</p>
                  <p>MIȚA: Mai vorbim noi. (<hi rend="italic">iese repede în dreapta închizând ușa după ea</hi>)</p>
                  <p>PAMPON (<hi rend="italic">aparte</hi>): Ciudat lucru! să fie vreo moftangioaică?... (<hi rend="italic">lui Iordache</hi>) Mă rog, cine e persoana asta?</p>
                  <p>IORDACHE: E o damă...</p>
                  <p>PAMPON: Bine, damă... O văz eu că e damă, dar cine e? (<hi rend="italic">Crăcănel intră</hi>)</p>
                  <p>IORDACHE (<hi rend="italic">încet lui Pampon</hi>): Lasă că-ți spui eu...</p>
               </div>
               <div type="div3" rend="P21">
                  <head>Scena VII</head>
                  <p rend="justify">ACEIAȘI — CRĂCĂNEL</p>
                  <p>CRĂCĂNEL: Mă rog aici este d. Nae frizerul?</p>
                  <p>IORDACHE: Aici este... da'... nu-i acasă.</p>
                  <p>CRĂCĂNEL: Dar... mă rog, se-ntoarce?</p>
                  <p>PAMPON (<hi rend="italic">lui Iordache aparte</hi>) : Cine-i domnul ăsta?</p>
                  <p>IORDACHE (<hi rend="italic">încet lui Pampon</hi>) : Lasă că-ți spui eu...</p>
                  <p>CRĂCĂNEL: Aud?</p>
                  <p>IORDACHE: Nu crez să se întoarcă așa degrabă... Daca aveți trebuință chiar cu d-lui, atunci poftiți mai pe seară, poate să-l găsiți...</p>
                  <p>CRĂCĂNEL: În sfârșit, eu tot mai pot aștepta; poate să vie. (<hi rend="italic">șade</hi>)</p>
                  <p>IORDACHE: Așteptați degeaba, domnule, vine foarte târziu...</p>
                  <p>CRĂCĂNEL: De unde știi? poate vine mai curând...</p>
                  <p>IORDACHE (<hi rend="italic">încet lui Pampon</hi>) : Cum dracul să-i fac vânt?...</p>
                  <p>PAMPON: Daca spune o dată omul că vine deseară...</p>
                  <p>CRĂCĂNEL: Ei, poate să am noroc. Nu știi d-ta? de câte ori pleci să stai un ceas și stai cinci... Ei, de ce adică să nu pleci o dată pentru șapte și să stai numai unul?... (<hi rend="italic">se gătește în fața unei oglinzi, își piaptănă barbetele și chelia, ia o gazetă și se pune pe citit. — Iordache și Pampon dau din umeri. Pampon scoate o pereche de cărți și-ncepe să se joace cu ele pe genuchi. Iordache merge la ușa din dreapta</hi>)</p>
                  <p>MIȚA (<hi rend="italic">scoțând capul pe ușă</hi>) : Fă-i vânt!</p>
                  <p>IORDACHE: Nu e chip... Zice că vrea s-aștepte...</p>
                  <p>MIȚA: Ce dracul caută aici?</p>
                  <p>IORDACHE: Știu eu... caută pe d. Nae...</p>
                  <p>MIȚA: Nu-nțeleg.</p>
                  <p>IORDACHE: I-am spus că d. Nae vine deseară, și tot zice că-l așteaptă... A! stăi, că îi am eu leacul...</p>
                  <p>MIȚA: Domnul ălălalt s-a dus ?</p>
                  <p>IORDACHE: Nu, e aici...</p>
                  <p>MIȚA: Să m-aștepte... Bate-mi în ușe când l-ăi exoflisi pe Crăcănel...</p>
                  <p>IORDACHE: Îl exoflisesc acuma, să vezi... (<hi rend="italic">coboară în scenă. Mița își retrage capul și închide ușa. Lui Pampon</hi>) — Dama a zis s-aștepți...</p>
                  <p>PAMPON (<hi rend="italic">încet</hi>) : Bine...</p>
                  <p>IORDACHE (<hi rend="italic">către Crăcănel , care e cufundat în citirea jurnalului</hi>) : Ei, boierule, d. Nae nu mai vine... Eu trebuie să-nchiz prăvălia... am treabă să mă duc în târg...</p>
                  <p>CRĂCĂNEL (<hi rend="italic">lăsând gazeta</hi>) : A! închizi?... Atunci, daca închizi, trebuie să mă duc și eu...</p>
                  <p>PAMPON (<hi rend="italic">strângându-și cărțile</hi>) : Firește că trebuie să te duci, nu o să te încuie aici.</p>
                  <p>CRĂCĂNEL: Daca e așa... salutare... Mă-ntorc eu mai târziu... (<hi rend="italic">iese în fund</hi>)</p>
                  <p>IORDACHE: Cu plecăciune... S-a dus! uf! Al dracului dobitoc!... De ce mușterii am eu parte astăzi!</p>
                  <p>PAMPON: Mă rog, cine e negustorul ăsta?</p>
                  <p>IORDACHE: Urâtul ăsta? Este amantul damii de colo...</p>
                  <p>PAMPON (<hi rend="italic">sărind</hi>): Amantul damii de colo?...</p>
                  <p>IORDACHE: Da.</p>
                  <p>PAMPON: Care a vorbit cu mine adineaori?... Mița?</p>
                  <p>IORDACHE: Da, da!</p>
                  <p>PAMPON (<hi rend="italic">fioros</hi>): Bibicul ei? Ăsta e Bibicul?</p>
                  <p>IORDACHE: Ei, da, frate, când îți spui o dată; e amantul damii de colo... Ce te prinde mirarea?...</p>
                  <p>PAMPON (<hi rend="italic">care și-a luat pălăria și bastonul degrabă</hi>) : Am pus mâna pe Bibicul! Nu-l las nici mort! nici mort! (<hi rend="italic">se repede și iese glonț pe ușa din fund</hi>)</p>
               </div>
               <div type="div3" rend="P21">
                  <head>Scena VIII</head>
                  <p rend="justify">IORDACHE, NAE, apoi MIȚA</p>
                  <p>IORDACHE: Ăsta este nițel cam țicnit... De ce mușterii am parte eu astăzi?... Frumos carnaval! S-o scoț pe Mița. (<hi rend="italic">Nae intră</hi>) D. Nae, în sfârșit! credeam că nu mai vii.</p>
                  <p>NAE: De ce?</p>
                  <p>IORDACHE: Te-a căutat doi inși...</p>
                  <p>NAE: Cine?</p>
                  <p>IORDACHE: Unul nu știu cum îl cheamă, ălălalt era Crăcănel...</p>
                  <p>NAE: Crăcănel?...</p>
                  <p>IORDACHE: Da; și coana Mița... e aici.</p>
                  <p>NAE (<hi rend="italic">strâmbându-se</hi>) : Mița aici ? Nu i-ai spus că nu sunt acasă și că viu târziu ?</p>
                  <p>IORDACHE: I-am spus, da' a zis că te așteaptă până mâine, până poimâine... Am profitat de ocazie și m-am dus la birt în colț să mănânc ceva. N-apucasem să gust de două ori, și hop! Crăcănel vine-n birt și-ntreabă pe băiat unde e frizeria model a lui d. Nae. Am alergat degrabă să dau de veste coanii Miții... Era aici și negustorul ălălalt; zice că are un bilet de abonament să-l schimbe, ori să te-ntrebe ceva... în sfârșit nu știu bine...</p>
                  <p>NAE: Care va să zică Mița e aici?</p>
                  <p>MIȚA (<hi rend="italic">care a crăpat ușa mai dinainte și a auzit ultimele vorbe ale lui Iordache, coborând</hi>) : Aici, Bibicule; ce, îți pare rău?</p>
                  <p>NAE (<hi rend="italic">făcându-se vesel</hi>) : Să-mi pară rău? cum să-mi pară rău?... Se poate?</p>
                  <p>MIȚA (<hi rend="italic">trecând pe lângă Nae, încet</hi>) : Trimete de-aici pe Iordache. Am să-ți spun ceva între patru ochi...</p>
                  <p>NAE (<hi rend="italic">făcându-se că n-aude</hi>) : Auz?</p>
                  <p>MIȚA: Iordache, daca nu mai ai treabă, fii bun și ne lasă; am să-i spui ceva lui d. Nae în secret...</p>
                  <p>IORDACHE: Mă duc... să-mi isprăvesc porția de varză. (<hi rend="italic">iese în fund</hi>)</p>
               </div>
               <div type="div3" rend="P21">
                  <head>Scena IX</head>
                  <p rend="justify">MIȚA, NAE. Mița merge și încuie ușa din fund</p>
                  <p>NAE: Pentru ce încui ușa?</p>
                  <p>MIȚA (<hi rend="italic">în fund</hi>) : Poate să vie iar cineva să ne facă deranj... Am să-ți spui ceva în liniște... (<hi rend="italic">pauză</hi>) Nae! (<hi rend="italic">coboară încet, emoționată</hi>) Bibicule! nu mă mai iubești... (<hi rend="italic">un pas și se oprește</hi>)</p>
                  <p>NAE (<hi rend="italic">d-abia întorcându-se</hi>) : Ei na! de unde ți-a mai venit ș-asta-n cap ?</p>
                  <p>MIȚA (<hi rend="italic">încă un pas</hi>) : Pentru ce n-ai venit alaltăieri seara când ți-am scris ?</p>
                  <p>NAE (<hi rend="italic">același joc</hi>) : Eram bolnav alaltăieri...</p>
                  <p>MIȚA (<hi rend="italic">coborând, cu energie</hi>) : Minți!... Ai primit biletul meu?</p>
                  <p>NAE: Da.</p>
                  <p>MIȚA: Unde mi-e biletul? Arată biletul...</p>
                  <p>NAE (<hi rend="italic">după ce se caută prin toate buzunarele</hi>) : Pesemne că l-am pierdut.</p>
                  <p>MIȚA: L-ai pierdut? Unde l-ai pierdut?</p>
                  <p>NAE: Știu eu unde l-am pierdut? daca știam că-l pierz, firește că nu-l pierdeam...</p>
                  <p>MIȚA: Nu știi unde l-ai pierdut?</p>
                  <p>NAE: Nu...</p>
                  <p>MIȚA (<hi rend="italic">strașnică</hi>) : Bibicule! Bibicule!</p>
                  <p>NAE: Ei?...</p>
                  <p>MIȚA: Vezi tu sticluța asta? (<hi rend="italic">scoate din buzunar o sticluță mică și i-o arată</hi>)</p>
                  <p>NAE: Ei, ce?</p>
                  <p>MIȚA: Știi ce are înăuntru?</p>
                  <p>NAE: Cerneală...</p>
                  <p>MIȚA: Nu cerneală, Năică,... vitrion englezesc!</p>
                  <p>NAE (<hi rend="italic">dându-se înapoi</hi>) : Vitrion? ești nebună?</p>
                  <p>MIȚA: Da, vitrion! ți-e frică?</p>
                  <p>NAE: Firește că mi-e frică, na!</p>
                  <p>MIȚA: Pentru ce, daca te știi curat?</p>
                  <p>NAE: Pentru că tu nu știi ce e vitrionul...</p>
                  <p>MIȚA: Ba da... e un fel de metal...</p>
                  <p>NAE: Nu știi ce poate face ?</p>
                  <p>MIȚA: Ba da; pârlește, Năică; arde, Bibicule, momentan tot, tot, și mai ales ochii!</p>
                  <p>NAE: Dă-mi sticluța...</p>
                  <p>MIȚA: Aș!</p>
                  <p>NAE: Pentru ce să ții asemenea lucruri ? pentru ce ?</p>
                  <p>MIȚA (<hi rend="italic">vrând să izbucnească</hi>) : Pentru ce?... Îmi trebuie...</p>
                  <p>NAE: Pentru ce îți trebuie?</p>
                  <p>MIȚA (<hi rend="italic">izbucnind</hi>): Pentru ce? (<hi rend="italic">cu un gest mare, care face pe Nae să-și acopere ochii, dându-se repede înapoi</hi>) Pentru dumneatale, musiu Năică, și pentru Didina dumitale!...</p>
                  <p>NAE (<hi rend="italic">pălind</hi>): Care Didină? tu știi ce spui!</p>
                  <p>MIȚA: Știi și d-ta mai bine decât mine; nu umbla cu mofturi, șarlatane. Care Didină, 'ai? Didina, pentru care mă traduci pe mine; Didina, pe care o iubești; Didina, la care ai fost az-noapte, mizerabile!</p>
                  <p>NAE: Nu e adevărat, am stat acasă bolnav.</p>
                  <p>MIȚA: Minți! Adineaori spuneai că nu știi unde ai pierdut biletul... Să-ți spui eu: biletul meu l-a găsit în odaie la Didina d-tale respectivul ei.</p>
                  <p>NAE: Respectivul ? Pampon ?</p>
                  <p>MIȚA: Vezi! vezi! știi cum îl cheamă; da, unul înalt, bărbos, fioros, cu care o să ai a face chiar astăzi; pentru că s-a întâlnit cu mine aici, mi-a arătat biletul meu, și eu i-am declarat că omul cu traducerea este acela care mă traduce și pe mine, (<hi rend="italic">Nae se plimbă agitat</hi>) amantul meu, fidelul meu amant, căruia eu (<hi rend="italic">obidită</hi>) i-am fost întotdeauna fidea.</p>
                  <p>NAE: Ce-ai făcut?</p>
                  <p>MIȚA: Pampon te caută să te omoare... A! dar până să-și răzbune el, am să vă omor eu, eu! pe Didina, pe tine, și pe mine!... (<hi rend="italic">se trântește pe un scaun desperată și isterică și-și ascunde capul în mâini</hi>)</p>
                  <p>NAE (<hi rend="italic">apropiându-se binișor de ea și căutând s-o mângâie</hi>) : Mițo, neică, vino-ți în fire...</p>
                  <p>MIȚA: Lasă-mă! (<hi rend="italic">îl respinge</hi>)</p>
                  <p>NAE (<hi rend="italic">apucând-o în brațe și căutându-i buzunarul</hi>): Nu; nu te las, pentru că te iubesc... numai pe tine... te iubesc... numai... pe... tine... (<hi rend="italic">a găsit buzunarul, a luat sticluța, se ridică repede și schimbând tonul</hi>) înțelege că e încurcătură la mijloc. Mi-ai pus pe nebunul de Pampon în cap.</p>
                  <p>MIȚA: D-ta ți l-ai pus...</p>
                  <p>NAE: Vrei scandal cu orice preț?</p>
                  <p>MIȚA: Da, (<hi rend="italic">ridicându-se</hi>) vreau scandal, da... pentru că m-ai uitat pe mine, le-ai uitat pe toate: ai uitat că sunt fiică din popor și sunt violentă; ai uitat că sunt republicană, că-n vinele mele curge sângele martirilor de la 11 Fevruarie; (<hi rend="italic">formidabilă</hi>) ai uitat că sunt ploieșteancă — da, ploieșteancă! — Năică, și am să-ți torn o revuluție, da' o revuluție... să mă pomenești!...</p>
                  <p>NAE (<hi rend="italic">cam zâmbind</hi>) : Nu fi nebună!... Ce-o să faci ?</p>
                  <p>MIȚA (<hi rend="italic">căutând sticluța în buzunar</hi>) : Ce să fac? (<hi rend="italic">n-o găsește; se uită rătăcit împrejur... Nae i arată de departe, râzând, sticluța; ea dă un țipăt</hi>) A! mi-ai furat sticluța, scamatorule! (<hi rend="italic">repezindu-se la el pe după mobile</hi>) Dă-mi sticluța, șarlatane, mizerabile, infame! (<hi rend="italic">se aud bătăi tari în ușe</hi>)</p>
                  <p>NAE: Taci! bate cineva!</p>
                  <p>IORDACHE (<hi rend="italic">de afară</hi>): Deschideți! deschideți degrabă!</p>
                  <p>MIȚA: Nu vei deschide, până nu-mi dai sticluța! (<hi rend="italic">se pune în dreptul ușii. Nae o dă în lături, trage ivărul și deschide. Iordache intră repede</hi>)</p>
               </div>
               <div type="div3" rend="P21">
                  <head>Scena X</head>
                  <p rend="justify">ACEIAȘI — IORDACHE</p>
                  <p>IORDACHE: Vine Crăcănel turbat... S-a făcut scandal; l-a bătut ălălalt care era aici... (<hi rend="italic">Miții</hi>) Ascunde-te... Vine!</p>
                  <p>MIȚA (<hi rend="italic">apelpisită</hi>):Nu mai voi să știu de nimic... Să vie oricine... Voi scandal... voi să mor!... (<hi rend="italic">se repede să ia un brici; Iordache se uită afară prin ușe</hi>)</p>
                  <p>NAE (<hi rend="italic">repezindu-se și smulgându-i briciul, o apucă de amândouă mâinile și o târăște spre dreapta</hi>) : 'Aide dincolo, să-ți dau sticluța.</p>
                  <p>MIȚA: Nu.</p>
                  <p>IORDACHE (<hi rend="italic">de la ușă</hi>) : Fugiți, iacătă-l, fugiți!...</p>
                  <p>NAE: Haide! (<hi rend="italic">târăște pe Mița cu multă luptă și iese cu ea în odaia din dreapta, pe după paravan</hi>)</p>
               </div>
               <div type="div3" rend="P21">
                  <head>Scena XI</head>
                  <p rend="justify">IORDACHE, CRĂCĂNEL</p>
                  <p>CRĂCĂNEL (<hi rend="italic">intrând prin fund furios, cu pălăria stricată și tăvălită. Iordache se dă la o parte</hi>) : A! asta nu, asta nu poate să rămâie jos!... Ai mai pomenit d-ta una ca asta, d-le?</p>
                  <p>IORDACHE: Ce, d-le?</p>
                  <p>CRĂCĂNEL: D-le, adineaori știi că am plecat de aici.</p>
                  <p>IORDACHE: Da.</p>
                  <p>CRĂCĂNEL: N-apuc s-ajung în colț și auz pe urmele mele: „Pst! pst! Bibicule!" Pe mine mă cheamă Telemac, Mache, nu mă cheamă Bibicul. Îmi văz de drum... Iar: „Pst! pst! Bibicule!" Eu merg înainte... Când mă pomenesc că m-apucă cineva pe la spate de guler. Mă întorc. Zice: „Te faci că n-auzi, Bibicule, 'ai?" Eu zic: „Nu mă cheamă Bibicul, d-le, mă cheamă Telemac, Mache". — „Bibicule, zice el, deodată; ești un mizerabil! ai făcut un abuz mare; ai înșelat o femeie, dar ai a face acuma cu un bărbat. De mult te caut. Avem să ne răfuim amândoi. Acu nu-i vreme, dar până una alta, ca să știi cu cine ai a face, poftim o arvună!"... N-apuc să răspunz, domnule, și șart! part! trosc! pleosc! patru palme: îmi turtește pălăria și mi-o aruncă cât colo. Până să mă plec s-o ridic, infamul se suie într-o trăsură și pleacă... Chem sergentul... nimini!... A! dar trebuie să știu cine este dobitocul ăsta smintit... trebuie să știu! Cum îl cheamă?</p>
                  <p>IORDACHE: Știu eu cine e ăla?</p>
                  <p>CRĂCĂNEL: Este mizerabilul care era adineaori aici cu d-ta, când am venit eu.</p>
                  <p>IORDACHE: Nu știu cum îl cheamă...</p>
                  <p>CRĂCĂNEL: Trebuie să știi, trebuie să-mi spui: nu plec de aicea până nu aflu; chem poliția, fac scandal!... (<hi rend="italic">se plimbă făcând gesturi exasperate</hi>)</p>
               </div>
               <div type="div3" rend="P21">
                  <head>Scena XII</head>
                  <p rend="justify">ACEIAȘI - CATINDATUL, NAE, apoi PAMPON</p>
                  <p>CATINDATUL (<hi rend="italic">intră prin fund, cu mâna la falcă, văitându-se</hi>) : A! a! a! m-a apucat rău... (<hi rend="italic">se trântește pe un scaun</hi>)</p>
                  <p>IORDACHE: Și ai venit iar la doftoria lui Matei? nu mai merge, tânărule...</p>
                  <p>CRĂCĂNEL: D-le, înțelege odată și spune-mi...</p>
                  <p>NAE (<hi rend="italic">ieșind din odaie și coborând</hi>) : Ce e? Ce e, domnule?</p>
                  <p>CRĂCĂNEL: Domnule! Un dobitoc, un infam, care era adineaori aici, m-a insultat cu palme pe mine, Mache, ca drept Bibicul...</p>
                  <p>NAE (<hi rend="italic">aparte</hi>) : Pampon a fost! (<hi rend="italic">cătră Iordache încet</hi>) Treci dincolo, i-a venit rău nebunii. (<hi rend="italic">Iordache iese iute la dreapta</hi>)</p>
                  <p>CATINDATUL: A! a! a! (<hi rend="italic">se zvârcolește pe scaun</hi>)</p>
                  <p>NAE (<hi rend="italic">Catindatului</hi>) : Ce e? d-ta ce poftești ?</p>
                  <p>CATINDATUL (<hi rend="italic">sculându-se și arătându-și falca, hotărât</hi>): Știi s-o scoți ? scoate-mi-o!</p>
                  <p>NAE: Șezi. (<hi rend="italic">Catindatul șade</hi>)</p>
                  <p>CRĂCĂNEL: Domnule, n-am vreme de stat. Spuneți-mi cum îl cheamă...</p>
                  <p>NAE (<hi rend="italic">alegându-și instrumentele</hi>): Nu știu, domnule, de unde vrei să știu eu numele la toți mușteriii! (<hi rend="italic">cătră Catindat</hi>) A din fund de tot? (<hi rend="italic">Catindatul dă din cap că da</hi>) Dezleagă-te. (<hi rend="italic">Catindatul face fasoane. Nae îl apucă cu putere și-l dezleagă</hi>)</p>
                  <p>PAMPON (<hi rend="italic">apărând în fund</hi>): Aha! Bibicule, iar d-ta! (<hi rend="italic">Crăcănel se dă înapoi</hi>)</p>
                  <p>NAE (<hi rend="italic">cu un ochi la ce se petrece între Pampon și Crăcănel, și cu altul la Catindat, pe care îl ține cu putere cercând să-i vâre mâna în gură, și care se zbate și nu vrea să se lase</hi>) : Numai s-o văz! n-o scoț!</p>
                  <p>CRĂCĂNEL (<hi rend="italic">înaintând un pas spre Pampon, făcându-și inimă și voind să-i dea fiori</hi>): Domnule! mă cunoști d-ta pe mine?</p>
                  <p>PAMPON: Cum să nu, Bibicule! (<hi rend="italic">se apropie binișor de Crăcănel, și vrea să-l apuce</hi>)</p>
                  <p>CRĂCĂNEL (<hi rend="italic">scăpând și ocolind pe după mobile</hi>) : A! ajutor! poliție! vardist! (<hi rend="italic">Pampon îl urmărește neîmpăcat; Crăcănel vrea să iasă prin dreapta pe după paravan, se întâlnește piept în piept cu Iordache care intră, și care-l respinge</hi>)</p>
                  <p>NAE (<hi rend="italic">care după o luptă, a reușit să vâre mâna în gura Catindatului</hi>) : Șezi binișor!</p>
                  <p>CATINDATUL (<hi rend="italic">gemând cu gura înfundată și zvârcolindu-se</hi>) :A! a! a!</p>
                  <p>IORDACHE (<hi rend="italic">care a venit de după paravan, încet lui Nae</hi>) : I-a venit pandaliile, era să-și taie gâtul cu briciul.</p>
                  <p>CRĂCĂNEL: E nebun! ajutor! poliție! vardiști! (<hi rend="italic">iese în fuga mare prin fund</hi>)</p>
                  <p>PAMPON: Stăi, Bibicule! (<hi rend="italic">iese furios după el</hi>)</p>
                  <p>NAE (<hi rend="italic">trăgând cu putere</hi>) : Nu mișca! (<hi rend="italic">după ce a tras, iese repede în dreapta, urmărit de Iordache</hi>)</p>
                  <p>CATINDATUL (<hi rend="italic">văitându-se cu mâna la falcă</hi>) : A! a! a! Mi-a scos alta! Măsea nevinovată, domnule!...</p>
                  <p>Cortina</p>
               </div>
            </div>
            <div type="div2" rend="P19">
               <head>Actul II</head>
               <p>(<hi rend="italic">0 sală de o parte a unui bufet într-un bal mascat de mahala. Două uși în fund; cea din dreapta dând în bal, cea din stânga într-un coridor de lângă bal. La stânga, în planul din fund, o ușe a cabinetului de toaletă; la dreapta, planul întâi, o ușe dând în sala principală a bufetului. În scenă, mese pentru mâncare, una în fund între cele două uși, două în față, una la dreapta, alta la stânga. La ridicarea cortinii, se aud măsurile din urmă ale unui valț, și se vede prin ușa din dreapta, în fund, mișcarea balului</hi>)</p>
               <div type="div3" rend="P21">
                  <head>Scena I</head>
                  <p rend="justify">CATINDATUL, în costum și cu masca scoasă șezând la masa din stânga și bând rom cu un păhăruț, apoi CHELNERUL</p>
                  <p>CATINDATUL (<hi rend="italic">bătând în masă</hi>) : Chelner!...</p>
                  <p>CHELNERUL (<hi rend="italic">d-afară</hi>) : Vine!...</p>
                  <p>CATINDATUL: Am început să mă încălzesc... ori magnetismul... ori electricitatea lui Matei... nu știu ce e... dar lucrează. Am început să mă-ncălzesc. (<hi rend="italic">bate în masă</hi>)</p>
                  <p>CHELNERUL (<hi rend="italic">din dreapta</hi>) : Vine, vine!</p>
                  <p>CATINDATUL: Unul de la noi de la percepție m-a învățat! „Vrei să-ți treacă? mănâncă, bea, fă petreceri și magnetizează-te, dar magnetizează-te strașnic cu jamaică..." și... mă magnetizez. (<hi rend="italic">bate în masă tare</hi>) Pfu! Cald!</p>
                  <p>CHELNERUL (<hi rend="italic">d-afară</hi>) : Vine, vine, vine!</p>
                  <p>CATINDATUL: Nenea Iancu, săracul, daca ar ști cum mă magnetizez... și unde? (<hi rend="italic">scoate de sub costum din sân o scrisoare și o citește cu chef</hi>) „Am aflat că umbli prin cafenele și pe la baluri; dacă mai aflu astfel de chestii, nu-ți mai trimet nici un gologan, viu să-ți lungesc urechile; te iau înapoi la prăvălie, și te pui la ipitropie, măgarule..." Mie adică îmi scrie nenea Iancu. (<hi rend="italic">bate tare în masă</hi>)</p>
                  <p>CHELNERUL (<hi rend="italic">intrând din dreapta</hi>) : Vine!...</p>
                  <p>CATINDATUL: Socoteala și-ncă un rom... ăsta e al patrulea...</p>
                  <p>CHELNERUL: Ba al cincilea...</p>
                  <p>CATINDATUL: Ba al patrulea...</p>
                  <p>CHELNERUL: Al patrulea l-ați băut... și cu unu, care îl comandați acuma, cinci...</p>
                  <p>CATINDATUL: Așa, cu ăl d-acuma?... da. (<hi rend="italic">Chelnerul iese în dreapta</hi>) Pfu! cald mi-e... lucrează magnetismul... I-am dat de leac!... Vezi ce e când nu știe cineva?... Era aproape de mintea omului; durerea devine din măsea, măseaua devine din răceală, răceala devine din frig; — din cald devine că nu mai e frig; daca nu mai e frig, va să zică că răceala se duce și vine căldura; a venit căldura, a trecut durerea... (<hi rend="italic">Chelnerul vine</hi>) Par egzamplu... (<hi rend="italic">pune mâna pe falcă</hi>) lucrează magnetismul... arde... foc... Pfu! cald mi-e! (<hi rend="italic">Chelnerul a pus pe masă romul</hi>) Un rom și țal!</p>
                  <p>CHELNERUL: Cinci romuri: unu și cinzeci.</p>
                  <p>CATINDATUL (<hi rend="italic">dând romul pe gât</hi>) : Șase...</p>
                  <p>CHELNERUL: Nu, cinci...</p>
                  <p>CATINDATUL: Ba șase... Cinci cu ăsta care l-am băut, și cu unul, care o să mi-l aduci acuma, șase. (<hi rend="italic">plătește</hi>) Lucrează strașnic magnetismul... Și am să tachinez astă-seară!... da, am să tachinez!... pe toate am să le tachinez! (<hi rend="italic">merge cam șovăind la o oglindă în stânga să-și dreagă miza</hi>)Strașnic de cald!</p>
               </div>
               <div type="div3" rend="P21">
                  <head>Scena II</head>
                  <p rend="justify">CATINDATUL, DIDINA, apoi CHELNERUL</p>
                  <p>DIDINA (<hi rend="italic">intră prin fund de la stânga, coboară la masa din dreapta și șade; e în costum de polonez: caiacă cu brandeburguri, măntăluță cu blană, pantaloni în cizme cu carâmb; în cap căciulă poloneză cu un pompon mare, bătând în masă</hi>) :Băiete! (<hi rend="italic">își scoate masca și se șterge cu batista</hi>)</p>
                  <p>CHELNERUL (<hi rend="italic">intrând cu romul</hi>): Vine!</p>
                  <p>CATINDATUL (<hi rend="italic">întorcându-se și punându-și masca</hi>): O mască... Am s-o tachinez... (<hi rend="italic">Chelnerul, după ce a lăsat romul pe masă la stânga, trece la dreapta lângă Didina</hi>)</p>
                  <p>DIDINA: O bere.</p>
                  <p>CHELNERUL: Vine!</p>
                  <p>DIDINA (<hi rend="italic">care a observat pe Catindatul, se întoarce cam cu spatele ca să nu-i vază fața. Catindatul bea rom, suflă mereu de căldură și se uită când pe o parte, când pe alta la Didina</hi>) : N-a venit Nae încă... (<hi rend="italic">scoate o scrisorică și o citește</hi>) „Prea iubita mea angelă, s-a întâmplat un caz de o comedie mare în chestia noastră prin respectivul tău Pampon și o individă!... Trebuie să ne vedem deseară ca să-ți spui cum curge în defavor toată intriga asupra romanțului nostru, să juri că devine ca la teatru, pentru care nu cumva să lipsești deseară de la bal cum ne-a fost vorba. Trimete-l pe Pampon să joace conțina și vino negreșit... Al tău adorant până la moarte... Nae"... Douăsprece aproape, și nu mai vine. (<hi rend="italic">Chelnerul aduce berea, o pune pe masă la Didina și iese</hi>)</p>
                  <p>CATINDATUL: Pfuu! (<hi rend="italic">Didinii</hi>) Bonsoar, mască... (<hi rend="italic">aparte</hi>) Am s-o tachinez... (<hi rend="italic">tare</hi>) Ce mai faci?</p>
                  <p>DIDINA (<hi rend="italic">care îndată ce i-a vorbit Catindatul și-a pus masca</hi>): Bine, mersi! Uite beau o bere... Da' d-ta ce faci?</p>
                  <p>CATINDATUL: Și eu bine, mersi; mă magnetizez cu jamaică.</p>
                  <p>DIDINA: Îmi pare bine.</p>
                  <p>CATINDATUL: Și mie nu mai puțin, parol! (<hi rend="italic">aparte cu chef</hi>) Al dracului știu să le tachinez.</p>
                  <p>DIDINA (<hi rend="italic">bătând în masă și sculându-se</hi>): Să-l mai caut în bal...</p>
                  <p>CATINDATUL (<hi rend="italic">bându-și picătura din fund a paharului</hi>): Ce, te duci, mască?</p>
                  <p>DIDINA: Da, mască, mă duc. (<hi rend="italic">Chelnerul vine din dreapta</hi>) O bere, o plătesc. (<hi rend="italic">aruncă banii pe masă</hi>)</p>
                  <p>CATINDATUL (<hi rend="italic">cătră Chelner</hi>): Și mie o jamaică... (<hi rend="italic">cătră Didina</hi>) Nu mai stai nițel ? să mai beau un magnet și pe urmă te joc.</p>
                  <p>DIDINA: Nu, mersi.</p>
                  <p>CATINDATUL: Să te joc o... conțină oarbă. (<hi rend="italic">râde</hi>)</p>
                  <p>DIDINA (<hi rend="italic">aparte</hi>): Conțina oarbă? să mă fi cunoscând? (<hi rend="italic">pleacă să iasă</hi>)</p>
                  <p>CATINDATUL: Pe două consumății și-o guriță mazu. (<hi rend="italic">râde</hi>) Strașnic tachinez... (<hi rend="italic">o urmărește până la ușe</hi>)</p>
                  <p>DIDINA (<hi rend="italic">aparte</hi>): Mazu ? m-a cunoscut. (<hi rend="italic">iese repede, în fund, la dreapta; ieșind, pomponul de la căciulă-i cade în scenă; chelnerul aduce încă un rom și-l pune pe masă la stânga, așteptând</hi>)</p>
                  <p>CATINDATUL (<hi rend="italic">întorcându-se de la ușe și coborând</hi>) : Strașnic am tachinat-o... (<hi rend="italic">gustă din rom și-l plătește.</hi>) Și mi-e cald... mi-e cald... mi-e foc de cald! (<hi rend="italic">întorcându-se și zărind pomponul jos.</hi>) Iacă! i-a căzut polinezului istoria de la căciulă... (<hi rend="italic">ia pomponul și și-l pune-n piept.</hi>) Haha! Acu să vezi cum o tachinez. (<hi rend="italic">trage repede paharul de rom și iese iute după Didina.</hi>) Acu să vezi cum am s-o tachinez. (<hi rend="italic">se aude în bal polca.</hi>)</p>
               </div>
               <div type="div3" rend="P21">
                  <head>Scena III</head>
                  <p rend="justify">CRĂCĂNEL singur, în costum de bal, intrând din bufet, apoi CHELNERUL</p>
                  <p>CRĂCĂNEL (<hi rend="italic">coborând și scoțându-și masca</hi>): Îl cheamă Iancu Pampon; i mai zice și „Conțina cu 5 Fanți"; a fost tist de vardiști de noapte la Ploiești: acuma face pe jucătorul de cărți; e neînsurat, dar precontează pe una Didina Mazu, exmarșandă. I-am luat urma acasă, de acasă la cafenea, de la cafenea iar acasă, și de acasă aici. Trebuie să fie aici... Am mințit pe Mița că mă duc la Ploiești, și am venit... Mi-am pus costum ca să nu mă cunoască cineva și să afle Mița... cum e ea geloasă!... (<hi rend="italic">bate-n masă; Chelnerul intră.</hi>) Am zis o bere...</p>
                  <p>CHELNERUL: Vine!</p>
                  <p>CRĂCĂNEL: A! Asta nu poate rămâne jos... Eu, când îmi trage cineva palme... eu turbez!... cu dinții îl apuc, nu-l las nici mort până nu-mi spune pentru ce? pentru ce mi le-a tras ? să știu și eu: pentru ce?... Trebuie să-mi spuie mișelul numaidecât!... (<hi rend="italic">Chelnerul aduce berea, Crăcănel o bea și o plătește. Chelnerul ia paharul de bere și paharul de rom rămas pe masa din stânga și iese.</hi>) Dacă o fi deschis, mă duc drept la el... Dar dacă o fi mascat?... (<hi rend="italic">se gândește</hi>) A! am găsit... Mă dau binișor pe lângă toți bărbații și le zic la ureche: „Eu sunt Bibicul, nene Iancule, nu mai poftești ?..." Să poftească în bal să-mi tragă... nu! să poftească, mizerabilul! (<hi rend="italic">își face o țigară ș-o aprinde. Didina urmărită de Catindatul intră.</hi>) Cineva! (<hi rend="italic">își pune masca.</hi>)</p>
               </div>
               <div type="div3" rend="P21">
                  <head>Scena IV</head>
                  <p rend="justify">CRĂCĂNEL, DIDINA, CATINDATUL</p>
                  <p>DIDINA (<hi rend="italic">intrând</hi>): S-a hotărât! nu pot să scap de dobitocul ăsta... mă cunoaște.</p>
                  <p>CATINDATUL (<hi rend="italic">urmărind-o pe pasul de polcă, șovăind puțin</hi>) : Mască, nu te las; trebuie să facem o polcă.</p>
                  <p>DIDINA (<hi rend="italic">plictisită</hi>) : Mersi, mască, nu joc; fii băiat cumsecade și nu te mai ține după mine...</p>
                  <p>CATINDATUL (<hi rend="italic">aparte</hi>): Strașnic le tachinez!...</p>
                  <p>DIDINA: Ți-am spus o dată că aștept pe cineva?</p>
                  <p>CATINDATUL: Ce adică, eu nu sunt cineva?</p>
                  <p>DIDINA (<hi rend="italic">foarte plictisită</hi>) : Ba da, decât aștept pe cineva să mă ducă acasă...</p>
                  <p>CATINDATUL: Da' ce, eu nu te poci duce acasă?</p>
                  <p>CRĂCĂNEL (<hi rend="italic">aparte</hi>) : Ăsta să fie ? că prea e obraznic... (<hi rend="italic">observă scena.</hi>)</p>
                  <p>DIDINA (<hi rend="italic">împingând pe Catindatul, care vrea s-o ia de zor la polcă</hi>): Vai de mine! mi-am găsit beleaua cu d-ta, îmi scoți sufletul! (<hi rend="italic">aparte</hi>) Ce să fac ? Cum să scap ? A! (<hi rend="italic">tare</hi>) Mască, am să te rog ceva: așteaptă-mă un minut aici... Mă-ntorc îndată...</p>
                  <p>CATINDATUL: Da' te-ntorci?</p>
                  <p>DIDINA: Mai e vorbă...</p>
                  <p>CATINDATUL: Să te-ntorci, să nu pleci până nu ne vedem, că ai pierdut ceva.</p>
                  <p>DIDINA (<hi rend="italic">plecând</hi>) : Eu?</p>
                  <p>CATINDATUL: Da... (<hi rend="italic">aparte</hi>) Acu am s-o tachinez...</p>
                  <p>DIDINA: Aș! Mofturi!</p>
                  <p>CATINDATUL: Zău!... cum ai venit, 'ai? N-ai venit cu Pampon? Vrei să te duci fără Pampon?!</p>
                  <p>CRĂCĂNEL (<hi rend="italic">sărind</hi>) : Pampon ?!</p>
                  <p>DIDINA: Pampon?! Hotărât, mă cunoaște, trebuie să-mi schimb costumul, să-mi piarză urma... (<hi rend="italic">iese repede. Catindatul se repede să iasă după ea; Crăcănel îl urmărește, îl apucă în ușe și-l trage cu putere înapoi</hi>)</p>
                  <p>CRĂCĂNEL (<hi rend="italic">cu tonul sfidător și melodramatic</hi>): Eu sunt Bi-bi-cul, ne-ne Ian-cu-le!</p>
                  <p>CATINDATUL: Eu nenea Iancu? fugi d-acolo!</p>
                  <p>CRĂCĂNEL (<hi rend="italic">crescendo</hi>): Eu sunt Bibicul, nene Iancule; nu mai poftești? poftim de! ba nu, nu! ia poftim...</p>
                  <p>CATINDATUL: Ce să poftesc, domnule? știi că ești curios d-ta!...</p>
                  <p>CRĂCĂNEL (<hi rend="italic">crescendo</hi>): Eu sunt Bibicul, nene Iancule!</p>
                  <p>CATINDATUL: Bine, d-ta poți să fii Bibicul, dar vezi că asta-i asta, că eu nu sunt nenea Iancu... Nenea Iancu e frate-meu...</p>
                  <p>CRĂCĂNEL: Atunci, nen-tu Iancu al d-tale, este o canalie!</p>
                  <p>CATINDATUL: Da' pentru ce, d-le ?...</p>
                  <p>CRĂCĂNEL: Asta mă privește pe mine...</p>
                  <p>CATINDATUL: Ba privește familia, să mă ierți...</p>
                  <p>CRĂCĂNEL: Și-l aștept aici, pentru ca să-l iau de piept și să am o tălmăcire cu d-lui... Să vedem: pentru ce? da, pentru ce?</p>
                  <p>CATINDATUL: Aș! îl aștepți degeaba: nenea Iancu e la Ploiești...</p>
                  <p>CRĂCĂNEL: Mofturi! e la București...</p>
                  <p>CATINDATUL (<hi rend="italic">sărind</hi>) : Nenea Iancu la București?</p>
                  <p>CRĂCĂNEL: Da, și are să vie aici! îl aștept!</p>
                  <p>CATINDATUL (<hi rend="italic">aparte</hi>) : Nenea Iancu! să vie aici! M-am topit... Sunt nenorocit!</p>
                  <p>CRĂCĂNEL: Și o să fii față și d-ta la tălmăcire; am să te pui față ca să vezi și d-ta pentru ce nen-tu Iancu al d-tale este o canalie.</p>
                  <p>CATINDATUL (<hi rend="italic">aparte</hi>) : Nenea Iancu! vine nenea Iancu, și ăsta cum mă cunoaște, o să mă spuie, o să mă puie față!... Trebuie să-mi piarză urma: trebuie să-mi schimb costumul... (<hi rend="italic">iese fuga în fund la stânga</hi>)</p>
                  <p>CRĂCĂNEL: Fuge să-i dea de știre lui nen-su Iancu! Trebuie să-l țiu de scurt. (<hi rend="italic">iese fuga după Catindatul. Se aude în bal semnalul cadrilului</hi>)</p>
               </div>
               <div type="div3" rend="P21">
                  <head>Scena V</head>
                  <p rend="justify">MIȚA singură, în domino albastru cu flori, apoi CHELNERUL</p>
                  <p>MIȚA (<hi rend="italic">intrând, își scoate masca</hi>): Nu e... N-a venit încă? Îl cunosc... are numai două costume: un cazac și un turc... N-a venit. Trebuie să se fi dus să-și ia pe individa! Trebuie să vie împreună! A! să vie! Dumnezeule! Jur pe tot ce mi-a rămas mai scump, jur pe Statua Libertății de la Ploiești, că are să fie o istorie!... (<hi rend="italic">bate-n masă</hi>) A! gelozie! Am să-i omor!</p>
                  <p>CHELNERUL (<hi rend="italic">intrând din dreapta</hi>) : Vine!</p>
                  <p>MIȚA: Un vermult.</p>
                  <p>CHELNERUL: Vine. (<hi rend="italic">iese</hi>)</p>
                  <p>MIȚA: Voi să beau, voi să beau (<hi rend="italic">cadențând</hi>), căci nu e-n lume altă durere, decât durerea ce simțesc eu... (<hi rend="italic">Chelnerul aduce paharul. Se aude cadrilul. Mița bea paharul pe nerăsuflate și plătește. Chelnerul ia paharul și pleacă</hi>) Așa! să vie acuma.(<hi rend="italic">își pune masca.</hi>)</p>
               </div>
               <div type="div3" rend="P21">
                  <head>Scena VI</head>
                  <p rend="justify">MIȚA, IORDACHE în costum de turc, apoi CRĂCĂNEL</p>
                  <p>IORDACHE (<hi rend="italic">vine suflând la masa din stânga</hi>): Uf! Am asudat... Trebuie să mă dau la o gargariseală. (<hi rend="italic">bate-n masă</hi>)</p>
                  <p>MIȚA (<hi rend="italic">se-ntoarce, îl vede și dă un țipăt</hi>) : Turcul! Nae! (<hi rend="italic">se repede la el</hi>) Nae! Eu sunt, Mița. (<hi rend="italic">își scoate masca</hi>)</p>
                  <p>IORDACHE: Mița! Coana Mița! Sunt eu, Iordache. (<hi rend="italic">își scoate masca.</hi>)</p>
                  <p>MIȚA: Nae a venit?</p>
                  <p>IORDACHE: Nu... n-a venit...</p>
                  <p>MIȚA: Minți! a venit! A! v-am dat de urmă. L-am căutat acasă și nu l-am găsit; vardistul mi-a spus că a plecat în costum de bal în birje. A venit... E aici... E cu ea... Spune; nu minți!</p>
                  <p>IORDACHE: Ei, da, da! a venit, dar a venit și Crăcănel... (<hi rend="italic">își pune masca.</hi>)</p>
                  <p>MIȚA: Crăcănel! aicea Crăcănel?... (<hi rend="italic">punându-și masca</hi>) Nu-i adevărat! Mangafaua e la Ploiești.</p>
                  <p>IORDACHE: Ba-i prea adevărat! (<hi rend="italic">Crăcănel intră.</hi>)</p>
                  <p>CRĂCĂNEL (<hi rend="italic">intră prin fund și vine țintă la Iordache</hi>) : Eu sunt Bibicul, nene Iancule, eu sunt Bibicul; nu mă cunoști?... Poftim de! ia mai poftim de!</p>
                  <p>MIȚA (<hi rend="italic">aparte</hi>) : E Crăcănel! îmi cunoaște dominul, trebuie să mi-l schimb numaidecât. (<hi rend="italic">iese repede în fund la stânga.</hi>)</p>
                  <p>CRĂCĂNEL: Nu răspunzi? nu poftești, nene Iancule?</p>
                  <p>IORDACHE: Eu nu sunt nenea Iancu, eu sunt nenea Iordache... Pe nenea Iancu caută-l în bal...</p>
                  <p>CRĂCĂNEL: În bal? (<hi rend="italic">iese repede-n fund, dreapta</hi>)</p>
                  <p>IORDACHE: Un nenea Iancu trebuie să găsești în tot balul. (<hi rend="italic">își scoate masca</hi>)</p>
               </div>
               <div type="div3" rend="P21">
                  <head>Scena VII</head>
                  <p rend="justify">IORDACHE, NAE în costum de cazac, apoi CATINDATUL</p>
                  <p>NAE (<hi rend="italic">din fund, dreapta</hi>) : Iordache... (<hi rend="italic">își scoate masca.</hi>)</p>
                  <p>IORDACHE: Aha! bine că vii! Știi cine e în bal? ia ghici...</p>
                  <p>NAE: Cine?</p>
                  <p>IORDACHE: Mița...</p>
                  <p>NAE: Mița!</p>
                  <p>IORDACHE: Și Crăcanel... ferește-te! Mița te caută...</p>
                  <p>NAE: Cum să scap de republicana asta?... Nu găsesc pe Didina să plec...</p>
                  <p>CATINDATUL (<hi rend="italic">din fund</hi>) : Peste putință să găsesc alt costum: Bibicul ăla o să mă dea de gol lui nenea Iancu... (<hi rend="italic">își scoate masca.</hi>)</p>
                  <p>NAE (<hi rend="italic">își pune masca repede, lui Iordache</hi>) : Pune-ți masca! (<hi rend="italic">Iordache își pune masca</hi>)</p>
                  <p>CATINDATUL: Uf! și m-am magnetizat!... Lucrează magnetismul... Nu mai poci de cald!</p>
                  <p>NAE (<hi rend="italic">încet lui Iordache</hi>) : îl cunoști ?</p>
                  <p>IORDACHE (<hi rend="italic">asemenea</hi>) : Tânărul cu măseaua...</p>
                  <p>CATINDATUL (<hi rend="italic">văzându-i</hi>) : A! bună idee. (<hi rend="italic">vine la ei vesel</hi>) Mască, mă cunoașteți ?</p>
                  <p>NAE: Nu...</p>
                  <p>CATINDATUL: Îmi pare rău, v-aș fi rugat ceva... </p>
                  <p>NAE: Ce?</p>
                  <p>IORDACHE (<hi rend="italic">încet lui Nae</hi>) : Să-i scoți iar măseaua...</p>
                  <p>NAE (<hi rend="italic">Catindatului, tare</hi>) : Cu plăcere, neică, dar n-am ostromentele...</p>
                  <p>CATINDATUL: Ce ostromente ?</p>
                  <p>IORDACHE: Pentru măsea...</p>
                  <p>CATINDATUL (<hi rend="italic">aparte</hi>): Și ăștia sunt bărbieri... (<hi rend="italic">tare</hi>) Aș! măseaua nu o mai scoț; i-am dat de leac: călduri cu magnetism de jamaică...</p>
                  <p>NAE: Ala-i bun...</p>
                  <p>CATINDATUL: Uite ce vream eu să vă rog; eu am un frate mai mare în bal, și mă cunoaște, și n-aș vrea să mă cunoască... Ce e de făcut?</p>
                  <p>NAE: Știu eu ? și eu aș vrea să nu mă cunoască cineva în bal: da' dacă te cunoaște o dată...</p>
                  <p>IORDACHE: Nu-i alta nimic de făcut decât să plecăm din bal...</p>
                  <p>CATINDATUL: Nu! nu voi să plec, voi să mai tachinez, voi să mă magnetizez bine! Am eu o idee...</p>
                  <p>NAE: Ce idee?</p>
                  <p>CATINDATUL: Costumurile d-voastră sunt de la grandirop, ori particulere?...</p>
                  <p>IORDACHE: Particulere.</p>
                  <p>CATINDATUL: Și al meu tot particuler. Haide să le schimbăm, și apoi să mai poftească Bibicul să mă puie față cu nenea Iancu...</p>
                  <p>NAE: Faină idee! Bravos! Haide!</p>
                  <p>IORDACHE: Haide!</p>
                  <p>CATINDATUL: Haide la grandirop! (<hi rend="italic">ies toți trei în fund la stânga</hi>) la cabinet de toaletă! (<hi rend="italic">se aude mazurca în bal; Catindatul iese pe pasul de mazurcă</hi>)</p>
               </div>
               <div type="div3" rend="P21">
                  <head>Scena VIII</head>
                  <p rend="justify">PAMPON în costum, intrând din bal</p>
                  <p>PAMPON: Este adevărat că sunt tradus: Didina mă înșeală cu Bibicul, cu amantul femeii ăleia. Astă-seară, la cafenea, femeia aia mi-a lăsat un bilet; i-am cunoscut slova, e slova din biletul către Bibicul. Îmi scrie să viu aici, unde amantul ei are întâlnire cu Didina. Nu se poate, zic eu; Didina s-a dus la mătușică-sa. Merg degrabă acasă, Didina nu e; la mătușică-sa, Didina nu e. Mă-ntorc acasă, chem slujnica, îi trag două perechi ca la poliție și pe urmă o supun la intrigatoriu. Spune că conița a plecat în costum polinez... Aici în bal este! cu el!... cu Bibicul. A! Bibicule! ai scos o femeie din minți — femeie! ochi alunecoși, inimă zburdalnică!... astă dată n-ai să scapi... O să-ți rup șalele... (<hi rend="italic">bate în masă.</hi>) 0 mastică! (<hi rend="italic">își pune masca.</hi>)</p>
                  <p>CHELNERUL( : <hi rend="italic">d-afară</hi>) Vine!</p>
               </div>
               <div type="div3" rend="P21">
                  <head>Scena IX</head>
                  <p rend="justify">PAMPON, CRĂCĂNEL</p>
                  <p>CRĂCĂNEL (<hi rend="italic">din fund, dreapta</hi>): Nu pot să dau de nenea Iancu, și l-am pierdut și pe frate-său... (<hi rend="italic">văzând pe Pampon</hi>) Pe ăsta nu l-am cercetat... Acuma îl văz întâi. (<hi rend="italic">Pampon bate iar în masă; Crăcănel coborând doi pași, tare și cu ton de sfidare melodramatică</hi>) Eu sunt Bi-bi-cul...</p>
                  <p>PAMPON (<hi rend="italic">sărind</hi>): Bibicul!</p>
                  <p>CRĂCĂNEL: Da, Bibicul, nene Iancule! (<hi rend="italic">își scoate masca</hi>) nu mai poftești ?</p>
                  <p>PAMPON (<hi rend="italic">își scoate masca, fioros, gata să se repează</hi>): A! care va să zică mă căutai, Bibicule?</p>
                  <p>CRĂCĂNEL (<hi rend="italic">potrivindu-se să-și ia vânt de scăpare</hi>) : Da, nene Iancule...</p>
                  <p>PAMPON (<hi rend="italic">același joc crescendo</hi>): Și eu te căutam, Bibicule! (<hi rend="italic">se repede.</hi>)</p>
                  <p>CRĂCĂNEL (<hi rend="italic">dându-se pe după o masă</hi>): Să nu dai! să nu dai! că fac scandal... Chem poliția... stai să ne deslușim!</p>
                  <p>PAMPON: Mișelule, să ne deslușim, 'ai? După ce mă ataci la sacrul meu amor; amăgești o ființă nevinovată... o femeie... femeie! ochi alunecoși, inimă zburdalnică!...</p>
                  <p>CRĂCĂNEL (<hi rend="italic">urmându-și jocul</hi>) : Eu? amăgesc o femeie?... Eu nu am amăgit nici o femeie; ele m-a amăgit pe mine... și multe; nu știu nimic la sufletul meu.</p>
                  <p>PAMPON: Minți!</p>
                  <p>CRĂCĂNEL: Nu minț... Nu da! nu da! că fac scandal. Să ne deslușim: e încurcătură la mijloc... Spune care femeie...</p>
                  <p>PAMPON: O știi bine, Didina...</p>
                  <p>CRĂCĂNEL: Nu cunosc nici o Didină. Pe amanta mea o cheamă Mița...</p>
                  <p>PAMPON: Da, pe amanta ta o cheamă Mița; dar, ca un mișel ce ești, nu te-ai mulțumit cu o amantă... Ai atacat și pe amanta mea Didina... Ai nenorocit-o!</p>
                  <p>CRĂCĂNEL: Nu-i adevărat!</p>
                  <p>PAMPON: Am dovezi: ai uitat la Didina un bilet de abonament la frizerie.</p>
                  <p>CRĂCĂNEL: Nu-i adevărat! eu nu mă raz cu abonament, eu mă raza la carte.</p>
                  <p>PAMPON: Și un bilet de la amanta ta...</p>
                  <p>CRĂCĂNEL: De la amanta mea? Îți spui eu că e încurcătură.</p>
                  <p>PAMPON: Nu e nici o încurcătură, mișelule! Amanta ta, Mița, îți scrisese de miercuri că te așteaptă, că Mangafaua pleacă la Ploiești.</p>
                  <p>CRĂCĂNEL: Miercuri?... Ploiești?... Mangafaua?...</p>
                  <p>PAMPON: Da, și tu, Bibicule, în loc să te duci la ea, o părăsești și te dai pe furiș la amanta mea, la Didina. (<hi rend="italic">se repede</hi>) O să-ți rup oasele... Oasele am să ți le rup!</p>
                  <p>CRĂCĂNEL (<hi rend="italic">apărându-se</hi>) : Stai! să nu dai, că fac scandal! Mi-e frică de o nenorocire!... (<hi rend="italic">își pune mâna la inimă să o astâmpere.</hi>)</p>
                  <p>PAMPON: Da! să-ți fie frică de o nenorocire; pentru că precum ai vrut tu să nenorocești pe Didina... o femeie! ochi alunecoși, inimă zburdalnică!... asemenea să știi că o să te nenorocesc eu pe tine. (<hi rend="italic">se repede.</hi>)</p>
                  <p>CRĂCĂNEL (<hi rend="italic">același joc</hi>): Stăi! stăi, omule, pentru Dumnezeu!... Mița? miercuri? Ploiești? Mangafaua?... Dumnezeule! am o bănuială... Arată-mi biletul... Eu am fost miercuri la Ploiești...</p>
                  <p>PAMPON: La Ploiești?</p>
                  <p>CRĂCĂNEL: Da, la Ploiești... Să fie cu putință?... Mița? a opta?... Arată biletul!</p>
                  <p>PAMPON: Iacătă-l biletul! (<hi rend="italic">Crăcănel se apropie să vază biletul; Pampon îl apucă cu mâna stângă, și cu dreapta i-arată hârtia</hi>) A! vrei să mă-nșeli ? (<hi rend="italic">îl zguduie.</hi>)</p>
                  <p>CRĂCĂNEL (<hi rend="italic">sfârșindu-se de la inimă, se moaie din balamale, și cade pe un scaun</hi>): Mița! m-a tradus! apă! apă!... Mangafaua... eu... eu sunt!</p>
                  <p>PAMPON: Mangafaua?</p>
                  <p>CRĂCĂNEL: Da, Mangafaua!... eu... A opta oară tradus! (<hi rend="italic">ridicând mâinile la cer.</hi>) Este cu putință, domnule?</p>
                  <p>PAMPON: A opta oară? (<hi rend="italic">șade lângă el.</hi>)</p>
                  <p>CRĂCĂNEL (<hi rend="italic">dezolat</hi>): Nu ți le mai spui p-alelalte, că sunt halimale, domnule, numai una să ți-o spui, al șaptelea caz de traducere... în vremea războiului...</p>
                  <p>PAMPON: Cu un muscal?</p>
                  <p>CRĂCĂNEL (<hi rend="italic">plin de obidă</hi>): Nu m-ar fi costisit atâta să fi fost cu un muscal, fiindcă eu eram de la început pentru convenție... știi, muscalii luptau pentru cauza sfântă a eliberării popoarelor creștine de sub jugul semilunii barbare... Dar cu un neamț, domnule!...</p>
                  <p>PAMPON: Cu un neamț?</p>
                  <p>CRĂCĂNEL: Fă-ți idee, domnule, ce traducere!</p>
                  <p>PAMPON: Ei și?</p>
                  <p>CRĂCĂNEL (<hi rend="italic">plângând</hi>): Am plâns, cum plâng și acuma, căci eu țiu mult la amor; am plâns și am iertat-o... pe urmă am prins-o iar, și iar am plâns și iar am iertat-o; nu de multe ori, dar cam des... așa cam de vreo cinci, șase ori... Ce-mi ziceam eu ? Vorba d-tale: femeie! ochi alunecoși...</p>
                  <p>PAMPON: Inimă zburdalnică!...</p>
                  <p>CRĂCĂNEL: Până când, într-o seară, mă duc, domnule, ca de obicei acasă; intru în sală, deșchiz ușa iatacului... întunerec... „Te-ai culcat?" nu răspunde nimini. Inima-ncepe să bată rău; aprinz lumânarea, și ce găsesc pe masă, domnule?</p>
                  <p>PAMPON: Ce?</p>
                  <p>CRĂCĂNEL: Un răvășel: „Mache, m-am plictisit să mai trăiesc cu o rublă ștearsă ca dumneatale. Nu mă căuta; am trecut cu neamțul meu în Bulgaria..."</p>
                  <p>PAMPON: În Bulgaria? Ce căuta neamțul în Bulgaria?</p>
                  <p>CRĂCĂNEL (<hi rend="italic">dezolat</hi>): Nu știu! Ei! ce te faci, Mache?... de desperare, ce am zis eu? daca n-am avut parte de ce mi-a fost drag pe lume, încai să mă fac martir al independenții... și m-am înrolat de bunăvoie...</p>
                  <p>PAMPON: Volintir?...</p>
                  <p>CRĂCĂNEL: În garda națională... Știi, pentru ca să-mi mai uit focul... (<hi rend="italic">plânge.</hi>) Și închipuiește-ți d-ta acum și Mița! (<hi rend="italic">plânge</hi>) și garda națională s-a desființat!...</p>
                  <p>PAMPON: Care va să zică este un Bibicul...</p>
                  <p>CRĂCĂNEL: Se-nțelege; n-ai văzut biletul?</p>
                  <p>PAMPON: Care va să zică este un Bibicul, care devine în chestie de traducere și pentru mine și pentru d-ta...</p>
                  <p>CRĂCĂNEL: Firește...</p>
                  <p>PAMPON (<hi rend="italic">cu tărie</hi>): Nu mai plânge, nu șade frumos, un volintir ca d-ta...</p>
                  <p>CRĂCĂNEL: Dacă nu pot să mă stăpânesc! mi-e naturelul simțitor...</p>
                  <p>PAMPON: Trebuie să-l găsim! Nu plânge, nu-i frumos! un volintir! Trebuie să-l regulăm pe Bibicul... Auzi d-ta? două!</p>
                  <p>CRĂCĂNEL: Cum să-l găsim?</p>
                  <p>PAMPON: ÎI găsesc eu, n-ai grije; eu știu politica poliției. Nu plânge: ești volintir! Bibicul nostru e aici în bal... Didina mea este aici în bal...</p>
                  <p>CRĂCĂNEL: Poate și Mița mea...</p>
                  <p>PAMPON: Da...</p>
                  <p>CRĂCĂNEL: Da?</p>
                  <p>PAMPON (<hi rend="italic">repede</hi>): Adică nu! În sfârșit, ce-ți pasă! vino cu mine... Nici o vorbă să nu zici. Lasă-mă pe mine, să vezi cum îl înhaț eu. 'Aide... nu plânge: ești volintir! pune-ți masca, și 'aide! (<hi rend="italic">își pune masca</hi>)</p>
                  <p>CRĂCĂNEL: Mița? Mița?... (<hi rend="italic">hotărât</hi>) Nu!... o mai iert acum, dar daca s-o mai întâmpla încă o dată... hotărât mă însor! (<hi rend="italic">își pune masca</hi>)</p>
                  <p>PAMPON: Haide... nu, nu plânge, ești volintir!... și nici un cuvânt! A! Bibicule! (<hi rend="italic">ies amândoi în bal</hi>)</p>
               </div>
               <div type="div3" rend="P21">
                  <head>Scena X</head>
                  <p rend="justify">MIȚA în costumul polonez al Didinii, apoi IORDACHE în costumul de cazac al lui Nae</p>
                  <p>MIȚA (<hi rend="italic">scoțându-și masca; vine din bufet</hi>): Ce dracul caută Crăcănel aici ? Mă minte că se duce la Ploiești... și vine la bal... Nu cumva Mangafaua sare garduri?... Ori a simțit ceva?... Mi-am schimbat costumul la grandirop... Nici el, nici Iordache nu mă mai poate cunoaște... Dar Nae... Năică unde-i ?... Unde e pârlitul de Pampon? (<hi rend="italic">Iordache intră</hi>) Nae! Să vedem. (<hi rend="italic">își pune masca și urcă în fund spre stânga</hi>)</p>
                  <p>IORDACHE (<hi rend="italic">venind din fund, dreapta și uitându-se în bal</hi>) : A dracului istorie o să iasă... Crăcănel aici, Pampon aici, Mița aici... Numai de-ar fi plecat Nae și Didina...</p>
                  <p>MIȚA (<hi rend="italic">coborând</hi>): Nae! (<hi rend="italic">își scoate masca.</hi>)</p>
                  <p>IORDACHE: 'Ai! (<hi rend="italic">se întoarce.</hi>) Fugi că mor! Mița? (<hi rend="italic">vrea să plece.</hi>)</p>
                  <p>MIȚA (<hi rend="italic">tăindu-i drumul</hi>): Unde pleci, mizerabile?</p>
                  <p>IORDACHE (<hi rend="italic">îi face semn că merge în bal să danțeze</hi>)</p>
                  <p>MIȚA: Nu vrei să mă cunoști, Năică, 'ai? Nu vrei să-mi vorbești? Fugi de mine, 'ai? (<hi rend="italic">îl apucă.</hi>)</p>
                  <p>IORDACHE (<hi rend="italic">se smucește și vrea să plece</hi>)</p>
                  <p>MIȚA (<hi rend="italic">sărindu-i înainte</hi>): Mișelule, daca mai faci un pas, daca nu vorbești, te nenorocesc. A! mizerabile! ai gândit că daca mi-ai luat sticluța cu vitrionul, nu o să mai găsesc alta! Ți-am făgăduit să-mi răzbun și...</p>
                  <p>IORDACHE: Ei apoi, daca o iei pe coarda vitrionului, nu-mi place. (<hi rend="italic">Mița face un pas înapoi, el își scoate masca</hi>) Nu sunt Nae; ce poftești ? Sunt Iordache, na!</p>
                  <p>MIȚA: A! care va să zică v-ați schimbat costumul, ca să mă jucați pe degete!... Și a crezut domnul Nae că scapă cu atâta de mine ?... Unde e Nae ?</p>
                  <p>IORDACHE: Trebuie să fi plecat de mult din bal; nu l-am mai văzut; și a plecat cu cheia; pe mine m-a lăsat pe dinafară. (<hi rend="italic">Pampon și Crăcănel se arată în fund și privesc scena</hi>)</p>
                  <p>MIȚA: A! mizerabilul! (<hi rend="italic">se plimbă agitată</hi>) Mizerabilul! (<hi rend="italic">vede pe cei din fund și-și pune iute masca; Iordache asemenea</hi>)</p>
               </div>
               <div type="div3" rend="P21">
                  <head>Scena XI</head>
                  <p rend="justify">ACEIAȘI — PAMPON și CRĂCĂNEL scoțându-si măștile</p>
                  <p>PAMPON (<hi rend="italic">lui Crăcănel </hi>): Costumul polinez! E Didina cu Bibicul!</p>
                  <p>CRĂCĂNEL: Cu Bibicul...</p>
                  <p>PAMPON: Pe el! (<hi rend="italic">Iordache vrea să plece; Pampon îl apucă de o parte, Crăcănel de alta, și-l readuc târâș în scenă</hi>)</p>
                  <p>CRĂCĂNEL: Unde te duci, Bibicule?</p>
                  <p>PAMPON: Stai să te judec eu, Bibicule...</p>
                  <p>IORDACHE (<hi rend="italic">zbătându-se între amândoi</hi>): Nu mă cheamă Bibicul, mă cheamă Iordache!...</p>
                  <p>MIȚA (<hi rend="italic">aparte</hi>): Pampon! (<hi rend="italic">trece repede lângă Pampon și-l trage cu putere deoparte; încet</hi>) Ești aici ? (<hi rend="italic">își arată figura la o parte și iar se maschează.</hi>)</p>
                  <p>PAMPON: Persoana în chestie? Mița?</p>
                  <p>IORDACHE (<hi rend="italic">luptând să scape de Crăcănel, își scoate masca</hi>) : Lasă-mă, domnule!</p>
                  <p>CRĂCĂNEL (<hi rend="italic">ținându-l din răsputeri</hi>): Stai aci! (<hi rend="italic">se luptă amândoi.</hi>)</p>
                  <p>MIȚA (<hi rend="italic">lui Pampon repede și șoptit</hi>): Nu e Bibicul, este Iordache; Bibicul, traducătorul, este îmbrăcat turc.</p>
                  <p>PAMPON (<hi rend="italic">sărind</hi>): Turc! Turcul care ne-a tachinat adineaori?</p>
                  <p>IORDACHE: Înțelege odată, domnule, că nu sunt Bibicul! Ce, ești turbat? vrei scandal?</p>
                  <p>CRĂCĂNEL (<hi rend="italic">crud</hi>): Da! vreau scandal...</p>
                  <p>PAMPON (<hi rend="italic">după ce a vorbit cu Mița încet, trecând repede lângă Crăcănel, pe care îl apucă și-l trage de mână în față; Crăcănel din smucitură scapă pe Iordache, care iese repede din bal dând cu tifla înapoi</hi>) : Lasă-l! nu-i ăsta! am greșit. Bibicul e turcul, turcul care ne-a tachinat adineaori...</p>
                  <p>CRĂCĂNEL: Turcul? 'Aide după el... Dar dama asta cine e?</p>
                  <p>PAMPON: O damă...</p>
                  <p>CRĂCĂNEL: O damă? bine... 'Ai după turc. (<hi rend="italic">pleacă întâi punându-și masca.</hi>)</p>
                  <p>MIȚA (<hi rend="italic">încet lui Pampon</hi>): Nu cumva să-i spui lui Crăcănel...</p>
                  <p>PAMPON (<hi rend="italic">asemenea</hi>): N-ai grije. 'Ai după turc! (<hi rend="italic">își pune masca</hi>)</p>
                  <p>CRĂCĂNEL: 'Aide după turc! (<hi rend="italic">ies toți trei în bal</hi>)</p>
               </div>
               <div type="div3" rend="P21">
                  <head>Scena XII</head>
                  <p rend="justify">DIDINA în domino roșu, NAE în costumul de la început al Catindatului vin din bufet; apoi IORDACHE, apoi CATINDATUL și O MASCĂ tot din bufet</p>
                  <p>DIDINA: Da. (<hi rend="italic">își scoate masca, Nae asemenea.</hi>) Când am venit adineaori în bal m-a cunoscut unul. El trebuie să fi fost, Crăcănel al tău... știe că mă cheamă Didina Mazu, știe de Pampon, știe că-i zice lui Pampon „Conțina cu 5 Fanți". În sfârșit, m-a cunoscut bine! d-aia mi-am schimbat costumul. Haide, haide, Nae, să mergem; mi-e frică... (<hi rend="italic">se aude cadrilul</hi>)</p>
                  <p>NAE: Da, haide să mergem, e târziu.</p>
                  <p>IORDACHE (<hi rend="italic">intrând din bal repede</hi>): Tot aici sunteți? Plecați, plecați degrabă! Crăcănel, Pampon și Mița, toți trei, vă caută să facă scandal... Fugiți!</p>
                  <p>DIDINA: 'Aide! (<hi rend="italic">își pune masca</hi>)</p>
                  <p>NAE: Dacă am putea să ieșim fără să mai dăm prin bal... (<hi rend="italic">își pune masca</hi>)</p>
                  <p>IORDACHE: Nu se poate, altă ieșire nu-i; haideți! (<hi rend="italic">își pune și el masca</hi>)</p>
                  <p>CATINDATUL (<hi rend="italic">cu o Mască pe care o aduce cam cu d-a sila la braț; e cu chef, își scoate masca și vorbește tare de tot</hi>) : Așa sunt eu... Uite și prietenii.</p>
                  <p>NAE (<hi rend="italic">încet</hi>) : Dracul să te ia!</p>
                  <p>MASCA (<hi rend="italic">vrând să-i scape de la braț</hi>) : Lasă-mă.</p>
                  <p>DIDINA: Cine-i ăsta? (<hi rend="italic">Nae, Iordache și Didina vorbesc încet deoparte</hi>)</p>
                  <p>CATINDATUL: Așa sunt eu; când mă magnetizez, mi-e cald... Pfu!... și când mi-e cald, pfu! tachinez... Trebuie să te fac un cadril. Iacă ne-am găsit vizaveaua...</p>
                  <p>DIDINA: Haide! (<hi rend="italic">vor să plece.</hi>)</p>
                  <p>CATINDATUL: Ce, vă duceți? Nu se poate să vă duceți! (<hi rend="italic">le taie drumul.</hi>) Trebuie să facem un cadril.</p>
                  <p>NAE: Mersi, drăguță, ne ducem acasă...</p>
                  <p>CATINDATUL: Acasă? cu costumul meu? nu se poate. (<hi rend="italic">strigă tare.</hi>) Dacă vă duceți, dă-mi înapoi costumul, trebuie să-mi dai costumul, nu te las să pleci cu costumul...</p>
                  <p>NAE (<hi rend="italic">încet</hi>) : Ne mai întârzie dobitocul!</p>
                  <p>DIDINA (<hi rend="italic">încet</hi>): Schimbă costumul și pace!</p>
                  <p>IORDACHE (<hi rend="italic">încet</hi>): Nu se poate, o să ieșim prin bal: Mița cunoaște costumul...</p>
                  <p>NAE (<hi rend="italic">încet</hi>): Ce e de făcut?</p>
                  <p>IORDACHE (<hi rend="italic">încet</hi>) : Spune-i că mai rămânem...</p>
                  <p>DIDINA (<hi rend="italic">încet</hi>) : Și ne strecurăm binișor și ieșim...</p>
                  <p>NAE (<hi rend="italic">tare</hi>) : Dacă-i așa, știi ce? 'ai să mai rămânem.</p>
                  <p>IORDACHE: Să mai rămânem...</p>
                  <p>DIDINA: Să mai rămânem...</p>
                  <p>CATINDATUL: Așa da! 'Ai să facem cadrilul...</p>
                  <p>IORDACHE: În bal?</p>
                  <p>NAE: Nu merg în bal.</p>
                  <p>CATINDATUL: Atunci aici; sunt magnetizat, am poftă de cadril, să-mi fac vânt. Unde e nenea Iancu să mă vază!</p>
                  <p>IORDACHE (<hi rend="italic">încet lui Nae și Didinei</hi>) : Jucați-l o figură, două, până uită de costum, și pe urmă o ștergem. (<hi rend="italic">vorbesc încet toți trei</hi>)</p>
                  <p>MASCA: Ți-am spus că mi-e frică să nu mă vază bărbatu-meu... (<hi rend="italic">luptă să scape.</hi>)</p>
                  <p>CATINDATUL: Ei! parcă mie nu mi-e frică de nenea Iancu... (<hi rend="italic">Masca se smucește, scapă și fuge; uitându-se după ea</hi>) Atâta pagubă! (<hi rend="italic">merge și invită la danț pe Iordache</hi>) Ei, 'aide! Ce faceți? (<hi rend="italic">își pune masca pentru danț.</hi>)</p>
                  <p>NAE: Ei haide, de! (<hi rend="italic">se aude o figură a cadrilului. Nae danțează cu Didina, Catindatul cu Iordache ca damă. La a doua parte a figurii contradanțului, apar în fund Pampon, Crăcănel și Mița mascați</hi>)</p>
               </div>
               <div type="div3" rend="P21">
                  <head>Scena XIII</head>
                  <p rend="justify">CEI DE SUS, PAMPON. MIȚA și CRĂCĂNEL, apoi lume din bal</p>
                  <p>PAMPON: Iaca turcul! A! în sfârșit. (<hi rend="italic">toți trei coboară melodramatic în fața Catindatului; figura danțului se sparge; Didina, Nae și Iordache se retrag deoparte spre ușa din fund în stânga și ascultă; Mița mai la spatele lui Crăcănel și lui Pampon, care s-au oprit țintă în fața Catindatului înmărmurit; Mița a scos din buzunar sticluța și pândește.</hi>)</p>
                  <p>DIDINA (<hi rend="italic">încet</hi>) : Pampon!</p>
                  <p>NAE (<hi rend="italic">încet</hi>) : Mița!</p>
                  <p>IORDACHE (<hi rend="italic">încet</hi>) : Crăcănel!</p>
                  <p>CRĂCĂNEL (<hi rend="italic">fioros</hi>) : Jos masca!</p>
                  <p>CATINDATUL (<hi rend="italic">tremurând</hi>) : Pentru ce?</p>
                  <p>CRĂCĂNEL: Până aici ți-a fost, Bibicule! (<hi rend="italic">stau amândoi gata să-l apuce</hi>)</p>
                  <p>CATINDATUL: Iartă-mă, nene Iancule, nu mai fac! (<hi rend="italic">pune mâna să-și scoață masca</hi>)</p>
                  <p>MIȚA (<hi rend="italic">care a pândit momentul, n-apucă el să-și scoață masca, și-i aruncă sticluța în ochi</hi>): Na, mizerabile! (<hi rend="italic">fuge prin fund</hi>)</p>
                  <p>CATINDATUL: A! Săriți! ajutor! (<hi rend="italic">vrea să fugă</hi>)</p>
                  <p>(<hi rend="italic">Pampon și Crăcănel îl înhață și încep să-i tragă; lume mascată și nemascată vine fuga din fund la dreapta; Didina, Nae și Iordache au și dispărut în fund la stânga.</hi>)</p>
                  <p>Cortina</p>
               </div>
            </div>
            <div type="div2" rend="P19">
               <head>Actul III</head>
               <p>(<hi rend="italic">Decorul actului întâi întocmai. Un moment, scena goală. Se aude o birje oprindu-se din goana mare în fund, apoi plecând peste un moment înapoi. Pe urmă se aude zgomotul unei chei deschizând broasca. Ușa se deschide de perete. În scenă întunerec adânc.</hi>)</p>
               <div type="div3" rend="P21">
                  <head>Scena I</head>
                  <p rend="justify">DIDINA, NAE și IORDACHE în costumurile de la bal, mascați, intră gâfâind prin fund; apoi PAMPON, CRĂCĂNEL și CATINDATUL de-afară</p>
                  <p>NAE: În sfârșit, am ajuns... Aprinde o lampă.</p>
                  <p>DIDINA: Ne urmărește, trebuie să ne urmărească. (<hi rend="italic">Iordache caută pe dibuite chibriturile pe o masă din fund și răstoarnă niște sticluțe</hi>) A! m-ai speriat! (<hi rend="italic">Iordache aprinde lampa; lumină în scenă</hi>) Uf! (<hi rend="italic">își scoate masca; toți și le scot și le aruncă fiecare pe câte-o masă.</hi>)</p>
                  <p>NAE: Iordache, scoate cheia d-afară, și-ncuie degrab' pe dinăuntru. (<hi rend="italic">Iordache execută ordinul.</hi>)</p>
                  <p>DIDINA: Sunt sigură că s-au luat după noi... O să fie un scandal mare... sunt nenorocită.</p>
                  <p>NAE: Lasă-i să vie, n-ai grijă; orișicum, avem pe unde scăpa.</p>
                  <p>DIDINA (<hi rend="italic">lui Iordache, care coboară</hi>): Zici c-ai văzut dumneata când i-a aruncat cu vitrion în ochi ?</p>
                  <p>IORDACHE: Am văzut eu, firește. A strigat o dată: „Na, mizerabile!" și paf! (<hi rend="italic">face gestul.</hi>) și pe urmă a fugit pân lume.</p>
                  <p>NAE (<hi rend="italic">desperat</hi>): Cum? Cum să scap de nebuna asta? Cum să mă cotorosesc de republicana? Vrea să mă bage în primejdie!</p>
                  <p>DIDINA: Ce scandal! O să mijlocească proces, poliție, procuror, și pe urmă la jurați... O să ne dea pân gazete! Să afle la sigur Pampon... Sunt compromentată... Mi-ai oprit viitorul, d-le Nae.</p>
                  <p>NAE: Bine, soro, vina mea este? păcatele mele!</p>
                  <p>DIDINA: Da, firește, vina d-tale... Daca știai cu ce republicană apilpisită de Ploiești ai de-a face, nu trebuia să mă-ncurci pe mine.</p>
                  <p>NAE: Bine, neică...</p>
                  <p>DIDINA: Nu trebuia să mă-ncurci pe mine.</p>
                  <p>IORDACHE (<hi rend="italic">care a stat în fund la ușe și a ascultat afară</hi>) : St! tăceți!</p>
                  <p>NAE: Ce?</p>
                  <p>DIDINA: 'Ai?</p>
                  <p>IORDACHE: Vine o birje... (<hi rend="italic">se aude o birje</hi>)</p>
                  <p>DIDINA: Nu v-am spus că ne-a luat urma...</p>
                  <p>IORDACHE: Tăceți! (<hi rend="italic">toți ascultă; birja se oprește afară în fund.</hi>) S-a oprit aici...</p>
                  <p>NAE: Hait!</p>
                  <p>DIDINA: Ei sunt!</p>
                  <p>IORDACHE: Tăceți!</p>
                  <p>DIDINA: Să stingem lampa... (<hi rend="italic">merge în vârful degetelor în fund.</hi>)</p>
                  <p>NAE (<hi rend="italic">lui Iordache</hi>) : Scoate cheia din ușe! (<hi rend="italic">Iordache scoate cheia. Se aud de afară glasul lui Pampon, al lui Crăcănel și al Catindatului.</hi>)</p>
                  <p>PAMPON (<hi rend="italic">d-afară</hi>) : E lumină! sunt aici!</p>
                  <p>NAE, DIDINAși IORDACHE (<hi rend="italic">coborând în vârful degetelor, misterios</hi>) : St!</p>
                  <p>CRĂCĂNEL (<hi rend="italic">d-afară</hi>): Deșchideți! (<hi rend="italic">bătăi tari în ușe; Didina stinge lampa; întunerec</hi>)</p>
                  <p>CATINDATUL: Deșchideți! (<hi rend="italic">bătăi mai tari</hi>)</p>
                  <p>NAE: Binișor! încet!</p>
                  <p>TOȚI DE AFARĂ: Deșchideți! (<hi rend="italic">bătăi tari</hi>)</p>
                  <p>DIDINA (<hi rend="italic">toți trei au coborât în față de tot</hi>): Ce e de făcut?</p>
                  <p>NAE: Să ieșim în curte pe fereastra din odăiță... St!</p>
                  <p>PAMPON (<hi rend="italic">d-afară</hi>): Ori deșchideți, ori sparg ușa!...</p>
                  <p>CRĂCĂNEL (<hi rend="italic">d-afară</hi>): Deșchideți!</p>
                  <p>CATINDATUL (<hi rend="italic">d-afară</hi>): Ori spargem ușa! (<hi rend="italic">bătăi grozave</hi>)</p>
                  <p>DIDINA (<hi rend="italic">frângându-și mâinile</hi>): Sunt mulți! sparg ușa; îmi vine rău; mor!</p>
                  <p>NAE: Să fugim.</p>
                  <p>IORDACHE: 'Aide degrabă; e minunat! (<hi rend="italic">având o inspirație.</hi>) Să poftească să spargă ușa... Tii! mare politică mi-a dat în cap... să poftească să spargă!...</p>
                  <p>NAE: Sunt turbați! (<hi rend="italic">se aud lovituri grele în broasca ușii.</hi>)</p>
                  <p>IORDACHE: Lasă, că-i potolesc eu!...</p>
                  <p>DIDINA: ' Aide degrabă!</p>
                  <p>NAE: 'Aide! (<hi rend="italic">toți ies misterios și degrabă prin ușa din dreapta</hi>)</p>
                  <p rend="justify">(<hi rend="italic">Un moment scena goală; se aude lucrare la ușa din fund; ușa se cleatină, se zguduie și în sfârșit cedează</hi>)</p>
               </div>
               <div type="div3" rend="P21">
                  <head>Scena II</head>
                  <p rend="justify">PAMPON, CRĂCĂNEL, CATINDATUL în costumurile de la bal fără măști. Catindatul e plin de pete negre pe tot obrazul; intrare fioroasă.</p>
                  <p>PAMPON: A stins lampa!</p>
                  <p>CRĂCĂNEL: Cine are un chibrit?</p>
                  <p>CATINDATUL (<hi rend="italic">se descheie la costum și scoate dedesubt din jiletcă un chibrit de ceară; îl aprinde și îl ține în mână</hi>): Aici este la bărbierul unde mi-a scos măseaua nevinovată!... De-aia, adineaori, în bal, zicea să-mi mai scoață una...</p>
                  <p>PAMPON (<hi rend="italic">care, la lumina chibritului, a dat ocol cu ochii în scenă</hi>): Nu mai încape vorbă, este aici. Aicea este Bibicul! (<hi rend="italic">crud</hi>) Am să-l sfâșiu!</p>
                  <p>CRĂCĂNEL (<hi rend="italic">scrâșnind din dinți si zguduind din cap</hi>): Cu dinții! cu dinții am să-l rup! După ce e caz de traducere dublă, ne mai duce din încurcătură în încurcătură; își bate joc de noi... Cu dinții!</p>
                  <p>PAMPON (<hi rend="italic">arătând pe Catindatul, care schimbă chibriturile, — când se stinge unul aprinde altul</hi>): Toată încurcătura devine de la dumnealui...</p>
                  <p>CATINDATUL: De la mine?</p>
                  <p>CRĂCĂNEL: Da, de la dumneata...</p>
                  <p>CATINDATUL: Cum de la mine?</p>
                  <p>CRĂCĂNEL: Se înțelege...</p>
                  <p>PAMPON: Pentru ce ți-ai schimbat costumul ? pentru ce ai luat costumul turcului!</p>
                  <p>CATINDATUL (<hi rend="italic">lui Crăcănel </hi>): Nu mi-ai spus d-ta că e nenea Iancu în bal!... (<hi rend="italic">schimbă chibritul.</hi>)</p>
                  <p>PAMPON: Ei! ș-apoi?</p>
                  <p>CATINDATUL: Cum, ș-apoi ? Dacă mă prindea nenea Iancu în bal, mă lua la Ploiești, îmi omora cariera de la percepție.</p>
                  <p>CRĂCĂNEL: Și cel puțin dacă am fi siguri, sigurisimi că-i aici!... (<hi rend="italic">către Catindatul.</hi>) pentru că d-ta ca un zevzec ce ești...</p>
                  <p>CATINDATUL: Pentru ce mă faci zevzec, d-le?</p>
                  <p>CRĂCĂNEL: Pentru că daca nu tachinai, nu se-ntâmpla ce s-a-ntâmplat...</p>
                  <p>CATINDATUL: Ce să-ți fac? Nu ți-am spus că nu mă pot stăpâni? când mă magnetizez, eu tachinez strașnic... Și nenea Iancu tachinează când are magnet, toți ai noștri tachinează... da' nu ca mine.</p>
                  <p>CRĂCĂNEL: Vezi! vezi că ești zevzec, când îți spun eu că ești zevzec...</p>
                  <p>CATINDATUL: Pentru ce mă faci zevzec, d-le?</p>
                  <p>PAMPON: Are dreptate... pentru că d-ta ți-ai schimbat costumul cu o mască, care nu știi măcar ce fel de persoană e.</p>
                  <p>CATINDATUL: Daca nu și-a scos masca? Nu ți-am spus că vorbea de măsele?... era bărbier.</p>
                  <p>PAMPON: Eu vă spui că sunt aici. Nu ne-am ținut noi după birja lor? Birja lor nu s-a oprit aici? Nu s-a-ntors înapoi? N-am oprit noi birjarul care-i adusese? Nu s-a-ntors el cu noi și ne-a arătat că aici i-a lăsat, pe doi bărbați și o damă?</p>
                  <p>CRĂCĂNEL: Da!</p>
                  <p>PAMPON: Aici sunt, aici, ascunși. Trebuie să fie aici o lumânare, o lampă... Cine a fost aici, pentru ce a fugit când am venit noi?... că a fost cineva aici.</p>
                  <p>CATINDATUL (<hi rend="italic">aprinzând alt chibrit și mergând la masa unde sunt două lămpi</hi>): Aha! iacătă o lampă...</p>
                  <p>CRĂCĂNEL: Aprinde-o!</p>
                  <p>CATINDATUL (<hi rend="italic">pune mâna pe sticlă, o scoate și o aruncă jos</hi>) : Pfu! frige!</p>
                  <p>CRĂCĂNEL: Ai spart țilindrul!...</p>
                  <p>CATINDATUL: M-a fript!</p>
                  <p>PAMPON (<hi rend="italic">repede</hi>): Vezi! vezi! e stinsă acuma de curând: a stins-o adineaori când eram noi la ușe...</p>
                  <p>CATINDATUL (<hi rend="italic">aprinde alt chibrit și apucă cu mâna învelită în pulpana hainei țilindrul de la o altă lampă, pe care o aprinde. Lumină în scenă. Vede o mască pe masă</hi>): Iacătă o mască!</p>
                  <p>CRĂCĂNEL (<hi rend="italic">la altă masă</hi>): Aici încă una!</p>
                  <p>PAMPON (<hi rend="italic">găsind a treia mască</hi>): Încă una! Trei! Sunt aici! (<hi rend="italic">examinând masca</hi>) Este scoasă acum de pe obraz... e caldă... e asudată! (<hi rend="italic">o miroase tare</hi>) Asta e masca Didinii! i cunosc mirosul... Să-i căutăm; aici sunt... (<hi rend="italic">miroase încă o dată tare masca</hi>) A! a! data asta, Bibicule, nu mai scapi!</p>
                  <p>CRĂCĂNEL: Trebuie să punem mâna pe el!</p>
                  <p>CATINDATUL: Trebuie să-mi dea costumul meu!</p>
                  <p>PAMPON (<hi rend="italic">fioros</hi>): Am să-l sfâșiiu.</p>
                  <p>CRĂCĂNEL (<hi rend="italic">scrâșnind dinții</hi>): Cu dinții am să-l rup!... cu dinții!...</p>
                  <p>CATINDATUL (<hi rend="italic">punând mâna la falcă</hi>): Eu nu pot să-l rup cu dinții, dar trebuie să-mi dea costumul meu! (<hi rend="italic">toți caută în toate părțile, pe sub mobile, pe care le răstoarnă, pe după paravan</hi>)</p>
                  <p>PAMPON (<hi rend="italic">văzând ușa din dreapta</hi>): O ușe! p-aici! (<hi rend="italic">dă cu piciorul tare în ușe, ușa se deschide, el se repede afară în odăiță, urmat de Crăcănel și Catindatul; se aude răsturnare de mobile în dreapta.</hi>)</p>
               </div>
               <div type="div3" rend="P21">
                  <head>Scena III</head>
                  <p rend="justify">IORDACHE în costum de oraș, IPISTATUL, doi SERGENȚI DE NOAPTE, apoi PAMPON, CRĂCĂNEL și CATINDATUL</p>
                  <p>IORDACHE (<hi rend="italic">intrând și oprindu-se în ușe, arată dezordinea din prăvălie Ipistatului; cu ton dezolat</hi>): Iacă, domnule, iacă în ce hal e prăvălia!...</p>
                  <p>IPISTATUL (<hi rend="italic">grav</hi>): Nu-i niminea.</p>
                  <p>IORDACHE: Pesemne a fugit!... (<hi rend="italic">se aude alt zgomot în odaie.</hi>) Scotocesc în odaie! să nu fugă pe fereastră!...</p>
                  <p>IPISTATUL (<hi rend="italic">sergenților</hi>): După ei degrab'! (<hi rend="italic">sergenții, Ipistatul și Iordache se reped spre odaie; în momentul acesta intră Crăcănel și Pampon</hi>) Stați! Puneți mâna pe ei! (<hi rend="italic">sergenții înhață cu putere unul pe Pampon și altul pe Crăcănel </hi>)</p>
                  <p>CRĂCĂNEL: Poliția!</p>
                  <p>CATINDATUL (<hi rend="italic">care a scos și el capul pe ușe, să intre</hi>): Poliția! (<hi rend="italic">își trage repede capul înapoi; Iordache merge repede în odaie</hi>)</p>
                  <p>PAMPON (<hi rend="italic">zbătându-se în mâinile sergentului</hi>): Pentru ce, domnule?</p>
                  <p>IPISTATUL (<hi rend="italic">bătând din picior și din mână, aspru</hi>): Vorrrbă!... Ce căutați noaptea în prăvăliile negustorilor?</p>
                  <p>CRĂCĂNEL: Căutam o persoană...</p>
                  <p>PAMPON: Da, o persoană...</p>
                  <p>IPISTATUL (<hi rend="italic">același joc, mai aspru</hi>): Vorrrbă! Ce persoană?</p>
                  <p>CRĂCĂNEL: Pe Bibicul.</p>
                  <p>PAMPON: Pe Bib...</p>
                  <p>IPISTATUL (<hi rend="italic">același joc, și mai aspru</hi>): Vorrrbă!</p>
                  <p>IORDACHE (<hi rend="italic">intrând repede din dreapta, cu gura mare</hi>) : Cum Bibicul, ce Bibicul, care Bibicul, domnule? Mofturi! Aici nu șade Bibicul... știe d. subcomisar cine șade aicea. Ia-i, d-le subcomisar, sunt pungași!</p>
                  <p>PAMPON (<hi rend="italic">ținut strâns de sergent</hi>): Eu pungaș ?</p>
                  <p>CRĂCĂNEL: Noi pungași! Așa umblă pungașii îmbrăcați?</p>
                  <p>IPISTATUL (<hi rend="italic">și mai aspru, același joc crescendo</hi>) : Vorrrbă!... Da' oamenii de treabă așa umblă?... Pe unde ați intrat?...</p>
                  <p>CRĂCĂNEL: Pe ușe.</p>
                  <p>PAMPON: Da, pe...</p>
                  <p>IPISTATUL (<hi rend="italic">foarte aspru</hi>) : Vor...vorrrbă!</p>
                  <p>IORDACHE: Da, pe ușe. Da' întreabă-i d-ta cum a intrat pe ușe. A spart-o, d-le. Eu eram în odăiță dincolo; am simțit că sparge cineva ușa: de frică să nu m-apuce în casă să mă omoare, am ieșit pe dincolo pe fereastră ca să dau de știre la secție...</p>
                  <p>CRĂCĂNEL: Nu-i adevărat!... noi...</p>
                  <p>PAMPON: Am văzut...</p>
                  <p>IPISTATUL (<hi rend="italic">aspru rău de tot</hi>): Vor... vorrrbă! (<hi rend="italic">sergenților</hi>) — Haide! luați-i! la secție! (<hi rend="italic">sergenții împing pe Crăcănel și Pampon.</hi>)</p>
                  <p>CRĂCĂNEL: D-le subcomisar, îmi pare rău... (<hi rend="italic">sergentul îl împinge</hi>) Nu! nu da brânci, domnule!</p>
                  <p>IPISTATUL (<hi rend="italic">grozav de aspru</hi>): Vorrrbă! (<hi rend="italic">sergenților</hi>) Haide odată!</p>
                  <p>PAMPON (<hi rend="italic">împins de sergent</hi>): Da, da' nu scapă Bibicul cu asta. (<hi rend="italic">sergentul îl împinge.</hi>) Nu! nu da brânci, domnule!</p>
                  <p>IPISTATUL (<hi rend="italic">scrâșnind din dinți</hi>): Vorrrbă! La secție! (<hi rend="italic">sergenții scot, prin fund, în brânci pe Pampon și pe Crăcănel.</hi>)</p>
                  <p>IPISTATUL (<hi rend="italic">merge după ei până la ușe; cum au ieșit, el se întoarce repede înapoi, și cu tonul foarte dulce</hi>): Iordache... știi de ce venisem eu ?</p>
                  <p>IORDACHE: Cum să nu știu, daca ți-am făcut denunțul să-i iei...</p>
                  <p>IPISTATUL: Nu, știi așa vine vorba... Uite ce vream să te rog eu: am o listă de lotărie. (<hi rend="italic">scoate o listă mare</hi>)</p>
                  <p>IORDACHE: Iar?</p>
                  <p>IPISTATUL: Un franc numărul... mai sunt numai trei numere!...</p>
                  <p>IORDACHE: Ce?</p>
                  <p>IPISTATUL: Un portabac cu muzică: are două cântece. (<hi rend="italic">scoate portabacul și-l face să cânte</hi>)</p>
                  <p>IORDACHE: Bine, ăsta parcă-l mai puseseși o dată la lot; aveam și eu un număr.</p>
                  <p>IPISTATUL: Da, s-a și tras, la Anul Nou.</p>
                  <p>IORDACHE: Ei?</p>
                  <p>IPISTATUL: Am câștigat-o eu; oprisem și eu un număr... Acu o pun iar, voi să-mi mai încerc norocul... Mă rog ție, nu mă refuza, pune și tu unul... să le completăm odată...</p>
                  <p>IORDACHE (<hi rend="italic">i dă un franc și scrie</hi>): Iaca.</p>
                  <p>IPISTATUL (<hi rend="italic">strânge lista, o bagă în buzunar și plecând</hi>) : Mersi, neică.</p>
                  <p>IORDACHE (<hi rend="italic">după el</hi>): Ia vezi, nu da drumul negustorilor ălora, până nu venim eu ori d. Nae; să vedem, să nu ne fi luat ceva din prăvălie...</p>
                  <p>IPISTATUL (<hi rend="italic">oprindu-se în ușe cu intenție foarte fină</hi>): Vor... vorrrbă! las' pe mine, îi regulez eu... (<hi rend="italic">iese învârtindu-și muzica.</hi>)</p>
               </div>
               <div type="div3" rend="P21">
                  <head>Scena IV</head>
                  <p rend="justify">IORDACHE singur, apoi CATINDATUL</p>
                  <p>IORDACHE: Haha! i-am lucrat. Să vedem cum are să prinză politica; eu i-am băgat, el să-i scoață; eu i-am regulat, el să-i scape... Până una alta, să vedem de urâtul de dincolo. (<hi rend="italic">merge la ușa din dreapta</hi>) Haide, vino!</p>
                  <p>CATINDATUL (<hi rend="italic">foarte sfios intră</hi>): S-a dus?</p>
                  <p>IORDACHE: S-a dus...</p>
                  <p>CATINDATUL (<hi rend="italic">tremurând</hi>): Dacă mă ducea la poliție?! Să afle nenea Iancu că m-a dus la poliție!</p>
                  <p>IORDACHE: Care nenea Iancu ?...</p>
                  <p>CATINDATUL: Nu ți-am spus? Nenea Iancu, bogasierul, din Ploiești... închipuiește-ți, domnule, să afle nenea Iancu că m-a dus la poliție!...</p>
                  <p>IORDACHE: Las-o asta; te mai doare obrazul?</p>
                  <p>CATINDATUL: De ce? de măsea? Aș! Am magnetizat-o!</p>
                  <p>IORDACHE: Nu de măsea, de vitrion...</p>
                  <p>CATINDATUL: Ce vitrion?</p>
                  <p>IORDACHE: Care ți l-a aruncat în ochi la bal.</p>
                  <p>CATINDATUL: Mi-a aruncat și cu vitrion? Cine mi-a aruncat cu vitrion?</p>
                  <p>IORDACHE: Dama, de. Uite, ești plin de pete...</p>
                  <p>CATINDATUL: Aș! aia a fost cerneală violentă, am cunoscut-o după miros; m-a stropit și-n gură; îi cunosc gustul: cerneală violentă... Știi, la noi la percepție, când pic cerneală pe concept, ... o dată cu limba! (<hi rend="italic">scoate limba și arată cum linge hârtia</hi>) o șterg... Da' închipuiește-ți d-ta, domnule, să afle nenea Iancu că m-a dus la poliție!...</p>
                  <p>IORDACHE: Cine strică? d-ta. Ce cauți să te amesteci cu vagabonții, cu zamparagiii, cu pungașii... să spargi uși și să intri noaptea în prăvăliile oamenilor?</p>
                  <p>CATINDATUL: Zicea că să găsim pe Bibicul...</p>
                  <p>IORDACHE: Mofturi!</p>
                  <p>CATINDATUL: Bibicul, care mi-a luat în bal costumul meu și mi l-a dat pe ăsta de turc... (<hi rend="italic">dezolat</hi>) Trebuie să-l găsesc, să-mi dea costumul meu; trebuie să mi-l dea... nu pot să plec fără costumul meu.</p>
                  <p>IORDACHE: Stăi, domnule, ce poftești d-ta? Costumul? Ți-l găsesc eu, ți-l dau eu mâine, poimâine, îți dau eu garanție, să m-apuci pe mine, na! ce mai vrei?</p>
                  <p>CATINDATUL (<hi rend="italic">foarte dezolat</hi>): Îmi trebuie acuma... Cu costumul ăsta de turc nu mă pot duce să-mi iau hainele mele. Nenea Iancu m-a căutat la bal, o să mă caute, o să m-aștepte acasă... Cum să dau eu ochi cu nenea Iancu așa turc ?... Mă ia la Ploiești, îmi zdrobește cariera de la percepție.</p>
                  <p>IORDACHE: Aș! vorbă!</p>
                  <p>CATINDATUL: Și nu-mi poci lua înapoi hainele nemțești, nu mă poci duce mâine dimineață la canțilerie...</p>
                  <p>IORDACHE: Ei, o să lipsești o zi, ce lucru mare! tot zici că nu primești leafă...</p>
                  <p>CATINDATUL: Mă destituie, nu se poate să lipsesc.</p>
                  <p>IORDACHE: Ascultă-mă pe mine, măi omule; 'ai mai întâi să tragem clopoțelul la o spițărie; trebuie să-ți cureți obrazul; nu se poate să te duci în lume așa pârlit...</p>
                  <p>CATINDATUL: E rău de tot?</p>
                  <p>IORDACHE: Ești ciuruit; numai în albul ochilor n-ai...</p>
                  <p>CATINDATUL: Îi închisesem de frica lui nenea Iancu... are palmă grea...</p>
                  <p>IORDACHE: Vino degrabă cu mine; cunosc eu un spițer care scoate cerneala cum scoatem noi măselele, odată...</p>
                  <p>CATINDATUL: Aoleo!</p>
                  <p>IORDACHE: Vino degrabă, nu mai sta; poate te așteaptă nenea Iancu. (<hi rend="italic">suflă în lampă și-l ia pe Catindatul să plece cu el. Întunerec</hi>)</p>
                  <p>CATINDATUL: 'Aide... (<hi rend="italic">ieșind</hi>) Dar fă-ți idee, domnule, să afle nenea Iancu că m-a dus la poliție!... (<hi rend="italic">ies, închizând bine ușa</hi>)</p>
               </div>
               <div type="div3" rend="P21">
                  <head>Scena V</head>
                  <p rend="justify">MIȚA singură în costumul de la bal, apoi DIDINA asemenea</p>
                  <p>MIȚA (<hi rend="italic">venind din dreapta pe dibuite</hi>): Am găsit fereastra din odăiță deschisă și am intrat... L-am nemerit? ori nu l-am nemerit ? Da, trebuie să-l fi nemerit. Da, sunt o cremenală... (<hi rend="italic">se retrage pe dibuite după paravan.</hi>)</p>
                  <p>DIDINA: Mare istorie!... Am înghețat așteptând afară în frig: a trebuit să intru înapoi pe fereastră. Nae trebuie să vie numaidecât cu Pampon. Trebuie să pândesc când or intra aici, să ies pe fereastră și pe aici mi-e drumul. Să poftească pe urmă d. Pampon acasă în costum de bal... să-l judec eu...</p>
                  <p>MIȚA: Auz mișcând... e cineva...</p>
                  <p>DIDINA: S-aprinz o lampă... (<hi rend="italic">merge pe dibuite la masa cu lămpile</hi>)</p>
                  <p>MIȚA: Desigur e cineva...</p>
                  <p>DIDINA (<hi rend="italic">a găsit chibriturile și aprinde lampa</hi>) : Așa...</p>
                  <p>MIȚA: A! (<hi rend="italic">aparte</hi>) O femeie! dama de verde! (<hi rend="italic">tare.</hi>) A! în sfârșit!</p>
                  <p>DIDINA (<hi rend="italic">dând un țipăt de surprindere, se întoarce</hi>): A! (<hi rend="italic">aparte.</hi>) O femeie! e republicana!</p>
                  <p>MIȚA (<hi rend="italic">fierbând</hi>): V-ați speriat? pardon! Mă recomand! Mița Baston.</p>
                  <p>DIDINA (<hi rend="italic">cu contenență</hi>):Mersi! și eu Didina Mazu.</p>
                  <p>MIȚA (<hi rend="italic">jocul crescendo</hi>): Ce cauți aici, madamo ?</p>
                  <p>DIDINA (<hi rend="italic">cu un ton mai sus</hi>): Da' d-ta ce cauți aici, madamo?</p>
                  <p>MIȚA (<hi rend="italic">jocul crescendo</hi>): Eu sunt la amantul meu!</p>
                  <p>DIDINA (<hi rend="italic">foarte de sus</hi>): Și eu sunt la amantul meu!</p>
                  <p>MIȚA (<hi rend="italic">izbucnind</hi>): La amantul d-tale?... Amantul d-tale... a fost... era... este... amantul meu! D-ta, ca o infamă, mi l-ai răpit! (<hi rend="italic">luând o poză de atac și cu tonul tragic</hi>) Una din noi două trebuie să moară!</p>
                  <p>DIDINA (<hi rend="italic">pregătindu-se de luptă</hi>): Să vedem care... Poftim!</p>
                  <p>(<hi rend="italic">Mița se repede turbată la Didina, care se repede și ea și o întâmpină. Amândouă țipă și se încleștează, spumând, una de alta.</hi>)</p>
               </div>
               <div type="div3" rend="P21">
                  <head>Scena VI</head>
                  <p rend="justify">ACELEAȘI — NAE</p>
                  <p>NAE (<hi rend="italic">apărând în fund, rămâne o clipă încremenit</hi>) : Să nu dați la oglinzi, că sunt cu chirie! (<hi rend="italic">apoi repezindu-se între cele două femei, le descleștează și le împinge pe una într-o parte, pe alta într-alta.</hi>)</p>
                  <p>DIDINA (<hi rend="italic">căzând d-a-ndăratele pe un scaun și leșinând</hi>) : A! a! a! (<hi rend="italic">nervi.</hi>)</p>
                  <p>MIȚA (<hi rend="italic">același joc</hi>): A! a! a! (<hi rend="italic">nervi.</hi>)</p>
                  <p>NAE: Asta e curat ca la „Norma"... Acu-i acu!... (<hi rend="italic">serepede și le zguduie când pe una, când pe cealaltă.</hi>)</p>
                  <p>DIDINA (<hi rend="italic">deșteptându-se brusc</hi>); Unde-i republicana?</p>
                  <p>MIȚA (<hi rend="italic">asemenea</hi>): Unde-i infama? (<hi rend="italic">se repede iar una spre alta.</hi>)</p>
                  <p>NAE (<hi rend="italic">oprindu-se la mijloc</hi>): Iar? Bre, femeilor, veniți-vă-n fire. Vine Pampon! vine Crăcănel!</p>
                  <p>DIDINA: Pampon?</p>
                  <p>MIȚA: Crăcănel?</p>
                  <p>NAE: Da, Pampon și Crăcănel. I-am scăpat eu de la secție, unde erau închiși! am pus la cale toate... Drept mulțumire, Pampon, Crăcănel și Ipistatul vin aici acum să facă cinste; s-a dus să cumpere vin și mezeluri. Nu mai e vreme de mofturi! (<hi rend="italic">Didinii</hi>) Vrei să te lase Pampon ?</p>
                  <p>DIDINA (<hi rend="italic">repede</hi>) : Ba nu! (<hi rend="italic">Didina merge în fund și ascultă afară</hi>)</p>
                  <p>NAE (<hi rend="italic">Miții</hi>): Vrei să-l lași pe Crăcănel?</p>
                  <p>MIȚA (<hi rend="italic">tristă</hi>): Ah! l-aș lăsa pe Mangafaua pentru tine... dar nu pot; trebuie mai întâi să-mi fac o carieră...</p>
                  <p>NAE: Fă-ți-o!</p>
                  <p>MIȚA: Am fost să intru la telegraf.</p>
                  <p>NAE: Electrică ploieșteancă! Ei, și?</p>
                  <p>MIȚA: Nu m-a primit...</p>
                  <p>NAE: Pentru ce?</p>
                  <p>MIȚA: Zice că n-am încă vârsta... (<hi rend="italic">Didina coboară</hi>)</p>
                  <p>NAE: Vezi! apoi nu e mai bun Crăcănel, că nu mai întreabă de vârstă? 'Aide, 'aide! fiți fete cuminte, că pe urmă mă supăr pe amândouă...</p>
                  <p>MIȚA: Dar Crăcănel a aflat... Mangafaua știe tot...</p>
                  <p>NAE: Nu a aflat nimic, nu știe nimic.</p>
                  <p>MIȚA: A aflat de la Pampon.</p>
                  <p>NAE: Nimic!</p>
                  <p>DIDINA: Și Pampon știe bine...</p>
                  <p>NAE: Apoi daca n-ascultați... Trebuie să vă spun cum i-am liniștit, ca să știți și voi ce să spuneți, cum s-o potriviți... 'Aide, să nu dea peste noi aici... (<hi rend="italic">le apucă pe amândouă cu câte o mână și pornește cu ele spre dreapta; Iordache intră.</hi>)</p>
                  <p>IORDACHE (<hi rend="italic">din fund</hi>): Vin! sunt la colț!</p>
                  <p>NAE: La colț? 'Aideți să punem odată la cale încheierea comediei ăștia... (<hi rend="italic">Nae, Didina și Mița ies, dreapta</hi>)</p>
               </div>
               <div type="div3" rend="P21">
                  <head>Scena VII</head>
                  <p rend="justify">IORDACHE, apoi PAMPON și CRĂCĂNEL cu butelci, pachete de mezeluri și franzele la subsuoară, apoi NAE</p>
                  <p>IORDACHE (<hi rend="italic">căzând obosit pe un scaun</hi>): De azi-dimineață!... de azi-dimineață, asta merge întruna așa! Ce goană! Ce goană turbată! Doamne! Doamne, isprăvește odată istoria asta! sunt trei după douăsprezece și mă leșin de somn și d-a-mpicioarele!</p>
                  <p>PAMPON (<hi rend="italic">intrând cu Crăcănel </hi>): Haha! domnule Iordache...</p>
                  <p>CRĂCĂNEL: Ei! domnule, ai văzut că nu suntem pungași... Stăpânul d-tale, d. Nae, în persoană, ne-a scos de la secție.</p>
                  <p>IORDACHE: Da, domnule Crăcănel...</p>
                  <p>CRĂCĂNEL: Nu mă cheamă Crăcănel; mă cheamă Mache Razachescu. (<hi rend="italic">pune ce a adus pe masă</hi>)</p>
                  <p>PAMPON (<hi rend="italic">același joc</hi>): Foarte urât din partea d-tale să te porți astfel! noi venisem aici pentru Bibicul, nu pentru ce credeai d-ta: nu avem de un astfel harahterul...</p>
                  <p>IORDACHE: Măcar d-ta să fii ala, să găsești noaptea despre ziuă în prăvălia d-tale...</p>
                  <p>PAMPON: Eu n-am prăvălie, domnule: eu nu sunt cupeț, sunt particoler...</p>
                  <p>IORDACHE: Știu, da' zi că ai... să găsești trei oameni necunoscuți...</p>
                  <p>CRĂCĂNEL: Așa e, bine zici, trei. Ce s-a făcut urâtul ăla micul... pârlitul... fratele lui nenea Iancu bogasierul? Pe el pentru ce nu l-a luat la secție?</p>
                  <p>PAMPON: Pesemne a fugit ca un laș...</p>
                  <p>CRĂCĂNEL: Iaca, mie nu-mi pare rău de ce s-a întâmplat, dacă oi câștiga portabacul cu muzică.</p>
                  <p>IORDACHE (<hi rend="italic">repede</hi>) : Ați pus și d-voastră la lotăria ipistatului?</p>
                  <p>PAMPON: Mai era două numere: unul l-am pus eu, și unul amicul.</p>
                  <p>IORDACHE (<hi rend="italic">aparte</hi>): S-a complectat? A murit francul!...</p>
                  <p>PAMPON: Domnul Nae unde este?</p>
                  <p>IORDACHE: Mi se pare că e dincolo în odaie, să vedem... (<hi rend="italic">merge pe după paravan; către Nae, care intră din dreapta</hi>) . Sunt aici, te așteaptă. Așa-i că a prins bine politica mea? Femeile s-au dus?</p>
                  <p>NAE: Da, dar o să se întoarcă numaidecât; am regulat bine chestia.</p>
                  <p>IORDACHE: Cum?</p>
                  <p>NAE: Ai să vezi... treci la pod în față, și așteaptă-le... (<hi rend="italic">trece în scenă; Iordache iese repede în fund</hi>) Ehei! Salutare, neică!</p>
                  <p>PAMPON (<hi rend="italic">vesel, strângându-i mâna</hi>): Salutare și frăție!</p>
                  <p>CRĂCĂNEL (<hi rend="italic">vesel, dar solemn, îl apucă de mână</hi>): Mersi, neică; ești un bărbat, drept să-ți spui, nu că ești frizer, dar ești galant.</p>
                  <p>PAMPON: Da, foarte galant!</p>
                  <p>CRĂCĂNEL: Ne-ai făcut și mie și prietinului mare bunătate: amândoi o să-ți rămânem foarte recunoscători de câte ai făcut pentru noi. (<hi rend="italic">îi strânge mâna călduros</hi>)</p>
                  <p>NAE: N-aveți de ce! îmi pare rău... datoria: se-ntâmplase la mine-n casă...</p>
                  <p>PAMPON: 'Aida de! nu! ce-i drept e drept, neică, ai făcut mult pentru noi...</p>
                  <p>CRĂCĂNEL (<hi rend="italic">vesel</hi>); Și care va să zică Bibicul erai d-ta, 'ai? bată-te să te bată!</p>
                  <p>NAE: Vezi bine!</p>
                  <p>CRĂCĂNEL: Și Mangafaua nu eram eu?</p>
                  <p>NAE: Aș! Mangafaua era unchiul fetii, epitropul...</p>
                  <p>CRĂCĂNEL: Bată-te să te bată. (<hi rend="italic">râde</hi>)</p>
                  <p>PAMPON: Și închipuiește-ți, neică Năică, daca te întâlneam azi-dimineață, când am venit întâi aici, îmi spuneai numaidecât cum a devenit chestia de ai înfășurat borcănelele cu pomadă, care le-a cumpărat de aici Didina, în ale două bilete... și ne lămuream, frate... Dar eu, prost! Să nu-mi dea în gând să întreb măcar pe Didina... Biata Didina!...</p>
                  <p>CRĂCĂNEL (<hi rend="italic">aparte</hi>): Auzi d-ta! și eu gândeam că e biletul Miții...</p>
               </div>
               <div type="div3" rend="P21">
                  <head>Scena VIII</head>
                  <p rend="justify">ACEIAȘI — IPISTATUL,apoi IORDACHE,apoi DIDINAși MIȚA, amândouă în haine de oraș</p>
                  <p>IPISTATUL (<hi rend="italic">intrând repede din fund</hi>): S-a tras lotul... Acum l-am tras!...</p>
                  <p>PAMPON: Ei?</p>
                  <p>NAE: Știu cine l-a câștigat.</p>
                  <p>IPISTATUL (<hi rend="italic">cu multă naivitate</hi>): Iar eu, domnule, închipuiește-ți noroc!</p>
                  <p>NAE (<hi rend="italic">aparte</hi>): A murit francul!</p>
                  <p>PAMPON: Tii! păcat!</p>
                  <p>CRĂCĂNEL: Rău îmi pare. (<hi rend="italic">se aude uruitul unei birji, care se oprește în fund</hi>)</p>
                  <p>NAE: St! tăceți, mi se pare că s-a oprit aici o birjă...</p>
                  <p>PAMPON: Da...</p>
                  <p>IORDACHE (<hi rend="italic">venind repede din fund</hi>): Două dame, vin două dame.</p>
                  <p>NAE (<hi rend="italic">naiv</hi>) : Două dame? Ce să caute la mine două dame?</p>
                  <p>CRĂCĂNEL: Două dame?</p>
                  <p>PAMPON: Nu cumva?</p>
                  <p>DIDINA (<hi rend="italic">intrând furioasă prin fund</hi>): A! d-le Iancule, în sfârșit! (<hi rend="italic">Iordache, Ipistatul și Nae la o parte vorbesc încet.</hi>)</p>
                  <p>PAMPON: Didina! (<hi rend="italic">Mița intră furioasă și se oprește cu brațele încrucișate în fund</hi>)</p>
                  <p>CRĂCĂNEL: Mița? (<hi rend="italic">caută să se ascunză undeva.</hi>)</p>
                  <p>MIȚA (<hi rend="italic">coborând la el</hi>): Nu te-ascunde, bibiloiule! gândeai că nu o să te prinz, 'ai? De când te pasc, gândești? Aici e la Ploiești, 'ai? în costum de bal, 'ai? (<hi rend="italic">Mița lângă Crăcănel îl judecă încet și-l zguduie; Nae după paravan; Iordache și Ipistatul cară mezelurile și hutelcile în odaia din dreapta</hi>)</p>
                  <p>DIDINA: De azi-dimineață de când ai plecat de acasă, câte ceasuri sunt? știi?</p>
                  <p>PAMPON: Îți spui eu acasă ce a fost...</p>
                  <p>CRĂCĂNEL: Mițo, Mițo, îți spui acasă...</p>
                  <p>MIȚA: Nici un cuvânt mai mult! 'aide!</p>
                  <p>DIDINA: 'Aide acasă!</p>
                  <p>PAMPON: Frate, a fost încurcătură, înțelege.</p>
                  <p>CRĂCĂNEL: Da, o încurcătură...</p>
                  <p>NAE (<hi rend="italic">ieșind de după paravan</hi>): Se înțelege c-a fost o încurcătură, cum se-ntâmplă totdeauna în carnaval... Ei! d-ale carnavalului! Să-mi dați voie, coconițelor, să vă isplic eu încurcătura pe larg la masă. (<hi rend="italic">Crăcănel și Pampon foarte mulțumiți.</hi>)</p>
                  <p>FEMEILE: La masă?</p>
                  <p>NAE: Da, la masă. Noi, între bărbați, pusesem de gând să îmbucăm ceva aicea la noi... Dincolo e cald, masa pusă așteaptă... Crez că nu o să capăt un refuz ?</p>
                  <p>MIȚA (<hi rend="italic">cu tonul de refuz, înțepată</hi>): Mersi, musiu, de invitație.</p>
                  <p>CRĂCĂNEL (<hi rend="italic">stăruitor</hi>): Mițo, să mă vezi cu ghete de brunel cu bizeț pe catafalc!... (<hi rend="italic">încet</hi>) Frizer, frizer, da' nu știi ce băiat galant e.</p>
                  <p>PAMPON (<hi rend="italic">Didinii</hi>): Dacă mă iubești...</p>
               </div>
               <div type="div3" rend="P21">
                  <head>Scena IX</head>
                  <p rend="justify">ACEIAȘI — CATINDATUL, curat la față. tot în costumul de turc</p>
                  <p>CATINDATUL (<hi rend="italic">intrând din fund triumfător</hi>): M-a curățat spițerul!</p>
                  <p>DIDINA (<hi rend="italic">încet</hi>): Cine-i ăsta?</p>
                  <p>PAMPON (<hi rend="italic">tot așa</hi>): Lasă că-ți spui eu... (<hi rend="italic">Didina râde.</hi>)</p>
                  <p>CRĂCĂNEL (<hi rend="italic">Miții</hi>): Ăstuia i-a dat o nebună la bal cu o sticluță cu doftorii în ochi!</p>
                  <p>MIȚA (<hi rend="italic">repede</hi>): Și nu l-a ars?</p>
                  <p>CRĂCĂNEL: Aș! era un fel de cerneală violentă. (<hi rend="italic">Didina trece lângă Nae; Mița și toți ceilalți se grupează în jurul Catindatului și-l examinează</hi>) Le-a scos toate ?</p>
                  <p>CATINDATUL: Toate, uite-te. Îți dau un franc pe una...</p>
                  <p>MIȚA (<hi rend="italic">aparte</hi>): M-a-nșelat spițerul... mai bine!</p>
                  <p>NAE (<hi rend="italic">încet Didinii</hi>) : Mâine seară la cinci.</p>
                  <p>DIDINA (<hi rend="italic">asemenea</hi>) : Bine!</p>
                  <p>NAE (<hi rend="italic">asemenea</hi>) : Nu bine, negreșit! (<hi rend="italic">Didina trece și ea să examineze pe Catindatul</hi>)</p>
                  <p>PAMPON: Nu se mai cunoaște deloc...</p>
                  <p>IORDACHE: Da' deloc. (<hi rend="italic">trece în odaia din dreapta</hi>)</p>
                  <p>CATINDATUL: Închipuiește-ți să mă fi văzut nenea Iancu în halul ăla... (<hi rend="italic">toți îl examinează</hi>)</p>
                  <p>MIȚA (<hi rend="italic">încet lui Nae</hi>): Ați șoptit? Ce ți-a șoptit? ce i-ai șoptit?</p>
                  <p>NAE (<hi rend="italic">asemenea</hi>): Ești nebună? iar începi?... Așteaptă-mă mâine la opt seara...</p>
                  <p>MIȚA: Da... (<hi rend="italic">se duc și ei lângă Catindatul</hi>)</p>
                  <p>CRĂCĂNEL (<hi rend="italic">uitându-se în ceafa Catindatului</hi>) : Aha! iaca una a rămas în ceafă: adu francul...</p>
                  <p>CATINDATUL: Las-o aia; aia e de la noi de la percepție; știi, am obicei, după ce scriu, șterg condeiul; îl dau pân păr. (<hi rend="italic">face gestul la ceafă; toți râd.</hi>)</p>
                  <p>IORDACHE (<hi rend="italic">venind din dreapta</hi>): Daca poftiți, masa e gata.</p>
                  <p>CATINDATUL: Masa? Care va să zică (<hi rend="italic">lui Nae</hi>) ne-ncurcăm iar?</p>
                  <p>NAE: Cu plăcere, neică.</p>
                  <p>PAMPON: 'Aida la masă.</p>
                  <p>CRĂCĂNEL:'Aida! (<hi rend="italic">toți au pornit spre dreapta; Didina cu Pampon, Mița cu Crăcănel, Nae cu Catindatul, Iordache cu Ipistatul</hi>)</p>
                  <p>CATINDATUL (<hi rend="italic">punând repede mâna la falcă, dă un țipăt</hi>):Ai! (<hi rend="italic">se oprește și se întoarce în loc; toți fac asemenea</hi>)</p>
                  <p>TOȚI: Ce e?</p>
                  <p>CATINDATUL (<hi rend="italic">umblând agitat</hi>): Pfu! Pfu! Pfu! Iar m-a apucat; dar rău, rău de tot! (<hi rend="italic">cătră Iordache, hotărât</hi>) Știi s-o scoți? Scoate-o. (<hi rend="italic">toți privesc pe loc.</hi>)</p>
                  <p>IORDACHE: Lasă că-i știu eu leacul ei; eu i sunt popa... de la Matei citire... (<hi rend="italic">se repede la masa din fund, ia o pereche de foarfeci mari și vine cu ele încruntat, clănțănindu-le ca la tuns; Catindatului.</hi>) Șezi! (<hi rend="italic">Catindatul șade; Iordache cu foarfecele clănțânind îl amenință să i le bage pe gât</hi>)</p>
                  <p>CATINDATUL (<hi rend="italic">ridicându-se înseninat</hi>): Mersi, neică, mi-a trecut! (<hi rend="italic">toți pornesc veseli și râzând spre dreapta</hi>)</p>
                  <p>Cortina</p>
               </div>
            </div>
         </div>
         <div type="div1" rend="P18">
            <head>Hatmanul Baltag</head>
            <subtitle>(operă bufă)</subtitle>
            <subtitle>de Ion Luca Caragiale și Iacob Negruzzi</subtitle>
            <subtitle>1884</subtitle>
            <div type="div2">
               <head>ACTUL I</head>
               <div type="div3">
                  <head>TABLOUL I</head>
                  <p rend="justify">(Teatrul reprezentă un peisaj muntos. În stânga, din fund, până pe planul întâi, stânci acoperite cu pădure, toate practicabile. În fund, la stânga, deasupra stâncei celei mai nalte, turnul unui castel cu poartă de fier și punte. De la poartă pornește o potecă peste punte; poteca șerpuiește pintre practicabile până în avant-scenă. Stâncile se lasă în jos, descrescând până în fața scenei. De la picioarele stâncilor, în mijlocul scenei, începe un parc cu poteci. Este timpul despre ziuă. Steaua dimineței licărește încă pe cer. La ridicarea perdelei s-aud cântând cocoși. Ciracii dorm cu cânii de vânat la picioarele stâncilor, cu armele așezate lângă dânșii; după introducerea orchestrei se lasă puntea castelului, poarta se deschide și apar Baltag și Stacan gătiți de vânătoare. Baltag suflă din corn. Se face ziuă.)</p>
                  <div type="div4">
                     <head>SCENA I</head>
                     <p rend="justify">BALTAG, STACAN și CIRACII</p>
                     <p rend="justify">Nr. 1</p>
                     <p rend="justify">BALTAG</p>
                     <p rend="justify">Sculați! Sculați!</p>
                     <p rend="justify">Ciraci, vă deșteptați!</p>
                     <p rend="justify">Colo, în zare, iată,</p>
                     <p rend="justify">Lumina se arată,</p>
                     <p rend="justify">Ne cheamă sus la munte,</p>
                     <p rend="justify">în codru-ntunecos,</p>
                     <p rend="justify">Mistrețul crunt și cerbul</p>
                     <p rend="justify">și ursul fioros.</p>
                     <p rend="justify">STACAN</p>
                     <p rend="justify">Sculați! Sculați!</p>
                     <p rend="justify">Ciraci, vă deșteptați!</p>
                     <p rend="justify">Pe armăsari călare</p>
                     <p rend="justify">'Aidem la vânătoare,</p>
                     <p rend="justify">Cu sulița, cu arcul,</p>
                     <p rend="justify">în codrul cel de fag</p>
                     <p rend="justify">Sculați! vă cheamă cornul</p>
                     <p rend="justify">hatmanului Baltag!</p>
                     <p rend="justify">CIRACII</p>
                     <p rend="justify">Sculați!</p>
                     <p rend="justify">Sculați!</p>
                     <p rend="justify">Cu toți vă deșteptați!</p>
                     <p rend="justify">Pe armăsari călare,</p>
                     <p rend="justify">'Aidem la vânătoare,</p>
                     <p rend="justify">Cu sulița, cu arcul,</p>
                     <p rend="justify">în codrul cel de fag</p>
                     <p rend="justify">Sculați! ne cheamă cornul</p>
                     <p rend="justify">hatmanului Baltag!</p>
                     <p rend="justify">Ensemble</p>
                     <p rend="justify">BALTAG — STACAN — CORUL</p>
                     <p rend="justify">În munți la vânătoare,</p>
                     <p rend="justify">Ce mândră desfătare!</p>
                     <p rend="justify">Cu toți să-ncălecăm,</p>
                     <p rend="justify">În codru să plecăm!</p>
                     <p rend="justify">STACAN</p>
                     <p rend="justify">(Recitativ)</p>
                     <p rend="justify">Să plecăm în codru, da!</p>
                     <p rend="justify">Dar trebui' mai-nainte</p>
                     <p rend="justify">După obiceiul vechi și cuminte</p>
                     <p rend="justify">(arătând cătră public)</p>
                     <p rend="justify">A ne recomenda.</p>
                     <p rend="justify">BALTAG</p>
                     <p rend="justify">Eu sunt hatmanul Baltag,</p>
                     <p rend="justify">Din strămoși măreți mă trag</p>
                     <p rend="justify">Reprerestrăbunul meu</p>
                     <p rend="justify">Cu vestit baltagul său,</p>
                     <p rend="justify">Sub Ciubăr-Vodă cel Mare</p>
                     <p rend="justify">Zdrobea hordele tatare.</p>
                     <p rend="justify">Pentru-a sale vitejii,</p>
                     <p rend="justify">Domnu-i hărăzi moșii,</p>
                     <p rend="justify">Așa mari, așa de-ntinse</p>
                     <p rend="justify">Cât cu ochii le cuprinse</p>
                     <p rend="justify">De pe vârful istui munte,</p>
                     <p rend="justify">Și-l făcu boier de frunte</p>
                     <p rend="justify">Asupra boierilor</p>
                     <p rend="justify">Pentru vecii vecilor,</p>
                     <p rend="justify">Dându-i numele „Baltag".</p>
                     <p rend="justify">— Din așa strămoș mă trag!</p>
                     <p rend="justify">CORUL și STACAN</p>
                     <p rend="justify">Și „Baltag” l-a poreclit:</p>
                     <p rend="justify">Din așa viță-a ieșit!</p>
                     <p rend="justify">BALTAG</p>
                     <p rend="justify">Dându-i numele „Baltag".</p>
                     <p rend="justify">— Din așa strămoș mă trag!</p>
                     <p rend="justify">STACAN</p>
                     <p rend="justify">Eu sunt comisul Stacan,</p>
                     <p rend="justify">Nici eu nu sunt bădăran</p>
                     <p rend="justify">Reprerestrăbunul meu</p>
                     <p rend="justify">Avea și el darul său</p>
                     <p rend="justify">Sub Ciubăr-Vodă cel Mare</p>
                     <p rend="justify">Golea vajnic la pahare.</p>
                     <p rend="justify">Pentru-acest talent vestit,</p>
                     <p rend="justify">Vodă comis l-a numit</p>
                     <p rend="justify">Peste buți și poloboace</p>
                     <p rend="justify">Cu vinațuri busuioace,</p>
                     <p rend="justify">Roșii, albe, dulci ca mierea,</p>
                     <p rend="justify">Dându-i toată privegherea</p>
                     <p rend="justify">Asupra butoaielor</p>
                     <p rend="justify">Pentru vecii vecilor,</p>
                     <p rend="justify">Și „Stacan” l-a poreclit.</p>
                     <p rend="justify">Din așa viță-am ieșit.</p>
                     <p rend="justify">CORUL și BALTAG</p>
                     <p rend="justify">Și „Stacan" l-a poreclit</p>
                     <p rend="justify">Din așa viță-a ieșit!</p>
                     <p rend="justify">STACAN</p>
                     <p rend="justify">Și „Stacan" l-a poreclit</p>
                     <p rend="justify">Din așa viță-am ieșit.</p>
                     <p rend="justify">BALTAG</p>
                     <p rend="justify">Așa, din vremi bătrâne,</p>
                     <p rend="justify">trăiesc fără-ncetare</p>
                     <p rend="justify">Baltagii și Stacanii</p>
                     <p rend="justify">în chef și vânătoare.</p>
                     <p rend="justify">STACAN</p>
                     <p rend="justify">Cine-și petrece-n codri</p>
                     <p rend="justify">viața lui cu drag?</p>
                     <p rend="justify">BALTAG</p>
                     <p rend="justify">Tot hatmanul Baltag!</p>
                     <p rend="justify">CORUL</p>
                     <p rend="justify">Tot hatmanul Baltag!</p>
                     <p rend="justify">BALTAG</p>
                     <p rend="justify">Și cine este-n pivniți</p>
                     <p rend="justify">pe vinuri căpitan?</p>
                     <p rend="justify">STACAN</p>
                     <p rend="justify">Tot comisul Stacan!</p>
                     <p rend="justify">CORUL</p>
                     <p rend="justify">Tot comisul Stacan!</p>
                     <p rend="justify">BALTAG</p>
                     <p rend="justify">Dar și ciraci ca dânșii,</p>
                     <p rend="justify">așa buni vânători,</p>
                     <p rend="justify">(arată pe ciraci)</p>
                     <p rend="justify">Au fost mai rareori!</p>
                     <p rend="justify">CORUL</p>
                     <p rend="justify">Au fost mai rareori!</p>
                     <p rend="justify">STACAN</p>
                     <p rend="justify">Dar, nici în vremea veche,</p>
                     <p rend="justify">la chefuri n-au mai fost</p>
                     <p rend="justify">Ciraci cu-atâta rost!</p>
                     <p rend="justify">CORUL</p>
                     <p rend="justify">Ciraci cu-atâta rost!</p>
                     <p rend="justify">BALTAG</p>
                     <p rend="justify">Aurora se ridică și cerul e senin!</p>
                     <p rend="justify">STACAN</p>
                     <p rend="justify">Noroc la vânătoare!</p>
                     <p rend="justify">CORUL</p>
                     <p rend="justify">Să meargă toate-n plin!</p>
                     <p rend="justify">TOȚI</p>
                     <p rend="justify">(repriză)</p>
                     <p rend="justify">În munți la vânătoare,</p>
                     <p rend="justify">Ce mândră desfătare!</p>
                     <p rend="justify">Cu toți să-ncălecăm,</p>
                     <p rend="justify">În codru să plecăm!</p>
                     <p rend="justify">(Tablou: plecarea la vânătoare; procesie scurtă. Baltag și Stacan pornesc întâi, după dânșii ciracii, ducând cânii, toți suie pe deal pentru a dispărea în stânga. Baltag rămâne la urmă pe vârful unei stânci privind în zare spre dreapta, pe unde are să intre Zulnia. Stacan se întoarce și-l trage afară din scenă. Joc de scenă, în vreme ce orchestra urmează în surdină motivul corului.)</p>
                  </div>
                  <div type="div4">
                     <head>SCENA II</head>
                     <p rend="justify">SOTIR, apoi CUCOANA ARGHIRIȚA</p>
                     <p rend="justify">SOTIR</p>
                     <p rend="justify">(apare în dreapta, misterios, pe mișcarea motivului corului)</p>
                     <p rend="justify">Poșta rurală: serviciul zilnic... Scrisorile loco se ridică dimineața până-n ziuă. (merge la copac în dreapta, în fund, și ia dintre crengi o scrisoare.) „Prea grațioasei și nobilei domnișoare Zulnia, la castelul străbunilor săi, loco!” (o pune în brâu, de unde scoate o alta.) „Prea strălucitului hatman Baltag, la castelul său, loco.” (miroasă plicul.) Trandafir! (pune plicul în crengi.) Cine a născocit scrisul și scrisorile, desigur n-a putut fi un părinte de familie, ori și dacă a fost, l-a bucurat Dumnezeu numai de băieți. Una dintre primejdiile familiilor este abecedarul! Ce dar funest invenția scrisului, pentru familiile cu domnișoare! Dar destule reflecții filozofice pentru un factor poștal rural; să ne îndeplinim datoria... Poșta rurală, serviciul zilnic: Scrisorile loco se ridică dimineața până în ziuă. (Cucoana Arghirița intră repede prin stânga.) A! Cucoana Arghirița! M-a văzut.</p>
                     <p rend="justify">ARGHIRIȚA</p>
                     <p rend="justify">(merge la copac și ia scrisoarea pe care a pus-o Sotir)</p>
                     <p rend="justify">De mult te pândeam, jupâne Sotirache. Te-am prins în sfârșit.</p>
                     <p rend="justify">SOTIR</p>
                     <p rend="justify">Zău, cuconiță...</p>
                     <p rend="justify">ARGHIRIȚA</p>
                     <p rend="justify">Taci! arată scrisoarea!...</p>
                     <p rend="justify">SOTIR</p>
                     <p rend="justify">Care?</p>
                     <p rend="justify">ARGHIRIȚA</p>
                     <p rend="justify">Pe cea cătră duduca Zulnia... Sotirache, nu umbla cu mofturi. Dă-mi-o numaidecât!</p>
                     <p rend="justify">SOTIR</p>
                     <p rend="justify">Dar jur că...</p>
                     <p rend="justify">ARGHIRIȚA</p>
                     <p rend="justify">Nici o vorbă... dă-o degrabă, îți știu eu, meștere Sotirache, meșteșugurile d-tale de mult.</p>
                     <p rend="justify">SOTIR</p>
                     <p rend="justify">Cred și eu, din tinerețe.</p>
                     <p rend="justify">ARGHIRIȚA</p>
                     <p rend="justify">Aud? dă-mi biletul. (Sotir încolțit dă scrisoarea din brâu, Arghirița citește.) „Prea grațioasei și nobilei d-rei Zulnia... loco... Prea grațioasă și nobilă cuconiță! Dacă inima d-tale ar fi așa de simțitoare, pe cât chipul și toată ființa îți sunt de fărmecătoare, un om care te adoră și ar cuteza să ți-o spună și să te întrebe, ar putea el să spere vreodată a fi fericit?” (returnela romanței, Zulnia cântă.)</p>
                     <p rend="justify">SOTIR</p>
                     <p rend="justify">St... Duduca... (ei s-ascund după copac.)</p>
                  </div>
                  <div type="div4">
                     <head>SCENA III</head>
                     <p rend="justify">ZULNIA, ARGHIRIȚA, SOTIR</p>
                     <p rend="justify">Nr. 2</p>
                     <p rend="justify">ZULNIA</p>
                     <p rend="justify">(Romanță)</p>
                     <p rend="justify">I</p>
                     <p rend="justify">Auroră mândră, ah! spune-mi mie</p>
                     <p rend="justify">Dacă viteazul ce am zărit</p>
                     <p rend="justify">Cunoaște dorul ce mă sfâșie,</p>
                     <p rend="justify">Cunoaște oare cât m-a rănit?</p>
                     <p rend="justify">De când pe dânsul eu l-am văzut,</p>
                     <p rend="justify">Liniștea vieții, ah! am pierdut!</p>
                     <p rend="justify">II</p>
                     <p rend="justify">Îl văd oriunde, prin flori, prin stele,</p>
                     <p rend="justify">Îl văd în cartea ce o deschid,</p>
                     <p rend="justify">Îl văd în visul nopților mele</p>
                     <p rend="justify">Când spre odihnă ochi-mi închid.</p>
                     <p rend="justify">De când pe dânsul eu l-am văzut,</p>
                     <p rend="justify">Liniștea vieții, ah! am pierdut!</p>
                     <p rend="justify">III</p>
                     <p rend="justify">Dacă Ursita încântătoare</p>
                     <p rend="justify">Ar vrea vreodată să-l dobândesc,</p>
                     <p rend="justify">O fericire alta mai mare</p>
                     <p rend="justify">Nu pot pe lume să mai doresc.</p>
                     <p rend="justify">Ah! lânga dânsul ar fi un trai</p>
                     <p rend="justify">Mai bun, mai dulce decât în rai!</p>
                     <p rend="justify">ARGHIRIȚA</p>
                     <p rend="justify">(apărând)</p>
                     <p rend="justify">Sărmănică, sărmănică!...</p>
                     <p rend="justify">ZULNIA</p>
                     <p rend="justify">Mătușica?</p>
                     <p rend="justify">ARGHIRIȚA</p>
                     <p rend="justify">N-am bucurie, te-am pierdut. Acum înțeleg eu fantasiile tale, cura d-tale cu apă neîncepută până-n ziuă.</p>
                     <p rend="justify">SOTIR</p>
                     <p rend="justify">(iese pe furiș în dreapta, aparte)</p>
                     <p rend="justify">O scena intimă de familie, nu-i locul nostru aici. Întâia calitate a unui factor poștal rural este discreția serviciului zilnic: scrisorile loco se ridică dimineața până-n ziuă. (iese.)</p>
                     <p rend="justify">ZULNIA</p>
                     <p rend="justify">Ei da, mătușică. De vreme ce știi, de vreme ce nu-ți mai pot ascunde nimica, trebuie să-ți spun tot, să te fac să-nțelegi.</p>
                     <p rend="justify">ARGHIRIȚA</p>
                     <p rend="justify">Ce să-nțeleg! ce vrei să-nțeleg, decât că ești o copilă naivă, o neroadă, o nebună!</p>
                     <p rend="justify">ZULNIA</p>
                     <p rend="justify">Dacă sentimentul...</p>
                     <p rend="justify">ARGHIRIȚA</p>
                     <p rend="justify">Taci cu sentimentul. Parcă numai d-ta știi ce-i sentimentul, întreabă-mă pe mine, să-ți spun eu ce-i sentimentul. Nu înțelegi că ai a face cu un bărbat? Știi tu ce sunt bărbații?</p>
                     <p rend="justify">ZULNIA</p>
                     <p rend="justify">Mătușică...</p>
                     <p rend="justify">ARGHIRIȚA</p>
                     <p rend="justify">Să-ți spun eu ce sunt bărbații, să-ți spun eu ce-i sentimentul.</p>
                     <p rend="justify">Nr. 3</p>
                     <p rend="justify">CUCOANA ARGHIRIȚA</p>
                     <p rend="justify">(Rondo)</p>
                     <p rend="justify">Sentimentul, nepoțică,</p>
                     <p rend="justify">Pentru noi e un păcat;</p>
                     <p rend="justify">Te pândește la potică,</p>
                     <p rend="justify">Ca un hoț, orice bărbat</p>
                     <p rend="justify">Te ochește,</p>
                     <p rend="justify">Te-amețește,</p>
                     <p rend="justify">Te uimește,</p>
                     <p rend="justify">Te vrăjește,</p>
                     <p rend="justify">Până când deodată, haț!</p>
                     <p rend="justify">Ți-a prins inimioara-n laț!</p>
                     <p rend="justify">Îl iubești</p>
                     <p rend="justify">Și te jertfești...</p>
                     <p rend="justify">Însă... pace!</p>
                     <p rend="justify">N-ai ce-i face</p>
                     <p rend="justify">Bărbatul cel mai de soi</p>
                     <p rend="justify">Încă e un marțafoi.</p>
                     <p rend="justify">II</p>
                     <p rend="justify">Nu m-ai crede când ți-aș spune</p>
                     <p rend="justify">Că odată chiar și eu</p>
                     <p rend="justify">Am avut visuri nebune</p>
                     <p rend="justify">Pentr-un mândru paraleu.</p>
                     <p rend="justify">Mă pândise,</p>
                     <p rend="justify">M-amețise,</p>
                     <p rend="justify">Mă uimise,</p>
                     <p rend="justify">Mă vrăjise,</p>
                     <p rend="justify">Până când deodată, haț!</p>
                     <p rend="justify">Mi-a prins inimioara-n laț!</p>
                     <p rend="justify">L-am iubit</p>
                     <p rend="justify">Și m-am jertfit;</p>
                     <p rend="justify">Însă... pace!</p>
                     <p rend="justify">N-ai ce-i face</p>
                     <p rend="justify">Bărbatul cel mai de soi</p>
                     <p rend="justify">Încă e un marțafoi!</p>
                     <p rend="justify">III</p>
                     <p rend="justify">Așadar și prin urmare,</p>
                     <p rend="justify">Sentimentu-i un păcat;</p>
                     <p rend="justify">Fii în veci fără-ndurare</p>
                     <p rend="justify">Chiar de-ți place vrun bărbat,</p>
                     <p rend="justify">Învârtește-l,</p>
                     <p rend="justify">Răsucește-l,</p>
                     <p rend="justify">Amețește-l</p>
                     <p rend="justify">Și vrăjește-l,</p>
                     <p rend="justify">Până când deodată, haț!</p>
                     <p rend="justify">Tu să-i prinzi inima-n laț!</p>
                     <p rend="justify">Nu-l iubi,</p>
                     <p rend="justify">Nu te jertfi,</p>
                     <p rend="justify">Fiin'că pace!</p>
                     <p rend="justify">N-ai ce-i face</p>
                     <p rend="justify">Bărbatul cel mai de soi</p>
                     <p rend="justify">încă e un marțafoi!</p>
                     <p rend="justify">ZULNIA</p>
                     <p rend="justify">Așa o fi fost cu paraleul d-tale, dar cu cavalerul meu nu-i tot așa!</p>
                     <p rend="justify">ARGHIRIȚA</p>
                     <p rend="justify">Ești o copilă fără minte; toți ca unul!</p>
                     <p rend="justify">ZULNIA</p>
                     <p rend="justify">El ca toți! Peste putință! Un erou!</p>
                     <p rend="justify">ARGHIRIȚA</p>
                     <p rend="justify">Ca și paraleul meu!</p>
                     <p rend="justify">ZULNIA</p>
                     <p rend="justify">Un mare vânător, un Nemrod[i] !</p>
                     <p rend="justify">ARGHIRIȚA</p>
                     <p rend="justify">Ca și paraleul meu, un nerod!</p>
                     <p rend="justify">ZULNIA</p>
                     <p rend="justify">Frumos!</p>
                     <p rend="justify">ARGHIRIȚA</p>
                     <p rend="justify">Ah!</p>
                     <p rend="justify">ZULNIA</p>
                     <p rend="justify">Mândru!</p>
                     <p rend="justify">ARGHIRIȚA</p>
                     <p rend="justify">Ah!</p>
                     <p rend="justify">ZULNIA</p>
                     <p rend="justify">Sentimental!</p>
                     <p rend="justify">ARGHIRIȚA</p>
                     <p rend="justify">Brutal, senzual, desigur un marțafoi!</p>
                     <p rend="justify">ZULNIA</p>
                     <p rend="justify">Delicat, duios!... O să mă iubeasca, o să-mi fie credincios, supus.</p>
                     <p rend="justify">ARGHIRIȚA</p>
                     <p rend="justify">Credincios, supus, niciodată nu spera!</p>
                     <p rend="justify">ZULNIA</p>
                     <p rend="justify">Sunt sigură...</p>
                     <p rend="justify">ARGHIRIȚA</p>
                     <p rend="justify">Ai să vezi!...</p>
                     <p rend="justify">ZULNIA</p>
                     <p rend="justify">Poate paraleul d-tale, dar el...</p>
                     <p rend="justify">Nr. 4</p>
                     <p rend="justify">(Dueto)</p>
                     <p rend="justify">ARGHIRIȚA</p>
                     <p rend="justify">Ia dă-mi pace, nu-mi mai spune! Toți ca unul, draga mea...</p>
                     <p rend="justify">ZULNIA</p>
                     <p rend="justify">Nu-i așa!(bis)</p>
                     <p rend="justify">ARGHIRIȚA</p>
                     <p rend="justify">Toate fetele-s nebune... Ai să te căiești amar!</p>
                     <p rend="justify">ZULNIA</p>
                     <p rend="justify">În zadar! (bis) Nu-i ca dânsul altu-n lume!</p>
                     <p rend="justify">ARGHIRIȚA</p>
                     <p rend="justify">Mofturi! glume!</p>
                     <p rend="justify">ZULNIA</p>
                     <p rend="justify">Mă iubește!</p>
                     <p rend="justify">ARGHIRIȚA</p>
                     <p rend="justify">Viclenie!</p>
                     <p rend="justify">ZULNIA</p>
                     <p rend="justify">Îl iubesc!</p>
                     <p rend="justify">ARGHIRIȚA</p>
                     <p rend="justify">E nebunie!</p>
                     <p rend="justify">ARGHIRIȚA</p>
                     <p rend="justify">(Arie)</p>
                     <p rend="justify">Domnișoara pătimește</p>
                     <p rend="justify">Pentr-un tânăr cavaler,</p>
                     <p rend="justify">Îl admiră, îl iubește</p>
                     <p rend="justify">Parc-ar fi căzut din cer!</p>
                     <p rend="justify">Ha! ha! ha! ha! Va veni însă o vreme,</p>
                     <p rend="justify">Nu te teme,</p>
                     <p rend="justify">Când părerea-ți vei schimba,</p>
                     <p rend="justify">Ha! ha! ha! ha!</p>
                     <p rend="justify">ZULNIA</p>
                     <p rend="justify">(Arie)</p>
                     <p rend="justify">În zadar, orice vei zice!</p>
                     <p rend="justify">Îl iubesc cu mare dor,</p>
                     <p rend="justify">Sunt răpită, sunt ferice,</p>
                     <p rend="justify">Sper un mândru viitor;</p>
                     <p rend="justify">Da! da! da! da!</p>
                     <p rend="justify">Va veni odată-o vreme,</p>
                     <p rend="justify">Nu te teme,</p>
                     <p rend="justify">Când părerea-ți vei schimba,</p>
                     <p rend="justify">Da! da! da! da!</p>
                     <p rend="justify">Ensemble</p>
                     <p rend="justify">ZULNIA</p>
                     <p rend="justify">În zadar orice vei zice!</p>
                     <p rend="justify">Îl iubesc cu mare dor,</p>
                     <p rend="justify">Sunt răpită, sunt ferice,</p>
                     <p rend="justify">Sper un mândru viitor.</p>
                     <p rend="justify">Da! da! da! da!</p>
                     <p rend="justify">ARGHIRIȚA</p>
                     <p rend="justify">Domnișoara pătimește</p>
                     <p rend="justify">Pentr-un tânăr cavaler,</p>
                     <p rend="justify">Îl admiră, îl iubește,</p>
                     <p rend="justify">Parc-ar fi căzut din cer!</p>
                     <p rend="justify">Ha! ha! ha! ha!</p>
                     <p rend="justify">etc.</p>
                     <p rend="justify">(Sfârșitul tabloului I)</p>
                  </div>
               </div>
               <div type="div3">
                  <head>TABLOUL II</head>
                  <p rend="justify">(Scena reprezentă pivnița hatmanului Baltag: două bolți mari, una în planul întâi, alta în planul II. Fundalul și culisele arată rânduri superpuse de butii mari și mici, toate cu inscripții de vinuri și provenința vinurilor: Cotnar Busuioc, leat 5475[ii] ; Odobești alb, [leat] 5603; Uricani roș, leat 5246; Nicorești profir, leat 5325; Drăgășani cornița-ruginiu, leat 5482. Interiorul pivniței este luminat de un mare policandru spânzurat de arcul bolței din față, policandrul e făcut dintr-un mănunchi de coarne de cerb, pe muchiile buților stau înfipte sfeșnice tot de corn, de arcul bolței din față, stau aninate stemele familiilor Baltag și Stacan. Cea dintâi înfățișează un scut împărțit în patru cartiere, care poartă de-a curmezișul un baltag de argint și deasupra un coif cu vizieră și cu un păunaș mare resfirat, în cele trei culori românești. De mânerul baltagului atârnă o panglică cu deviza: „În noaptea timpurilor”. „Totdeauna-n luptă!” A doua stemă reprezentă un scut împărțit cu o diagonală în două jumătăți, una albă, alta roșie. Scutul poartă în mijloc un borcan și de-o parte și de alta, unul sus și altul jos, două pahare; de partea albă, un pahar roș, de partea roșie, un pahar alb, de toartele borcanului atârnă câte-o panglică cu deviza: „Totdeauna plin, totdeauna gol”. În mijlocul teatrului sub policandru o cadă rotundă, răsturnată cu fundul în sus și de jur împrejur mai multe balerce mici, asemenea. La ridicarea perdelei, slujitorii hatmanului gătesc de masă pe cadă, aprind făcliile și sfeșnicele care se lasă și se ridică cu un lanț pe scripăt și așază balercele de jur împrejurul căzei ca scaune. Intrarea în pivniță este în planul din urmă la stânga pe-o scară, prin deschizătura căreia bate lumina de afară.)</p>
                  <div type="div4">
                     <head>SCENA I</head>
                     <p rend="justify">Nr. 5</p>
                     <p rend="justify">COR DE SLUJITORI</p>
                     <p rend="justify">Hai copii curând la treabă,</p>
                     <p rend="justify">Cornul sună, ascultați!</p>
                     <p rend="justify">Masa s-o gătim degrabă,</p>
                     <p rend="justify">Vin flămânzi și însetați!</p>
                     <p rend="justify">BUCĂTARUL</p>
                     <p rend="justify">Când se-ntoarce de la munte</p>
                     <p rend="justify">Vânătorul obosit</p>
                     <p rend="justify">Are poftă de mâncare.</p>
                     <p rend="justify">CHELARUL</p>
                     <p rend="justify">Mai cu samă de chilit[iii] .</p>
                     <p rend="justify">CORUL</p>
                     <p rend="justify">Hai copii curând la treabă,</p>
                     <p rend="justify">Cornul sună, ascultați!</p>
                     <p rend="justify">Masa s-o gătim degrabă,</p>
                     <p rend="justify">Vin flămânzi și însetați.</p>
                     <p rend="justify">1 FECIOR</p>
                     <p rend="justify">Sunt toate la locul lor?</p>
                     <p rend="justify">2 FECIOR</p>
                     <p rend="justify">Toate!</p>
                     <p rend="justify">3 FECIOR</p>
                     <p rend="justify">Mistrețul e fript?</p>
                     <p rend="justify">BUCĂTARUL</p>
                     <p rend="justify">Încă două învârtituri și-i gata. Iată azimile vin de la cuptor!</p>
                     <p rend="justify">1 FECIOR</p>
                     <p rend="justify">Halal să le fie. Dacă n-ar avea vânătorii feciori ca noi...</p>
                     <p rend="justify">BUCĂTARUL</p>
                     <p rend="justify">Și bucătar ca mine...</p>
                     <p rend="justify">1 FECIOR</p>
                     <p rend="justify">Nu știu zău, cum le-ar merge.</p>
                     <p rend="justify">BUCĂTARUL</p>
                     <p rend="justify">Să te întorci ostenit de la munte și să nu găsești o friptură bună de mistreț ș-o șuncă de urs, o ciosvârte de cerb pe varză, și ca să nu fugă de pe tavă, păzită de jur împrejur de 12 cocoși sălbateci...</p>
                     <p rend="justify">CHELARUL</p>
                     <p rend="justify">Toți cerbii și toți cocoșii tăi n-ar plăti mai mult decât o ciorbă de borș cu știr, dacă n-ar fi chelarul cu vinurile lui.</p>
                     <p rend="justify">(Cornul sună.)</p>
                     <p rend="justify">1 FECIOR</p>
                     <p rend="justify">Ați auzit?</p>
                     <p rend="justify">TOȚI</p>
                     <p rend="justify">Cornul? Vin!</p>
                     <p rend="justify">(Repriză Nr. 5. Slujitorii ies.)</p>
                  </div>
                  <div type="div4">
                     <head>SCENA II</head>
                     <p rend="justify">BALTAG și STACAN</p>
                     <p rend="justify">STACAN</p>
                     <p rend="justify">(urmărind pe Baltag, care a intrat întâi cufundat în gânduri)</p>
                     <p rend="justify">Să-și bată joc toți vulpoii nevârstnici de mine, să-mi dea cu tifla toți vătuii[iv] agiamii, dacă pricep eu ceva.</p>
                     <p rend="justify">BALTAG</p>
                     <p rend="justify">Ce vrei să pricepi?</p>
                     <p rend="justify">STACAN</p>
                     <p rend="justify">Vreau să pricep cum se poate rătăci omul într-o pădure pe care o cutreieră cruciș și curmeziș de mic copil, toată ziulica, unde cunoaște toate cărările, unde toți copacii îi sunt vechi prieteni.</p>
                     <p rend="justify">BALTAG</p>
                     <p rend="justify">De ce adică nu s-ar putea?</p>
                     <p rend="justify">STACAN</p>
                     <p rend="justify">Și fără asta, cum se poate pierde un vânător într-o pădure, când aude mereu cornul tovarășilor? De câte ori nu ți-am chiuit? De câte ori nu ți-am sunat? Pe unde nu te-am căutat?</p>
                     <p rend="justify">BALTAG</p>
                     <p rend="justify">Dar dacă m-aș fi rătăcit într-adins?</p>
                     <p rend="justify">STACAN</p>
                     <p rend="justify">Cum să te rătăcești într-adins?</p>
                     <p rend="justify">BALTAG</p>
                     <p rend="justify">Zic așa într-adins, ca să nu te mai miri de ce nu m-ai putut găsi.. (pauză.) Mai poftești să zici ceva!</p>
                     <p rend="justify">STACAN</p>
                     <p rend="justify">Cum nu?</p>
                     <p rend="justify">BALTAG</p>
                     <p rend="justify">Ce?</p>
                     <p rend="justify">STACAN</p>
                     <p rend="justify">Vreau să știu cum se poate un vânător, — și ce vânător! — să umble o zi de vară întreagă fără să ucidă măcar o vrabie?</p>
                     <p rend="justify">BALTAG</p>
                     <p rend="justify">N-am ucis, fiindcă n-am tras.</p>
                     <p rend="justify">STACAN</p>
                     <p rend="justify">Cum?</p>
                     <p rend="justify">BALTAG</p>
                     <p rend="justify">M-am rătăcit de voi, am umblat pe gânduri de colo până colo, până ce m-am pomenit la marginea pădurii, devale, de unde plecasem azi-dimineață și unde m-ați găsit culcat adineaori, când v-ați întors. Am șezut toată ziua trântit la umbră: auzeam goarna, auzeam cornul și chiotele, dar nu v-am dat răspuns, fiindcă nu voiam nici eu să vă stric petrecerea voastră, nici voi să mi-o stricați pe a mea... Eu petreceam destul de bine.</p>
                     <p rend="justify">STACAN</p>
                     <p rend="justify">Să mă sfâșie toți mistreții din lume, dacă pricep cât negru sub unghie!</p>
                     <p rend="justify">BALTAG</p>
                     <p rend="justify">Vrei numaidecât să pricepi?</p>
                     <p rend="justify">STACAN</p>
                     <p rend="justify">Numaidecât.</p>
                     <p rend="justify">BALTAG</p>
                     <p rend="justify">Ascultă, comise. Nu mai sunt ce m-ai știut pân-acuma. Nu-mi mai place nimica din câte îmi plăceau odinioară, sunt alt om... nu-mi mai plac petrecerile, mi-e silă de tot... de tot!</p>
                     <p rend="justify">STACAN</p>
                     <p rend="justify">Ei, dar ce-ți place?</p>
                     <p rend="justify">BALTAG</p>
                     <p rend="justify">(sentimental)</p>
                     <p rend="justify">Îmi place să stau singur la umbră, lângă fântâna din vale, să mă gândesc... să mă gândesc... să mă gândesc...</p>
                     <p rend="justify">STACAN</p>
                     <p rend="justify">Să te gândești, să te gândești... la ce să te gândești?</p>
                     <p rend="justify">BALTAG</p>
                     <p rend="justify">La ce?</p>
                     <p rend="justify">Nr. 6</p>
                     <p rend="justify">(Arie)</p>
                     <p rend="justify">Prin păduri la vânătoare</p>
                     <p rend="justify">Să gonesc sălbatici fiare</p>
                     <p rend="justify">Este în zadar.</p>
                     <p rend="justify">Nu-i ca-n vremea cea trecută.</p>
                     <p rend="justify">A mea liniște pierdută</p>
                     <p rend="justify">N-o mai capăt iar.</p>
                     <p rend="justify">Să ucid îmi este milă —</p>
                     <p rend="justify">Un chip gingaș de copilă</p>
                     <p rend="justify">Gândul mi-a vrăjit,</p>
                     <p rend="justify">Vin', ah! vino păsărică,</p>
                     <p rend="justify">Vin' în colibioara mică</p>
                     <p rend="justify">Ce ți-am pregătit!</p>
                     <p rend="justify">STACAN</p>
                     <p rend="justify">Păsărică, colivioară?</p>
                     <p rend="justify">BALTAG</p>
                     <p rend="justify">Da!</p>
                     <p rend="justify">STACAN</p>
                     <p rend="justify">Stigleți?</p>
                     <p rend="justify">BALTAG</p>
                     <p rend="justify">Tu nu știi!</p>
                     <p rend="justify">STACAN</p>
                     <p rend="justify">Ce să știu, am înțeles; sti... gleți! Acu pricep eu pentru ce de câteva zile nu-ți mai sunt boii acasă... A! dar bine c-am aflat. Poate să mor și să nu-ți scot stigleții din cap!</p>
                     <p rend="justify">BALTAG</p>
                     <p rend="justify">Nu te-ncerca!</p>
                     <p rend="justify">STACAN</p>
                     <p rend="justify">Cum ai zis?</p>
                     <p rend="justify">BALTAG</p>
                     <p rend="justify">(rar)</p>
                     <p rend="justify">Nici nu te-ncerca!</p>
                     <p rend="justify">STACAN</p>
                     <p rend="justify">Ai să vezi d-ta. Auzi, înamorat! auzi, sentimental! D-ta n-ai trecut pe unde am trecut eu, eu am trecut pe unde treci d-ta, eu am fost amorezat, stimabile domn, de-am umblat călare pe trestie trei nopți de-a rândul prin curte, fără să-mi pot găsi casa. Auzi, amorezat? Stigleți... mofturi. Un Baltag, floarea vânătorilor, aș! ar râde și cerbii!</p>
                     <p rend="justify">BALTAG</p>
                     <p rend="justify">Poate râde cui îi place.</p>
                     <p rend="justify">Nr. 7</p>
                     <p rend="justify">STACAN</p>
                     <p rend="justify">Cuplete</p>
                     <p rend="justify">I</p>
                     <p rend="justify">Hatmane, vino-ți în fire,</p>
                     <p rend="justify">Văd că rău te-ai încurcat</p>
                     <p rend="justify">Cu suspinuri și simțire</p>
                     <p rend="justify">De muieri ești fărmecat.</p>
                     <p rend="justify">Ele-ți fac mii</p>
                     <p rend="justify">De nebunii,</p>
                     <p rend="justify">De jucării,</p>
                     <p rend="justify">De boscării,</p>
                     <p rend="justify">Cochetării</p>
                     <p rend="justify">Și istorii,</p>
                     <p rend="justify">Și de nu zici la vreme: stai!</p>
                     <p rend="justify">Să știi că sigur de dracul dai.</p>
                     <p rend="justify">Căci la urmă, în sfârșit,</p>
                     <p rend="justify">Poezia cum se curmă?</p>
                     <p rend="justify">Ajungi râsul mahalalei,</p>
                     <p rend="justify">Ajungi Vlad îmbrobodit.</p>
                     <p rend="justify">II</p>
                     <p rend="justify">Nu m-ai crede când ți-aș spune</p>
                     <p rend="justify">Că și eu în viața mea</p>
                     <p rend="justify">Am avut visuri nebune</p>
                     <p rend="justify">Pentru-o mândră turturea.</p>
                     <p rend="justify">Îmi făcea mii</p>
                     <p rend="justify">De nebunii,</p>
                     <p rend="justify">De jucării,</p>
                     <p rend="justify">De boscării,</p>
                     <p rend="justify">Cochetării</p>
                     <p rend="justify">Și istorii,</p>
                     <p rend="justify">Până mi-am zis: Stacane, stai!</p>
                     <p rend="justify">Dacă de dracul nu vrei să dai!</p>
                     <p rend="justify">Căci la urmă, în sfârșit,</p>
                     <p rend="justify">Poezia cum se curmă?</p>
                     <p rend="justify">jungi râsul mahalalei,</p>
                     <p rend="justify">Ajungi Vlad îmbrobodit.</p>
                     <p rend="justify">BALTAG</p>
                     <p rend="justify">Frumos cântec, dar nu se potrivește la toți...</p>
                     <p rend="justify">STACAN</p>
                     <p rend="justify">Ba la toți, și mai cu samă la cei ce cred ca tine... Ia ascultă, hatmane, suntem prietini vechi, cu una cu două, vezi d-ta că n-am să te las eu să te dai de mal, pentru păsărele!</p>
                     <p rend="justify">BALTAG</p>
                     <p rend="justify">O să-ți răcești gura degeaba!</p>
                     <p rend="justify">STACAN</p>
                     <p rend="justify">Am să te fac de râsul ciracilor.</p>
                     <p rend="justify">(Returnelă, ciracii intră.)</p>
                  </div>
                  <div type="div4">
                     <head>SCENA III</head>
                     <p rend="justify">BALTAG — STACAN — CORUL</p>
                     <p rend="justify">Nr. 8</p>
                     <p rend="justify">Ensemble</p>
                     <p rend="justify">(intrare și scena)</p>
                     <p rend="justify">Hai cu toți la masă mare,</p>
                     <p rend="justify">Haidem să ne veselim,</p>
                     <p rend="justify">Dup-atâta vânătoare</p>
                     <p rend="justify">Să bem, să benchetuim!</p>
                     <p rend="justify">STACAN</p>
                     <p rend="justify">Stațil Stați! Stați!</p>
                     <p rend="justify">Ciraci flămânzi și însetați!</p>
                     <p rend="justify">Stați ș-ascultați</p>
                     <p rend="justify">Minune,</p>
                     <p rend="justify">Ceea ce vă voi spune.</p>
                     <p rend="justify">CIRACII</p>
                     <p rend="justify">Minune? Ce minune?</p>
                     <p rend="justify">Ce zici?</p>
                     <p rend="justify">STACAN</p>
                     <p rend="justify">Din voinici</p>
                     <p rend="justify">Când unul ar căpia</p>
                     <p rend="justify">Și s-ar amoreza,</p>
                     <p rend="justify">Și la urma urmelor</p>
                     <p rend="justify">S-ar pleca muierilor,</p>
                     <p rend="justify">N-ar fi în feliul său</p>
                     <p rend="justify">Un mare nătărău?</p>
                     <p rend="justify">CIRACII</p>
                     <p rend="justify">Ba zău!</p>
                     <p rend="justify">Un mare nătărău!</p>
                     <p rend="justify">STACAN</p>
                     <p rend="justify">Stați, dar stați</p>
                     <p rend="justify">Ciraci flămânzi și însetați,</p>
                     <p rend="justify">Ca s-ascultați</p>
                     <p rend="justify">Cu groază</p>
                     <p rend="justify">O veste caraghioază!</p>
                     <p rend="justify">CIRACII</p>
                     <p rend="justify">O veste caraghioază?</p>
                     <p rend="justify">Ce spui!</p>
                     <p rend="justify">STACAN</p>
                     <p rend="justify">Dumnealui</p>
                     <p rend="justify">Amicul nostru drag,</p>
                     <p rend="justify">Hatmanul Baltag,</p>
                     <p rend="justify">Floarea vânătorilor,</p>
                     <p rend="justify">Floarea băutorilor,</p>
                     <p rend="justify">Este, pe legea mea!</p>
                     <p rend="justify">Amorezat lulea!</p>
                     <p rend="justify">CORUL</p>
                     <p rend="justify">Ha! ha!</p>
                     <p rend="justify">Amorezat lulea!</p>
                     <p rend="justify">BALTAG</p>
                     <p rend="justify">Ce nebunie!</p>
                     <p rend="justify">Și chiar așa să fie</p>
                     <p rend="justify">Vouă ce vă pasă?</p>
                     <p rend="justify">CORUL</p>
                     <p rend="justify">Cum ce ne pasă!</p>
                     <p rend="justify">STACAN</p>
                     <p rend="justify">Ba prea ne pasă!</p>
                     <p rend="justify">BALTAG</p>
                     <p rend="justify">Lăsați-l!</p>
                     <p rend="justify">Este iar o prostie</p>
                     <p rend="justify">De-a lui... haidem la masă!</p>
                     <p rend="justify">TOȚI</p>
                     <p rend="justify">La masă! la masă! la masă!</p>
                     <p rend="justify">(Repriză)</p>
                     <p rend="justify">Hai cu toți la masă mare! etc.</p>
                     <p rend="justify">( BALTAG, STACAN, CIRACII șed toți la masă pe poloboace, Hatmanul la dreapta, Stacan la stânga, toți râd și fac vuiet, afară de Baltag)</p>
                     <p rend="justify">STACAN</p>
                     <p rend="justify">(dispus)</p>
                     <p rend="justify">Acuma cine știe un cântec frumos, să-l zică, cine știe o poveste bună s-o spuie, cine știe mofturi noi de prin călindare vechi să le scoată răpede la maidan, ca icrele proaspete... Haide Pleașcă, tu te cam pricepi.</p>
                     <p rend="justify">PLEAȘCĂ</p>
                     <p rend="justify">Am auzit că de câtăva vreme la bencheturi se poartă grozav...</p>
                     <p rend="justify">DUȘCĂ</p>
                     <p rend="justify">Șervete.</p>
                     <p rend="justify">PLEAȘCĂ</p>
                     <p rend="justify">Nu!... șervete nu se mai poartă...</p>
                     <p rend="justify">BUDUȘCĂ</p>
                     <p rend="justify">Dar ce?</p>
                     <p rend="justify">PLEAȘCĂ</p>
                     <p rend="justify">Calambururi, culmi și alte mici jocuri de salon, pe cât de amuzante, pe atât de instructive... Mă rog, dacă doriți ceva cam așa, eu, Dușcă și Budușcă, vă putem servi, — începe, Dușcă.</p>
                     <p rend="justify">DUȘCĂ</p>
                     <p rend="justify">Un moș al meu s-a însurat, cu o văduvă, dar ce femeie, ce casnică... îngrijea de casă, de bărbat, culmea îngrijirii. Închipuiți-vă, când pleca bărbatul de-acasă, când se întorcea, și chiar așa peste zi, îi ștergea...</p>
                     <p rend="justify">PLEAȘCĂ</p>
                     <p rend="justify">Ciobotele?</p>
                     <p rend="justify">DUȘCĂ</p>
                     <p rend="justify">Nul — îi ștergea... câte-o palmă! (râsete.)</p>
                     <p rend="justify">STACAN</p>
                     <p rend="justify">Bravo, Dușcă! Bun! Ce stai pe gânduri, hatmane?</p>
                     <p rend="justify">BALTAG</p>
                     <p rend="justify">Beți înainte voi și spuneți, ascult.</p>
                     <p rend="justify">PLEAȘCĂ</p>
                     <p rend="justify">Rândul tău, Budușcă!</p>
                     <p rend="justify">BUDUȘCĂ</p>
                     <p rend="justify">Mă rog, care dintre d-voastră a cunoscut pe Ghimiș Mangafa zaraful?</p>
                     <p rend="justify">PLEAȘCĂ</p>
                     <p rend="justify">Eu l-am cunoscut, delicată persoană.</p>
                     <p rend="justify">BUDUȘCĂ</p>
                     <p rend="justify">Delicată? dimpotrivă. Poate că tu ai cunoscut pe altul! Ghimiș avea daraveri multe cu toți bancherii din lume, avea casă mare, slugi vreo douăzeci. Dar mojic, grosolan, brutal, culmea brutalității. În fiecare dimineață bătea... câte-o depeșă. (râsete.)</p>
                     <p rend="justify">STACAN</p>
                     <p rend="justify">Bravo!</p>
                     <p rend="justify">PLEAȘCĂ</p>
                     <p rend="justify">Toți câți sunteți aici, ați văzut cai slabi?</p>
                     <p rend="justify">TOȚI</p>
                     <p rend="justify">Firește!</p>
                     <p rend="justify">PLEAȘCĂ</p>
                     <p rend="justify">Da! Dar nici unul dintre voi n-a văzut un cal așa de slab cum am văzut eu mai alaltăieri. Era slab... slab, culmea slăbiciunii, nu putea sa tragă... o țigară! (râsete.)</p>
                     <p rend="justify">STACAN</p>
                     <p rend="justify">Bravo Pleașcă, dă-i nainte, ai viitor, nu râzi, hatmane?... Hatmanul astăzi n-are chef de nimic băieți, d-nealui se gândește, se gândește... se gândește!</p>
                     <p rend="justify">DUȘCĂ</p>
                     <p rend="justify">La ce se gândește?</p>
                     <p rend="justify">STACAN</p>
                     <p rend="justify">La stigleți, nu v-am spus adineaori?</p>
                     <p rend="justify">PLEAȘCĂ</p>
                     <p rend="justify">Dacă-i așa, să-i spun eu o istorie foarte sentimentală. O să-i placă.</p>
                     <p rend="justify">BALTAG</p>
                     <p rend="justify">Iar un calambur?</p>
                     <p rend="justify">PLEAȘCĂ</p>
                     <p rend="justify">Zău nu!</p>
                     <p rend="justify">BALTAG</p>
                     <p rend="justify">Să vedem!</p>
                     <p rend="justify">PLEAȘCĂ</p>
                     <p rend="justify">Era odată... (bea) era odată un tânăr și nobil cavaler. Acest tânăr și nobil cavaler se amorezase strașnic de-o primadonă, cea mai vestită primadonă din lume, privighetoare... Mă rog, zi-i privighetoare ș-o lasă.</p>
                     <p rend="justify">BALTAG</p>
                     <p rend="justify">D-ra Patti?</p>
                     <p rend="justify">PLEAȘCĂ</p>
                     <p rend="justify">Tocmai... o iubea!... (bea) o iubea! (bea) o iub...</p>
                     <p rend="justify">STACAN</p>
                     <p rend="justify">Bea! destul de trei ori; o iubea, am înțeles, și pe urmă ce făcea?</p>
                     <p rend="justify">PLEAȘCĂ</p>
                     <p rend="justify">Vezi c-o iubea foarte mult, așa de mult, încât ea, care știa cât o iubește, i-a pretins să-i dăruiască tânărul cavaler niște juvaericale de 7, 8 ori mai scumpe decât leafa lui pe o lună. Ce-a făcut nenorocitul tânăr?</p>
                     <p rend="justify">DUȘCĂ</p>
                     <p rend="justify">De desperare și-a băut leafa pe-o lună într-o sară!</p>
                     <p rend="justify">STACAN</p>
                     <p rend="justify">Și diurna!</p>
                     <p rend="justify">PLEAȘCĂ</p>
                     <p rend="justify">Nu, s-a dus la juvaergiu!</p>
                     <p rend="justify">DUȘCĂ</p>
                     <p rend="justify">Pe la ce ceas?</p>
                     <p rend="justify">PLEAȘCĂ</p>
                     <p rend="justify">Asta nu se spune, a intrat la juvaergiu.</p>
                     <p rend="justify">DUȘCĂ</p>
                     <p rend="justify">Pe unde a intrat?</p>
                     <p rend="justify">PLEAȘCĂ</p>
                     <p rend="justify">Asta nu-i treaba d-tale, a luat frumușel ce i-a trebuit și s-a dus foarte emoționat, tot într-o fugă, la privighitoarea lui și, punându-i la picioare juvaericalele dorite, n-a putut să zică decât două vorbe italienești: „Ah! Carapati”. (râsete, Baltag se scoală protestând.)</p>
                     <p rend="justify">BALTAG</p>
                     <p rend="justify">A! Asta e-o infamie.</p>
                     <p rend="justify">STACAN</p>
                     <p rend="justify">Se-nțelege că e infamie. N-ai auzit cum a luat juvaericalele... (bea.) Ei! m-ați plictisit cu mofturile voastre! Care e culmea calamburului? (tăcere.) Să faci un măgar-ambur. (râsete.) Ei! s-a încheiat cu jocurile de cuvinte. Tăceți toți și puneți mâna pe stacane, că am sa vă cânt.</p>
                     <p rend="justify">Nr. 9</p>
                     <p rend="justify">Brindisi</p>
                     <p rend="justify">STACAN</p>
                     <p rend="justify">I</p>
                     <p rend="justify">E soarta blăstemată</p>
                     <p rend="justify">A celor bieți sărmani</p>
                     <p rend="justify">Ce n-au gustat vrodată</p>
                     <p rend="justify">Vin vechi de Drăgășani.</p>
                     <p rend="justify">II</p>
                     <p rend="justify">Dacă din piept amarul</p>
                     <p rend="justify">Voiești să-l îndulcești,</p>
                     <p rend="justify">Umple-ți degrab' paharul</p>
                     <p rend="justify">Cu vin de Odobești!</p>
                     <p rend="justify">III</p>
                     <p rend="justify">Și jur că pe-astă lume</p>
                     <p rend="justify">Treci viața în zadar,</p>
                     <p rend="justify">De nu bei vin cu spume</p>
                     <p rend="justify">Din deal de la Cotnar!</p>
                     <p rend="justify">IV</p>
                     <p rend="justify">Trăiască vinul, vinul!</p>
                     <p rend="justify">Umpleți paharul meu,</p>
                     <p rend="justify">Să uit necazul, chinul,</p>
                     <p rend="justify">Să beau, să beau mereu!</p>
                     <p rend="justify">PLEAȘCĂ</p>
                     <p rend="justify">E cântec nou, nu-mi place, dacă vreți cântec de masă poetic, ascultați: l-am învățat de la un moș al meu!</p>
                     <p rend="justify">Nr. 9 bis</p>
                     <p rend="justify">PLEAȘCĂ</p>
                     <p rend="justify">(Arieta)</p>
                     <p rend="justify">Ploschița mea, iubit vas,</p>
                     <p rend="justify">Pasere cu dulce glas,</p>
                     <p rend="justify">Eu în sus când te ridic</p>
                     <p rend="justify">Tu îmi cânți cu glic-lic-lic,</p>
                     <p rend="justify">Și mă săruți tot în nas,</p>
                     <p rend="justify">Pasăre cu dulce glas,</p>
                     <p rend="justify">De nu-mi vine să te las,</p>
                     <p rend="justify">Ploschița mea, iubit vas!</p>
                     <p rend="justify">Nr. 9</p>
                     <p rend="justify">(Repriză)</p>
                     <p rend="justify">TOȚI</p>
                     <p rend="justify">(Andante)</p>
                     <p rend="justify">Și nu-l mai săruta-n nas</p>
                     <p rend="justify">Pasere cu dulce glas!...</p>
                     <p rend="justify">TOȚI</p>
                     <p rend="justify">Bravo!</p>
                     <p rend="justify">DUȘCĂ</p>
                     <p rend="justify">Unde e moșul tău care te-a învățat?... să trăiască!</p>
                     <p rend="justify">PLEAȘCĂ</p>
                     <p rend="justify">A murit sărmanul, nu-i mai cântă glic! lic! lic!</p>
                     <p rend="justify">STACAN</p>
                     <p rend="justify">(se ridică)</p>
                     <p rend="justify">Măi ciraci, ia ascultați, să vă întreb un lucru. La chef suntem noi bre, ori la parastas? Cui facem noi de nouă zile aicea? Soacră-mei? 'Ai? (se clatină.) Apoi până când o să îngăduim noi, ca să stea în capul mesei, barba asta mâhnită și plouată de pare că i s-au-necat corăbiile (arată pe Baltag); astăzi toată ziua a stat departe de noi într-adins, și noi l-am căutat ca niște caraghioși, ca să se gândească la... stigleți, toată seara a tăcut mahmur, nici n-a mâncat, nici n-a băut, nici vreun magar-ambur n-a făcut... Ce însemnează asta? Numaidecât trebuie hatmanul să ne cânte un cântec și pe urmă să tragă danțul cu noi!</p>
                     <p rend="justify">TOȚI</p>
                     <p rend="justify">Da! trebuie! să cânte! (se scoală toți.)</p>
                     <p rend="justify">BALTAG</p>
                     <p rend="justify">(se scoală liniștit)</p>
                     <p rend="justify">Vreți să vă cânt?</p>
                     <p rend="justify">TOȚI</p>
                     <p rend="justify">Cântă, da, numaidecât.</p>
                     <p rend="justify">Nr. 10</p>
                     <p rend="justify">(Finale)</p>
                     <p rend="justify">BALTAG</p>
                     <p rend="justify">Sunt sătul</p>
                     <p rend="justify">De bencheturi,</p>
                     <p rend="justify">De ziafeturi,</p>
                     <p rend="justify">Destul! Destul!</p>
                     <p rend="justify">De azi, să știți că părăsesc</p>
                     <p rend="justify">Arc și săgeți și vânătoare;</p>
                     <p rend="justify">Nu voi să mai rănesc</p>
                     <p rend="justify">Nevinovate căprioare;</p>
                     <p rend="justify">Mi-e inima rănită tare</p>
                     <p rend="justify">Ș-aiurea leac pot să-i găsesc.</p>
                     <p rend="justify">Beau dar</p>
                     <p rend="justify">Acest pahar</p>
                     <p rend="justify">Pentru hătmăneasa mea!</p>
                     <p rend="justify">CIRACII</p>
                     <p rend="justify">Haha! haha!</p>
                     <p rend="justify">Ce-am auzit?</p>
                     <p rend="justify">A nebunit!</p>
                     <p rend="justify">STACAN</p>
                     <p rend="justify">Nu râdeți, nu, n-a nebunit,</p>
                     <p rend="justify">Sărmanul! s-a prostit!</p>
                     <p rend="justify">Adineaori, sărac de mine,</p>
                     <p rend="justify">V-am spus eu bine</p>
                     <p rend="justify">Că-i fărmecat,</p>
                     <p rend="justify">Amorezat!</p>
                     <p rend="justify">CIRACII</p>
                     <p rend="justify">(lugubru)</p>
                     <p rend="justify">Adevărat</p>
                     <p rend="justify">E fărmecat!</p>
                     <p rend="justify">BALTAG</p>
                     <p rend="justify">Copilă prea iubită</p>
                     <p rend="justify">Ce-n suflet m-ai rănit,</p>
                     <p rend="justify">Fii tu a mea ursită</p>
                     <p rend="justify">Să fiu iar fericit.</p>
                     <p rend="justify">STACAN</p>
                     <p rend="justify">E fărmecat, sărmanul!</p>
                     <p rend="justify">De nu-i mai sunt pe plac</p>
                     <p rend="justify">Nici arcul, nici stacanul</p>
                     <p rend="justify">E boală fără leac.</p>
                     <p rend="justify">BALTAG</p>
                     <p rend="justify">Voi, ciraci desfrânați,</p>
                     <p rend="justify">Ascultați!</p>
                     <p rend="justify">Și tu, bătrân stricat, ascultă!</p>
                     <p rend="justify">CIRACII</p>
                     <p rend="justify">Ne insultă!</p>
                     <p rend="justify">STACAN</p>
                     <p rend="justify">Mă insultă!</p>
                     <p rend="justify">BALTAG</p>
                     <p rend="justify">Să știți, v-o spun tuturor</p>
                     <p rend="justify">C-am pus de gând să mă-nsor!</p>
                     <p rend="justify">STACAN</p>
                     <p rend="justify">Te-ai hotărât? (vorbit.) Ei! fugi că mor!</p>
                     <p rend="justify">BALTAG</p>
                     <p rend="justify">M-am hotărât, c-așa îmi place mie!</p>
                     <p rend="justify">Și rup cu voi orice tovărășie</p>
                     <p rend="justify">Așa e, sunt înamorat;</p>
                     <p rend="justify">Așa, de voi m-am săturat!</p>
                     <p rend="justify">Cu dezmățatii nu-mi mai place</p>
                     <p rend="justify">Să am a face!</p>
                     <p rend="justify">CORUL</p>
                     <p rend="justify">Ești un fărmecat!</p>
                     <p rend="justify">STACAN</p>
                     <p rend="justify">Ești un renegat!</p>
                     <p rend="justify">CORUL</p>
                     <p rend="justify">Renegat! (bis)</p>
                     <p rend="justify">STACAN</p>
                     <p rend="justify">Și ca renegat,</p>
                     <p rend="justify">Deși Baltag de viță,</p>
                     <p rend="justify">De aici ești alungat.</p>
                     <p rend="justify">CORUL</p>
                     <p rend="justify">Da, alungat!</p>
                     <p rend="justify">BALTAG</p>
                     <p rend="justify">Din propria-mi pimniță?</p>
                     <p rend="justify">STACAN — CORUL</p>
                     <p rend="justify">Din propria-ți pimniță!</p>
                     <p rend="justify">BALTAG</p>
                     <p rend="justify">Voi deșucheați</p>
                     <p rend="justify">Mă alungați,</p>
                     <p rend="justify">Mă maltratați! (bis)</p>
                     <p rend="justify">Da, voi ieși,</p>
                     <p rend="justify">Dar mâne-aci</p>
                     <p rend="justify">Stăpân voi fi. (bis)</p>
                     <p rend="justify">STACAN — CORUL</p>
                     <p rend="justify">Te renegăm,</p>
                     <p rend="justify">Te alungăm</p>
                     <p rend="justify">Și maltratăm</p>
                     <p rend="justify">Te du de-acu,</p>
                     <p rend="justify">Nu mai sta, nu!</p>
                     <p rend="justify">Mergi! ieși! te du!</p>
                     <p rend="justify">(Baltag iese, alungat.)</p>
                     <p rend="justify">STACAN</p>
                     <p rend="justify">(dominând scena)</p>
                     <p rend="justify">Ș-acum, copii, ce-o fi să fie</p>
                     <p rend="justify">O strașnică chindie!</p>
                     <p rend="justify">(Chindie)</p>
                     <p rend="justify">(Stacan, Ciracii se prind la joc. Cortina cade după câteva măsuri ale danțului.)</p>
                     <p rend="justify">(Sfârșitul actului I)</p>
                  </div>
               </div>
            </div>
            <div type="div2">
               <head>ACTUL II</head>
               <div type="div3">
                  <head>TABLOUL III</head>
                  <p rend="justify">(Teatrul reprezentă terasa unui parc. În planul II colonadă rustică de plante agățătoare, bănci și scaune de grădină, în fund alee și tufișuri. La ridicarea perdelei se aude corul nupțial, apoi începe să treacă prin aleaua din fund procesiunea nunții. Muzica cântând marșul, oamenii de casă cu odoarele, Baltag și Zulnia ca mire și mireasă, Cucoana Arghirița și mosafiri.)</p>
                  <div type="div4">
                     <head>SCENA I</head>
                     <p rend="justify">Entr'acte și cor nupțial</p>
                     <p rend="justify">Nr. 1</p>
                     <p rend="justify">BĂRBAȚI</p>
                     <p rend="justify">Iată gingașa mireasă</p>
                     <p rend="justify">Cu-al ei mire s-a unit</p>
                     <p rend="justify">Să le fie casa casă,</p>
                     <p rend="justify">Masa masă nesfârșit!</p>
                     <p rend="justify">FEMEI</p>
                     <p rend="justify">Iată-acum viteazul mire</p>
                     <p rend="justify">Cu mireasa-i s-a unit,</p>
                     <p rend="justify">Cu noroc și fericire</p>
                     <p rend="justify">Fie-i traiul nesfârșit!</p>
                     <p rend="justify">Ensemble</p>
                     <p rend="justify">BĂRBAȚI</p>
                     <p rend="justify">Iată gingașa mireasă, etc.</p>
                     <p rend="justify">FEMEI</p>
                     <p rend="justify">Iată-acum viteazul mire, etc.</p>
                     <p rend="justify">(Procesiunea se pierde în stânga)</p>
                  </div>
                  <div type="div4" rend="P22">
                     <head>SCENA II</head>
                     <p rend="justify">SOTIR — STACAN</p>
                     <p rend="justify">SOTIR</p>
                     <p rend="justify">(intră prin dreapta urmărit de Stacan)</p>
                     <p rend="justify">Lasă-mă, creștine, nu înțelegi? Iată s-a întors unta: cu câte am eu pe cap, nu mai am vreme să stau cu d-ta de vorbă!</p>
                     <p rend="justify">STACAN</p>
                     <p rend="justify">(stăruie)</p>
                     <p rend="justify">În sfârșit, nu se poate; ești om, ești vătav de curte, trebuie sa ai un vițiu, (îi dă o pungă) o slăbiciune!</p>
                     <p rend="justify">SOTIR</p>
                     <p rend="justify">(ia punga)</p>
                     <p rend="justify">N-am nici o slăbiciune.</p>
                     <p rend="justify">STACAN</p>
                     <p rend="justify">(foarte mâhnit)</p>
                     <p rend="justify">A! om fără inimă, cum să te înduplec... atunci?...</p>
                     <p rend="justify">SOTIR</p>
                     <p rend="justify">Ce poftești?</p>
                     <p rend="justify">STACAN</p>
                     <p rend="justify">Poftesc, măcar că nu sunt poftit, să mă lași să intru la nuntă, să dau ochi cu el, cu ginerele, ca să-i spun: ești un ingrat! Pentru o nebunie, la un chef, pentru o glumă, să rupă legăturile din copilărie, nu numai să nu mă poftească, dar încă să dea poruncă slujitorilor să mă gonească, dacă m-oi arăta printre musafiri!</p>
                     <p rend="justify">SOTIR</p>
                     <p rend="justify">Dacă singur spui că a dat astfel de poruncă, cum o să cutez eu să te las să intri? Vrei să mă nenorocești?... S-ajung să cer slujbă prin ministere[v] ?</p>
                     <p rend="justify">STACAN</p>
                     <p rend="justify">Nu, nu voi să te nenorocesc, dar știu că d-ta poți să-mi faci un rost: m-ai văzut când am intrat, fă-te că nu știi nimica. Învață-mă unde să-l pândesc ca să dau ochi cu el, să-l rog, să-i cer iertare și un bilet de invitație... nu, el nu se poate însura fără să fiu și eu la nunta lui, eu care l-am crescut de mic, care l-am luat de copil și am făcut din el floarea vânătorilor și a băutorilor.</p>
                     <p rend="justify">SOTIR</p>
                     <p rend="justify">Dacă s-o putea.</p>
                     <p rend="justify">Nr. 2</p>
                     <p rend="justify">STACAN</p>
                     <p rend="justify">(Arie)</p>
                     <p rend="justify">I</p>
                     <p rend="justify">E vorba de-a mea viață,</p>
                     <p rend="justify">Jupâne, ajutor!</p>
                     <p rend="justify">Trebui să-1 văz în față,</p>
                     <p rend="justify">Nu mă lăsa, că mor!</p>
                     <p rend="justify">SOTIR</p>
                     <p rend="justify">Ce să-ți fac, nene? Dacă s-o putea...</p>
                     <p rend="justify">STACAN</p>
                     <p rend="justify">II</p>
                     <p rend="justify">Fă ce-i putea, jupâne,</p>
                     <p rend="justify">Eu trebuie să-i vorbesc</p>
                     <p rend="justify">Acum, chiar azi, nu mâne,</p>
                     <p rend="justify">Că, zău, mă prăpădesc.</p>
                     <p rend="justify">SOTIR</p>
                     <p rend="justify">Mai stăi, să vedem. Ce zor!</p>
                     <p rend="justify">STACAN</p>
                     <p rend="justify">III</p>
                     <p rend="justify">Afară ca pe-un câne</p>
                     <p rend="justify">Din casa lui m-a dat</p>
                     <p rend="justify">Nu mă lăsa, jupâne,</p>
                     <p rend="justify">Că, zău! sunt desperat!</p>
                     <p rend="justify">SOTIR</p>
                     <p rend="justify">Dă, stimabile, poate să facem ceva, să cercăm...</p>
                     <p rend="justify">STACAN</p>
                     <p rend="justify">IV</p>
                     <p rend="justify">Îți mulțămesc, jupâne,</p>
                     <p rend="justify">Și nu te voi uita,</p>
                     <p rend="justify">În sufletu-mi rămâne</p>
                     <p rend="justify">Neștearsă fapta ta!</p>
                     <p rend="justify">SOTIR</p>
                     <p rend="justify">Ei! știi ce? Te văd că ești om de omenie, mie îmi plac oamenii de inimă!</p>
                     <p rend="justify">STACAN</p>
                     <p rend="justify">Asta-ți face cinste!</p>
                     <p rend="justify">SOTIR</p>
                     <p rend="justify">Sunt în stare să mă jertfesc pentru ei. (scutură punga.)</p>
                     <p rend="justify">STACAN</p>
                     <p rend="justify">Bravo, jertfește-te! (aparte.) Dezinteresată persoană!</p>
                     <p rend="justify">SOTIR</p>
                     <p rend="justify">(se uită-n fund)</p>
                     <p rend="justify">Iată rostul e și făcut.</p>
                     <p rend="justify">STACAN</p>
                     <p rend="justify">Ce spui?</p>
                     <p rend="justify">SOTIR</p>
                     <p rend="justify">Uite, hatmanul vine-ncoace; dar nu e singur, e cu mireasa, ascunde-te după tufiș și pândește momentul când o rămânea singur: mireasa trebuie să-l părăsească câteva minute, fiindcă o așteaptă fetele s-o gătească pentru masă.</p>
                     <p rend="justify">STACAN</p>
                     <p rend="justify">Îți mulțămesc, omule. (vra să cânte iar.)</p>
                     <p rend="justify">SOTIR</p>
                     <p rend="justify">(îl întrerupe)</p>
                     <p rend="justify">Nu mai trebuie; iată-i vin, ascunde-te degrabă. (Stacan s-ascunde, Sotir iese la dreapta. Baltag și Zulnia intră.)</p>
                  </div>
                  <div type="div4" rend="P22">
                     <head>SCENA III</head>
                     <p rend="justify">Nr. 3</p>
                     <p rend="justify">Duo</p>
                     <p rend="justify">BALTAG — ZULNIA</p>
                     <p rend="justify">BALTAG</p>
                     <p rend="justify">Ești a mea în sfârșit!</p>
                     <p rend="justify">ZULNIA</p>
                     <p rend="justify">O! moment fericit!</p>
                     <p rend="justify">BALTAG</p>
                     <p rend="justify">Speranța-mi strălucită</p>
                     <p rend="justify">Acum s-a împlinit</p>
                     <p rend="justify">A ta ș-a mea ursită</p>
                     <p rend="justify">Cu dulce s-au unit.</p>
                     <p rend="justify">ZULNIA</p>
                     <p rend="justify">Simțire-ncântătoare,</p>
                     <p rend="justify">Frumos și mândru vis!</p>
                     <p rend="justify">O! ceas de desfătare,</p>
                     <p rend="justify">De ceriuri ești trimis!</p>
                     <p rend="justify">BALTAG</p>
                     <p rend="justify">Viața mea trecută</p>
                     <p rend="justify">De-acum o voi uita!</p>
                     <p rend="justify">ZULNIA</p>
                     <p rend="justify">În fericiri țesută</p>
                     <p rend="justify">Va fi viața ta!</p>
                     <p rend="justify">BALTAG</p>
                     <p rend="justify">Zulnio prea iubită,</p>
                     <p rend="justify">A mea ești în sfârșit!</p>
                     <p rend="justify">ZULNIA</p>
                     <p rend="justify">O! dulcea mea ursită,</p>
                     <p rend="justify">Moment prea fericit!</p>
                     <p rend="justify">Ensemble</p>
                     <p rend="justify">BALTAG</p>
                     <p rend="justify">Speranța-mi strălucită</p>
                     <p rend="justify">Acum s-a împlinit:</p>
                     <p rend="justify">A ta ș-a mea ursită</p>
                     <p rend="justify">Cu dulce s-a unit.</p>
                     <p rend="justify">ZULNIA</p>
                     <p rend="justify">Simțire-ncântătoare,</p>
                     <p rend="justify">Frumos și mândru vis!</p>
                     <p rend="justify">O! ceas de desfătare,</p>
                     <p rend="justify">De ceriuri ești trimis!</p>
                     <p rend="justify">ZULNIA</p>
                     <p rend="justify">Nobilul meu cavaler, te las singur câteva momente lungi și grele, pentru că o să le petrec fără tine. (iese.)</p>
                  </div>
                  <div type="div4" rend="P22">
                     <head>SCENA IV</head>
                     <p rend="justify">BALTAG și STACAN</p>
                     <p rend="justify">STACAN</p>
                     <p rend="justify">(iese de după tufiș)</p>
                     <p rend="justify">Trebuie să mărturisesc că a avut gust berbantul, nostimă de tot: leită ex-turturica mea din tinerețe. (înaintează sfios.) Hatmane Baltag.</p>
                     <p rend="justify">BALTAG</p>
                     <p rend="justify">‘Ai! Ce e?</p>
                     <p rend="justify">STACAN</p>
                     <p rend="justify">Nimica, ce să fie?</p>
                     <p rend="justify">BALTAG</p>
                     <p rend="justify">Comisul Stacan!</p>
                     <p rend="justify">STACAN</p>
                     <p rend="justify">Da! el este!</p>
                     <p rend="justify">BALTAG</p>
                     <p rend="justify">Ce poftești?</p>
                     <p rend="justify">STACAN</p>
                     <p rend="justify">Nu poftesc nimica, ce să poftesc?</p>
                     <p rend="justify">BALTAG</p>
                     <p rend="justify">(aspru)</p>
                     <p rend="justify">Ce cauți, ce vrei, la ce ai venit aicea?</p>
                     <p rend="justify">STACAN</p>
                     <p rend="justify">Caut, vreau, am venit să... am venit să mă ierți!</p>
                     <p rend="justify">BALTAG</p>
                     <p rend="justify">Să te iert? Pentru ce să te iert?</p>
                     <p rend="justify">STACAN</p>
                     <p rend="justify">Pentru gogomănia pe care am făcut-o... Am venit să mă ierți și nu plec de aici până nu mă-i ierta și nu mă vei pofti la masă. Să te cununi tu, fără să mă poftești la masa ta! (înduioșat.) Să se însoare un Baltag, fără să închine un pahar cu comisul Stacan pentru Baltagii viitori, care vin pe drum de sară, asta nu se poate.</p>
                     <p rend="justify">BALTAG</p>
                     <p rend="justify">Ba prea bine se poate... de iertat, iertat să fii, cu toate că nici asta n-ar trebui... dar de rămas aici, nu putem, d-ta ești om primejdios.</p>
                     <p rend="justify">STACAN</p>
                     <p rend="justify">Aud, eu om primejdios?</p>
                     <p rend="justify">BALTAG</p>
                     <p rend="justify">Firește, d-ta la masă când te prepui la un pahar-două, mai mult îți pierzi capul, începi să povestești istorii, să cânți cântece prea-prea și la urmă iei stacanul în brațe și-i tragi la chindii de unul singur... De-alde astea mergeau odinioară, când eram flăcău, în pivniță; dar aici la nuntă, între dame, în lume cumsecade, nu merg de loc.</p>
                     <p rend="justify">STACAN</p>
                     <p rend="justify">Dar...</p>
                     <p rend="justify">BALTAG</p>
                     <p rend="justify">Dar de loc... (scurt). Înțelegi prin urmare că în zadar mai stărui.</p>
                     <p rend="justify">STACAN</p>
                     <p rend="justify">Hatmane, nu fi așa crud, adu-ți aminte că mi-ai scăpat viața...</p>
                     <p rend="justify">BALTAG</p>
                     <p rend="justify">Ei, și?</p>
                     <p rend="justify">STACAN</p>
                     <p rend="justify">Trebuie să-mi fii recunoscător.</p>
                     <p rend="justify">BALTAG</p>
                     <p rend="justify">Mi-e teamă de tine; cine știe ce gogomănie spui ori faci la masă.</p>
                     <p rend="justify">STACAN</p>
                     <p rend="justify">Făgăduiesc să mă port ca o fată mare.</p>
                     <p rend="justify">BALTAG</p>
                     <p rend="justify">Nu pot.</p>
                     <p rend="justify">STACAN</p>
                     <p rend="justify">Hatmane!</p>
                  </div>
                  <div type="div4" rend="P22">
                     <head>SCENA V</head>
                     <p rend="justify">Nr. 4</p>
                     <p rend="justify">Trio</p>
                     <p rend="justify">BALTAG — STACAN — ARGHIRIȚA</p>
                     <p rend="justify">BALTAG</p>
                     <p rend="justify">Nu, nu te pot primi,</p>
                     <p rend="justify">Nu mai mă-ncred în tine.</p>
                     <p rend="justify">Ești un stricat și n-aș voi</p>
                     <p rend="justify">Scandal acum la mine.</p>
                     <p rend="justify">STACAN</p>
                     <p rend="justify">Îți jur! îți jur!</p>
                     <p rend="justify">BALTAG</p>
                     <p rend="justify">Nu te mai crez!</p>
                     <p rend="justify">STACAN</p>
                     <p rend="justify">O! inimă de piatră, cum să te-nduioșez?</p>
                     <p rend="justify">ARGHIRIȚA</p>
                     <p rend="justify">(care a apărut în fund)</p>
                     <p rend="justify">Acest străin cine să fie?</p>
                     <p rend="justify">STACAN</p>
                     <p rend="justify">(lui Baltag)</p>
                     <p rend="justify">A fost o nebunie,</p>
                     <p rend="justify">Iertare-ți cer!</p>
                     <p rend="justify">BALTAG</p>
                     <p rend="justify">În tine nu mai am credință...</p>
                     <p rend="justify">ARGHIRIȚA</p>
                     <p rend="justify">Cunosc, îmi pare, glasul acestui cavaler</p>
                     <p rend="justify">Și talia, și portul... Să fie cu putință?</p>
                     <p rend="justify">Este el!</p>
                     <p rend="justify">(Coboară iute și se găsește în fața lui Stacan. Amândoi dau un țipet.)</p>
                     <p rend="justify">STACAN</p>
                     <p rend="justify">Este ea!</p>
                     <p rend="justify">ARGHIRIȚA</p>
                     <p rend="justify">(cu o reverență)</p>
                     <p rend="justify">Domnul meu!</p>
                     <p rend="justify">STACAN</p>
                     <p rend="justify">Doamna mea!</p>
                     <p rend="justify">BALTAG</p>
                     <p rend="justify">Cum! ce fel! vă cunoașteți?</p>
                     <p rend="justify">ARGHIRIȚA</p>
                     <p rend="justify">(mișcată)</p>
                     <p rend="justify">O veche cunoștință...</p>
                     <p rend="justify">Ensemble</p>
                     <p rend="justify">ARGHIRIȚA</p>
                     <p rend="justify">(aparte)</p>
                     <p rend="justify">Este zău!</p>
                     <p rend="justify">Mândru paraleu,</p>
                     <p rend="justify">Este Stacan al meu!</p>
                     <p rend="justify">Da, zău!</p>
                     <p rend="justify">Este Stacan al meu!</p>
                     <p rend="justify">STACAN</p>
                     <p rend="justify">(aparte)</p>
                     <p rend="justify">Este ea,</p>
                     <p rend="justify">Juna turturea,</p>
                     <p rend="justify">Arghirița mea!</p>
                     <p rend="justify">Da, da!</p>
                     <p rend="justify">E Arghirița mea.</p>
                     <p rend="justify">BALTAG</p>
                     <p rend="justify">(aparte)</p>
                     <p rend="justify">S-ar putea,</p>
                     <p rend="justify">Mătușica mea</p>
                     <p rend="justify">De mult îl cunoștea.</p>
                     <p rend="justify">Ha! ha!</p>
                     <p rend="justify">De mult îl cunoștea!</p>
                     <p rend="justify">BALTAG</p>
                     <p rend="justify">Așa? vă cunoșteați</p>
                     <p rend="justify">Și mie nu-mi spuneați...</p>
                     <p rend="justify">ARGHIRIȚA</p>
                     <p rend="justify">(mișcată)</p>
                     <p rend="justify">I-am fost vecină de moșie.</p>
                     <p rend="justify">ARGHIRIȚA</p>
                     <p rend="justify">(aparte)</p>
                     <p rend="justify">Este, zău! etc.</p>
                     <p rend="justify">STACAN</p>
                     <p rend="justify">(călduros)</p>
                     <p rend="justify">Prieten din copilărie!</p>
                     <p rend="justify">Ensemble</p>
                     <p rend="justify">(Repriză)</p>
                     <p rend="justify">ARGHIRIȚA</p>
                     <p rend="justify">(aparte)</p>
                     <p rend="justify">Este, zău! etc.</p>
                     <p rend="justify">STACAN</p>
                     <p rend="justify">(aparte)</p>
                     <p rend="justify">Este ea! etc.</p>
                     <p rend="justify">BALTAG</p>
                     <p rend="justify">(aparte)</p>
                     <p rend="justify">S-ar putea! etc.</p>
                     <p rend="justify">STACAN</p>
                     <p rend="justify">(foarte dispus)</p>
                     <p rend="justify">Ce norocită întâmplare!</p>
                     <p rend="justify">ARGHIRIȚA</p>
                     <p rend="justify">(din ce în ce mai cu căldură)</p>
                     <p rend="justify">Prilejul este minunat;</p>
                     <p rend="justify">Avem azi nuntă mare;</p>
                     <p rend="justify">Domnul meu, ești invitat.</p>
                     <p rend="justify">BALTAG</p>
                     <p rend="justify">(intervenind și râzând)</p>
                     <p rend="justify">Cum? Nu crez, zău! să izbutești</p>
                     <p rend="justify">L-am invitat... nu vrea să vie..</p>
                     <p rend="justify">STACAN</p>
                     <p rend="justify">(în pizma lui Baltag)</p>
                     <p rend="justify">Primesc! primesc! primesc!</p>
                     <p rend="justify">Doamna mea, și-ți mulțămesc...</p>
                     <p rend="justify">ARGHIRIȚA</p>
                     <p rend="justify">(urmându-și jocul)</p>
                     <p rend="justify">Ce bine e când se-ntâlnesc</p>
                     <p rend="justify">Prieteni din copilărie!</p>
                     <p rend="justify">Atunci în pieptul lor simțesc</p>
                     <p rend="justify">Plăcere adâncă și vie.</p>
                     <p rend="justify">Ensemble</p>
                     <p rend="justify">ARGHIRIȚA — STACAN</p>
                     <p rend="justify">Ce bine e când se-ntâlnesc</p>
                     <p rend="justify">Prieteni din copilărie!</p>
                     <p rend="justify">Atunci în pieptul lor simțesc</p>
                     <p rend="justify">Plăcere adâncă și vie.</p>
                     <p rend="justify">BALTAG</p>
                     <p rend="justify">Cum se-nțeleg, când se-ntâlnesc</p>
                     <p rend="justify">Prieteni din copilărie!</p>
                     <p rend="justify">Atunci în pieptul lor simțesc</p>
                     <p rend="justify">Plăcere adâncă și vie.</p>
                     <p rend="justify">STACAN</p>
                     <p rend="justify">(oferind brațul Arghiriței)</p>
                     <p rend="justify">Dă-mi voie, doamnă, să-ți ofer...</p>
                     <p rend="justify">ARGHIRIȚA</p>
                     <p rend="justify">(luându-i brațul cu fericire)</p>
                     <p rend="justify">Domnul meu, îmi faci plăcere.</p>
                     <p rend="justify">(Amândoi se dispun a pleca spre fund.)</p>
                     <p rend="justify">BALTAG</p>
                     <p rend="justify">(aparte)</p>
                     <p rend="justify">Ce fericită-mperechere!</p>
                     <p rend="justify">Ce mândră castelană!</p>
                     <p rend="justify">Ce nobil cavaler!</p>
                     <p rend="justify">Ensemble</p>
                     <p rend="justify">ARGHIRIȚA — STACAN</p>
                     <p rend="justify">(ieșind la braț prin fund)</p>
                     <p rend="justify">Ce bine e când se-ntâlnesc</p>
                     <p rend="justify">Prietini din copilărie etc.</p>
                     <p rend="justify">BALTAG</p>
                     <p rend="justify">(privindu-i cu zâmbet și urmându-i)</p>
                     <p rend="justify">Ce minunat se potrivesc...</p>
                     <p rend="justify">Haha! haha! ce istorie!</p>
                     <p rend="justify">(Ies toți încet prin fund. Arghirița cu Stacan la braț, Baltag după ei.)</p>
                  </div>
                  <div type="div4" rend="P22">
                     <head>SCENA VI</head>
                     <p rend="justify">SOTIR singur, apoi PLEAȘCĂ, DUȘCĂ,</p>
                     <p rend="justify">BĂDUȘCĂ travestiți în lăutari medievali</p>
                     <p rend="justify">SOTIR</p>
                     <p rend="justify">(vine încet, uitându-se spre fund)</p>
                     <p rend="justify">A avut noroc negustorul meu! Cucoana Arghirița l-a luat sub aripă. Dacă aș fi știut c-o să ajungă așa de departe, nu l-aș fi lăsat să treacă așa ieftin... Totdeauna am fost dezinteresat... fire nenorocită! (uitându-se în fund.) Aha!... Șed la masă; cucoana Arghirița alături cu omul meu... și-i face ochi galeși, îi șoptește la ureche... nu mă-nnebuni! merg lucrurile departe... și jupânul meu bea... bea... încă un pahar?... încă unul... al cincilea... vrednic bărbat! Bravo! (se aud afară câteva acorduri de coarde. Sotir se întoarce la dreapta.) 'Ai? Ce s-aude?</p>
                     <p rend="justify">PLEAȘCĂ</p>
                     <p rend="justify">(intrând prin stânga)</p>
                     <p rend="justify">Pst! Pst! (Sotir pornește spre el.)</p>
                     <p rend="justify">DUȘCĂ</p>
                     <p rend="justify">(intrând prin dreapta)</p>
                     <p rend="justify">Pst! Pst! (Sotir se întoarce spre dânsul.)</p>
                     <p rend="justify">BUDUȘCĂ</p>
                     <p rend="justify">(intrând prin fund)</p>
                     <p rend="justify">Pst! Pst!</p>
                     <p rend="justify">SOTIR</p>
                     <p rend="justify">(întorcându-se spre Budușcă)</p>
                     <p rend="justify">Încă unul... Trei... Avem lăutari... nu mai trebuie.</p>
                     <p rend="justify">DUȘCĂ</p>
                     <p rend="justify">Da!Bine ai zis: Trei lăutari; dar trebuia să mai adaogi... (toți îl încunjoară pe Sotir.)</p>
                     <p rend="justify">PLEAȘCĂ</p>
                     <p rend="justify">Trebuia să mai adaogi: (răpede) trei lăutari, cea mai vestită bandă de lăutari — mare, enorm, imens succes al zilei! — care în trecerea lor din Rusia nu vor da aici decât un singur concert la nunta hatmanului Baltag.</p>
                     <p rend="justify">SOTIR</p>
                     <p rend="justify">(scos din răbdare)</p>
                     <p rend="justify">Înțelege, domnule, odată, că nu...</p>
                     <p rend="justify">BUDUȘCĂ</p>
                     <p rend="justify">Repertoriul cel mai bogat, cel mai variat și cel mai ales, compozițiuni nouă și bucăți de ocazie, cele mai naționale și cele mai străine.</p>
                     <p rend="justify">SOTIR</p>
                     <p rend="justify">(același joc)</p>
                     <p rend="justify">Nu trebuie lăutari! 'Aide, cărați-vă!</p>
                     <p rend="justify">PLEAȘCĂ</p>
                     <p rend="justify">Trei lăutari inteligenți, care știu cum se intră în casele cumsecade... (bagă toți mânile în brâu.)</p>
                     <p rend="justify">SOTIR</p>
                     <p rend="justify">A! dacă știți cum se intră într-o casă cumsecade... (Se uită în sus și întinde mâna. Dușcă-i dă peste mână, Budișcă asemenea.)</p>
                     <p rend="justify">PLEAȘCĂ</p>
                     <p rend="justify">(dându-i brînci într-o parte)</p>
                     <p rend="justify">E! apoi fii om de omenie! Nu cumva crezi că venim aici să licităm pentru vreo întreprindere publică[vi] ?</p>
                     <p rend="justify">SOTIR</p>
                     <p rend="justify">(revenind)</p>
                     <p rend="justify">Care va să zică la urmă... Bine! (aparte.) Totdeauna dezinteresat... Ce fire nenorocită!... .</p>
                     <p rend="justify">PLEAȘCĂ</p>
                     <p rend="justify">Ei, acuma, copii, proba generală.</p>
                     <p rend="justify">Nr. 5</p>
                     <p rend="justify">(Canțonetă)</p>
                     <p rend="justify">PLEAȘCĂ — DUȘCĂ — BUDUȘCĂ</p>
                     <p rend="justify">BUDUȘCĂ</p>
                     <p rend="justify">I</p>
                     <p rend="justify">Un bărbat ce se respectă</p>
                     <p rend="justify">E de lupte iubitor</p>
                     <p rend="justify">Viața nu este perfectă,</p>
                     <p rend="justify">Dacă nu ești vânător.</p>
                     <p rend="justify">Însă numai cu vânat</p>
                     <p rend="justify">Ce s-ar face un bărbat?</p>
                     <p rend="justify">TOȚI</p>
                     <p rend="justify">Însă numai cu vânat</p>
                     <p rend="justify">Ce s-ar face un bărbat?</p>
                     <p rend="justify">DUȘCĂ</p>
                     <p rend="justify">II</p>
                     <p rend="justify">Un bărbat ce se respectă</p>
                     <p rend="justify">Ține mult la un pahar</p>
                     <p rend="justify">Viața nu ar fi perfectă,</p>
                     <p rend="justify">Fără dulcele nectar!</p>
                     <p rend="justify">Însă bând numai la vin</p>
                     <p rend="justify">Ce s-ar face-un biet creștin?</p>
                     <p rend="justify">TOȚI</p>
                     <p rend="justify">Însă bând numai la vin</p>
                     <p rend="justify">Ce s-ar face-un biet creștin?</p>
                     <p rend="justify">PLEAȘCĂ</p>
                     <p rend="justify">III</p>
                     <p rend="justify">Un bărbat ce se respectă</p>
                     <p rend="justify">Se închină la Amor,</p>
                     <p rend="justify">Viața nu ar fi perfectă</p>
                     <p rend="justify">Fără-acest divin odor.</p>
                     <p rend="justify">Dar, femeia e sub cer</p>
                     <p rend="justify">Cel mai splendid !</p>
                     <p rend="justify">TOȚI</p>
                     <p rend="justify">Dar, femeia e sub cer</p>
                     <p rend="justify">Cel mai splendid !</p>
                     <p rend="justify">SOTIR</p>
                     <p rend="justify">Bravo! Buni i-am găsit!</p>
                     <p rend="justify">DUȘCĂ</p>
                     <p rend="justify">Ei, ce zici, meștere?</p>
                     <p rend="justify">SOTIR</p>
                     <p rend="justify">Bun, potrivit cu împrejurarea... stați aici, mă duc să vă anunț... cum trebuie să spun?</p>
                     <p rend="justify">PLEAȘCĂ</p>
                     <p rend="justify">O bandă de lăutari, cea mai vestită bandă de lăutari, care...</p>
                     <p rend="justify">SOTIR</p>
                     <p rend="justify">Lasă că știu... care în trecerea lor prin Rusia vor da aici...</p>
                     <p rend="justify">DUȘCĂ</p>
                     <p rend="justify">Nu...</p>
                     <p rend="justify">SOTIR</p>
                     <p rend="justify">Care trecând pe aici vor da în Rusia...</p>
                     <p rend="justify">BUDUȘCĂ</p>
                     <p rend="justify">Nu...</p>
                     <p rend="justify">PLEAȘCĂ</p>
                     <p rend="justify">Care în trecerea lor din Rusia vor da aici numai un concert, cel mai prima și cel mai ultim concert.</p>
                     <p rend="justify">DUȘCĂ</p>
                     <p rend="justify">Repertoriul cel mai bogat, cel mai variat și cel mai ales...</p>
                     <p rend="justify">BUDUȘCĂ</p>
                     <p rend="justify">Compoziții nouă și bucăți de ocazie...</p>
                     <p rend="justify">SOTIR</p>
                     <p rend="justify">Cele mai indigene și cele mai străine... Mă duc; așteptați; mă întorc numaidecât. (aparte.) I-am găsit buni (iese răpede.)</p>
                     <p rend="justify">PLEAȘCĂ</p>
                     <p rend="justify">Doar ca lăutari să putem intra! Altfel, după nerozia care am făcut-o...</p>
                     <p rend="justify">DUȘCĂ</p>
                     <p rend="justify">În propria lui pivniță să-l maltratăm!</p>
                     <p rend="justify">BUDUȘCĂ</p>
                     <p rend="justify">La dreptul vorbind, vina nu a fost a noastră.</p>
                     <p rend="justify">DUȘCĂ</p>
                     <p rend="justify">Stricatul cela de Stacan... și asta trebuie să i-o spunem hatmanului.</p>
                     <p rend="justify">PLEAȘCĂ</p>
                     <p rend="justify">Se înțelege că trebuie să i-o spunem. După ce talentele noastre de cântăreți și împrejurarea că el este acuma fericit ne vor ajuta să ne căpătăm iertarea, pentru că trebuie să ne ierte și să ne ia în curtea lui... E peste putință să-și fi pierdut până-ntr-atât sentimentele cele bune, încât să ne lase pe noi, ciracii lui, pe dinafară din noua combinație. Dacă a avut el norocul să împuște o căprioară așa de grasă încât să-și îndoiască moșiile, care va să zică să-și lase tovarășii nemâncați, pe lăutari!... E peste putință!</p>
                     <p rend="justify">DUȘCĂ</p>
                     <p rend="justify">E peste putință!...</p>
                     <p rend="justify">SOTIR</p>
                     <p rend="justify">(venind din fund în stânga)</p>
                     <p rend="justify">'Aide veniți, masa e tocmai în toiul ei, după recomandația mea mesenii vă așteaptă cu nerăbdare. (Ies toți pe scară.)</p>
                  </div>
                  <div type="div4" rend="P22">
                     <head>SCENA VII</head>
                     <p rend="justify">DUO — ARGHIRIȚA — STACAN</p>
                     <p rend="justify">și MARE ENSEMBLE FINAL — TOȚI</p>
                     <p rend="justify">Nr. 6</p>
                     <p rend="justify">(Duo)</p>
                     <p rend="justify">(Notă. Toată scena aceasta, până la catastrofă, se face cu brio nervos. Stacan este amețit de la masă și se amețește din ce în ce mai mult cu înaintarea scenei, până ajunge la jocul final.)</p>
                     <p rend="justify">ARGHIRIȚA</p>
                     <p rend="justify">(intră răpede prin fund și coboară agitată în scenă)</p>
                     <p rend="justify">Mă urmărește... iată-l vine...</p>
                     <p rend="justify">Mi-e teamă, nu știu ce simțesc...</p>
                     <p rend="justify">STACAN</p>
                     <p rend="justify">(apărând în fund și coborând spre ea)</p>
                     <p rend="justify">Pentru ce, crudo, fugi de mine?</p>
                     <p rend="justify">Nu simți că încă pătimesc</p>
                     <p rend="justify">De-amor fierbinte</p>
                     <p rend="justify">Ca mai nainte?</p>
                     <p rend="justify">Nu simți că încă te iubesc?</p>
                     <p rend="justify">ARGHIRIȚA</p>
                     <p rend="justify">(mișcată)</p>
                     <p rend="justify">Taci, lasă-mă, mi-e teamă tare</p>
                     <p rend="justify">Să nu ne-auză cineva...</p>
                     <p rend="justify">Fugi! Fugi!</p>
                     <p rend="justify">STACAN</p>
                     <p rend="justify">(se apropie de ea)</p>
                     <p rend="justify">Nu fi fără-ndurare!</p>
                     <p rend="justify">ARGHIRIȚA</p>
                     <p rend="justify">(depărtându-se de el)</p>
                     <p rend="justify">Taci! Fugi!</p>
                     <p rend="justify">STACAN</p>
                     <p rend="justify">Te rog, nu m-alunga...</p>
                     <p rend="justify">Nu-ți mai aduci aminte</p>
                     <p rend="justify">De dragostea fierbinte</p>
                     <p rend="justify">Ce-odată ne-am jurat?</p>
                     <p rend="justify">Cum? Ai uitat?</p>
                     <p rend="justify">ARGHIRIȚA</p>
                     <p rend="justify">Mă-ntreabă de-am uitat...</p>
                     <p rend="justify">Ingrat, ingrat!</p>
                     <p rend="justify">Dar tu ți-aduci aminte</p>
                     <p rend="justify">De-acele jurăminte</p>
                     <p rend="justify">De-amor înflăcărat?</p>
                     <p rend="justify">Cum? le-ai uitat?</p>
                     <p rend="justify">STACAN</p>
                     <p rend="justify">Nu, înger adorat,</p>
                     <p rend="justify">Nu, n-am uitat!...</p>
                     <p rend="justify">Ensemble</p>
                     <p rend="justify">ARGHIRIȚA</p>
                     <p rend="justify">Da, da, mi-aduc aminte</p>
                     <p rend="justify">De dragostea fierbinte</p>
                     <p rend="justify">Ce-odată mi-ai purtat!</p>
                     <p rend="justify">Nu, n-am uitat!</p>
                     <p rend="justify">STACAN</p>
                     <p rend="justify">Da, da, mi-aduc aminte</p>
                     <p rend="justify">De-acele jurăminte</p>
                     <p rend="justify">De-amor înflăcărat.</p>
                     <p rend="justify">Nu le-am uitat!</p>
                     <p rend="justify">STACAN</p>
                     <p rend="justify">(cu chef)</p>
                     <p rend="justify">Tot mă iubești? Moment ferice!</p>
                     <p rend="justify">Și m-ai iertat</p>
                     <p rend="justify">Că te-am pupat?</p>
                     <p rend="justify">ARGHIRIȚA</p>
                     <p rend="justify">Da...</p>
                     <p rend="justify">STACAN</p>
                     <p rend="justify">Scumpă Arghiriță,</p>
                     <p rend="justify">Dă neichii o guriță!</p>
                     <p rend="justify">ARGHIRIȚA</p>
                     <p rend="justify">(cu spaimă)</p>
                     <p rend="justify">Ce zice?</p>
                     <p rend="justify">E tot brutal,</p>
                     <p rend="justify">Tot sensual!</p>
                     <p rend="justify">STACAN</p>
                     <p rend="justify">(aprinzându-se)</p>
                     <p rend="justify">Dacă voiești</p>
                     <p rend="justify">Să-mi dovedești (bis)</p>
                     <p rend="justify">Că mă iubești.</p>
                     <p rend="justify">(se răpede la ea)</p>
                     <p rend="justify">ARGHIRIȚA</p>
                     <p rend="justify">(fugind)</p>
                     <p rend="justify">Nu, nu voiesc (bis)</p>
                     <p rend="justify">Să-ți dovedesc,</p>
                     <p rend="justify">Și te opresc.</p>
                     <p rend="justify">Ensemble</p>
                     <p rend="justify">STACAN</p>
                     <p rend="justify">Dacă voiești, etc.</p>
                     <p rend="justify">ARGHIRIȚA</p>
                     <p rend="justify">Nu, nu voiesc, etc.</p>
                     <p rend="justify">STACAN</p>
                     <p rend="justify">(urmărind-o stăruitor)</p>
                     <p rend="justify">Degrab' o sărutare,</p>
                     <p rend="justify">De asta n-ai scăpare,</p>
                     <p rend="justify">Sunt amețit</p>
                     <p rend="justify">Și m-am iuțit!</p>
                     <p rend="justify">ARGHIRIȚA</p>
                     <p rend="justify">(apărându-se)</p>
                     <p rend="justify">Nu mă brusca!</p>
                     <p rend="justify">Nu m-ofusca!</p>
                     <p rend="justify">STACAN (același joc)</p>
                     <p rend="justify">Te aperi în zadar!</p>
                     <p rend="justify">ARGHIRIȚA</p>
                     <p rend="justify">(același joc)</p>
                     <p rend="justify">Vrei să mă supăr iar?</p>
                     <p rend="justify">(Jocul fiecăruia urmează crescendo.)</p>
                     <p rend="justify">STACAN</p>
                     <p rend="justify">Nu face mofturi, nu ți-e silă?</p>
                     <p rend="justify">Acu doar nu mai ești copilă.</p>
                     <p rend="justify">Alt'dată mai mergea,</p>
                     <p rend="justify">Dar azi, pe cinstea mea!</p>
                     <p rend="justify">Și pentru mine</p>
                     <p rend="justify">Și pentru tine</p>
                     <p rend="justify">Vremea de nazuri a trecut.</p>
                     <p rend="justify">Hai! lasă-mă să te sărut!</p>
                     <p rend="justify">(Se răpede, Arghirița fuge de el, el îi taie calea.)</p>
                     <p rend="justify">Scump-Arghiriță,</p>
                     <p rend="justify">Dă-mi o guriță,</p>
                     <p rend="justify">Un sărutat învăpăiat,</p>
                     <p rend="justify">Dacă voiești</p>
                     <p rend="justify">Să-mi dovedești (bis).</p>
                     <p rend="justify">Că mă iubești!</p>
                     <p rend="justify">ARGHIRIȚA</p>
                     <p rend="justify">Fugi de la mine</p>
                     <p rend="justify">Că n-ai rușine,</p>
                     <p rend="justify">Ești om brutal</p>
                     <p rend="justify">Și sensual</p>
                     <p rend="justify">Și nu voiesc (bis)</p>
                     <p rend="justify">Să-ți dovedesc</p>
                     <p rend="justify">Că te iubesc!</p>
                     <p rend="justify">STACAN</p>
                     <p rend="justify">(se răpede și o încolțește de aproape)</p>
                     <p rend="justify">ARGHIRIȚA</p>
                     <p rend="justify">(desperată)</p>
                     <p rend="justify">Țip, dacă nu șezi bineșor!</p>
                     <p rend="justify">STACAN</p>
                     <p rend="justify">(o apucă și o sărută cu putere)</p>
                     <p rend="justify">Un sărutat ș-apoi să mor!</p>
                     <p rend="justify">(Arghirița dă un țipet și șovăie.)</p>
                     <p rend="justify">Mare ensemble final — TOȚI</p>
                     <p rend="justify">TOȚI</p>
                     <p rend="justify">(venind prin fund)</p>
                     <p rend="justify">Ce gălăgie</p>
                     <p rend="justify">Oare să fie?</p>
                     <p rend="justify">Cine-a țipat,</p>
                     <p rend="justify">Ce s-a-ntâmplat?</p>
                     <p rend="justify">BALTAG și ZULNIA</p>
                     <p rend="justify">(coborând să susțină pe Arghirița)</p>
                     <p rend="justify">Mătușica? ce mișcată!</p>
                     <p rend="justify">TOȚI</p>
                     <p rend="justify">Ce e?</p>
                     <p rend="justify">ARGHIRIȚA</p>
                     <p rend="justify">Sunt ofuscată!</p>
                     <p rend="justify">BALTAG și ZULNIA</p>
                     <p rend="justify">E of...</p>
                     <p rend="justify">TOȚI</p>
                     <p rend="justify">Uscată!</p>
                     <p rend="justify">Ensemble</p>
                     <p rend="justify">ARGHIRIȚA</p>
                     <p rend="justify">Sunt ofuscată,</p>
                     <p rend="justify">Sunt ofensată,</p>
                     <p rend="justify">Acest berbant</p>
                     <p rend="justify">Puțin galant,</p>
                     <p rend="justify">Cum e montat</p>
                     <p rend="justify">M-a atacat!</p>
                     <p rend="justify">STACAN</p>
                     <p rend="justify">Crudo! ingrato!</p>
                     <p rend="justify">N-am ofuscat-o,</p>
                     <p rend="justify">Nu sunt berbant,</p>
                     <p rend="justify">Sunt prea galant.</p>
                     <p rend="justify">Un sărutat</p>
                     <p rend="justify">Nu-i vrun păcat!</p>
                     <p rend="justify">BALTAG — ZULNIA</p>
                     <p rend="justify">E ofuscată,</p>
                     <p rend="justify">E ofensată,</p>
                     <p rend="justify">Acest berbant</p>
                     <p rend="justify">Puțin galant,</p>
                     <p rend="justify">Cum e aprins,</p>
                     <p rend="justify">S-a prea întins!</p>
                     <p rend="justify">PLEAȘCĂ — DUȘCĂ – BUDUȘCĂ - SOTIR și CORUL</p>
                     <p rend="justify">E ofuscată,</p>
                     <p rend="justify">E ofensată,</p>
                     <p rend="justify">Acest berbant</p>
                     <p rend="justify">Puțin galant</p>
                     <p rend="justify">E amețit</p>
                     <p rend="justify">Și s-a iuțit!</p>
                     <p rend="justify">BALTAG</p>
                     <p rend="justify">(lui Stacan)</p>
                     <p rend="justify">Când ți-o spuneam, știam eu bine</p>
                     <p rend="justify">Că îndreptare nu-i pentru tine!</p>
                     <p rend="justify">CORUL</p>
                     <p rend="justify">Ce rușine!</p>
                     <p rend="justify">STACAN</p>
                     <p rend="justify">(lui Baltag)</p>
                     <p rend="justify">Dă-mi ascultare!</p>
                     <p rend="justify">CORUL</p>
                     <p rend="justify">Ce cutezare!</p>
                     <p rend="justify">Ce scandal</p>
                     <p rend="justify">Colosal!</p>
                     <p rend="justify">PLEAȘCĂ — DUȘCĂ — BUDUȘCĂ — SOTIR</p>
                     <p rend="justify">Ce scandal</p>
                     <p rend="justify">Colosal!</p>
                     <p rend="justify">CORUL — PLEAȘCĂ — DUȘCĂ — BUDUȘCĂ</p>
                     <p rend="justify">Scandal! Scandal!</p>
                     <p rend="justify">E trivial,</p>
                     <p rend="justify">E bădăran</p>
                     <p rend="justify">Jupân Stacan!</p>
                     <p rend="justify">Bătrân stricat</p>
                     <p rend="justify">Și deșucheat,</p>
                     <p rend="justify">Trebui' pe dat'</p>
                     <p rend="justify">Afară dat!</p>
                     <p rend="justify">ARGHIRIȚA</p>
                     <p rend="justify">A, om, brutal</p>
                     <p rend="justify">Și sensual,</p>
                     <p rend="justify">Ai abuzat,</p>
                     <p rend="justify">M-ai ofuscat,</p>
                     <p rend="justify">Focul aprins</p>
                     <p rend="justify">Acum l-ai stins,</p>
                     <p rend="justify">Dorul trecut</p>
                     <p rend="justify">Tot l-ai pierdut!</p>
                     <p rend="justify">STACAN</p>
                     <p rend="justify">Nu trivial,</p>
                     <p rend="justify">Sentimental</p>
                     <p rend="justify">Am fost ș-oi fi</p>
                     <p rend="justify">Cât voi trăi.</p>
                     <p rend="justify">Un foc trecut</p>
                     <p rend="justify">S-aprind am vrut,</p>
                     <p rend="justify">Un sărutat</p>
                     <p rend="justify">Nu-i vrun păcat!</p>
                     <p rend="justify">CORUL</p>
                     <p rend="justify">Ce scandal</p>
                     <p rend="justify">Colosal!</p>
                     <p rend="justify">PLEAȘCĂ — DUȘCĂ — BUDUȘCĂ — SOTIR</p>
                     <p rend="justify">Am fost împins de sentiment...</p>
                     <p rend="justify">TOȚI</p>
                     <p rend="justify">Impertinent!</p>
                     <p rend="justify">STACAN</p>
                     <p rend="justify">Stați, mă explic numaidecât!</p>
                     <p rend="justify">TOȚI</p>
                     <p rend="justify">Destul atât!</p>
                     <p rend="justify">Ensemble</p>
                     <p rend="justify">TOȚI</p>
                     <p rend="justify">(amenințând pe Stacan)</p>
                     <p rend="justify">Scandal, scandal, etc.</p>
                     <p rend="justify">ARGHIRIȚA</p>
                     <p rend="justify">A! om brutal, etc.</p>
                     <p rend="justify">STACAN</p>
                     <p rend="justify">(retragându-se rușinat)</p>
                     <p rend="justify">Nu trivial, etc.</p>
                     <p rend="justify">(Arghirița leșină în brațele lui Baltag și a Zulniei, femeile caută s-o dezmeticească. Stacan se retrage rușinat.)</p>
                     <p rend="justify">(Perdeaua cade. — Sfârșitul actului II)</p>
                  </div>
               </div>
            </div>
            <div type="div2" rend="P19">
               <head>ACTUL III</head>
               <div type="div3" rend="P21">
                  <head>TABLOUL IV</head>
                  <p rend="justify">(Teatrul reprezintă o încăpere stil medieval cu motivele decorative eraldice ale neamului Baltag. În fund și de amândouă laturile, uși. La ridicarea perdelei, orchestra dă returnela corului copiilor. Stacan iese din stânga: anteriu, ochelari mari albaștri, barba prepusă, un condei mare de pană la ureche, călămări la brâu, tichie neagră pe vârful capului, un clopoțel într-o mână și o nuia înfr-alta. Iese din stânga, merge în fund, trage clopoțelul, șase copii ai lui Baltag intră din fund în dezordine. Stacan scoate din brâu un petec de hârtie și strigă catalogul; cu strigarea catalogului, copiii se așază în ordine.)</p>
                  <div type="div4" rend="P22">
                     <head>SCENA I</head>
                     <p rend="justify">STACAN — COPIII</p>
                     <p rend="justify">STACAN</p>
                     <p rend="justify">Anibal Baltag!</p>
                     <p rend="justify">ANIBAL</p>
                     <p rend="justify">Prezent!</p>
                     <p rend="justify">STACAN</p>
                     <p rend="justify">Amilcar Baltag!</p>
                     <p rend="justify">AMILCAR</p>
                     <p rend="justify">Prezent!</p>
                     <p rend="justify">STACAN</p>
                     <p rend="justify">Scipion Baltag!</p>
                     <p rend="justify">SCIPION</p>
                     <p rend="justify">Prezent! (Scipion e foarte oacheș.)</p>
                     <p rend="justify">STACAN</p>
                     <p rend="justify">(apucă pe Scipion de nas și-i arată mutra cătră public)</p>
                     <p rend="justify">Bine a zis cine a zis Scipion Africanul, nu-i balan de loc junele. Mergi la loc, Africanule! Traian, Brutus, Catilina.</p>
                     <p rend="justify">CEI 3 COPII</p>
                     <p rend="justify">Prezent! (cel din urmă copil intră prin fund ștergându-se cu mâneca[vii] la nas .)</p>
                     <p rend="justify">STACAN</p>
                     <p rend="justify">Mucius, Mucea Baltag!</p>
                     <p rend="justify">MUCIUS</p>
                     <p rend="justify">Prezent!</p>
                     <p rend="justify">STACAN</p>
                     <p rend="justify">(mângâindu-l)</p>
                     <p rend="justify">Ăsta-i Mucea, favoritul meu. Muceo! dacă tu ajungi vreodată Scevola, păzește-te să nu-ți frigi mânile.</p>
                     <p rend="justify">MUCIUS</p>
                     <p rend="justify">(curios)</p>
                     <p rend="justify">Pentru ce?</p>
                     <p rend="justify">STACAN</p>
                     <p rend="justify">Pentru că pe urmă nu ai cu ce să te ștergi la nas.</p>
                     <p rend="justify">MUCIUS</p>
                     <p rend="justify">Apoi eu nu mă șterg la nas cu mâna.</p>
                     <p rend="justify">STACAN</p>
                     <p rend="justify">(îngânându-l)</p>
                     <p rend="justify">Dar cu ce te ștergi? Cu piciorul?</p>
                     <p rend="justify">MUCIUS</p>
                     <p rend="justify">Nu, cu mâneca.</p>
                     <p rend="justify">STACAN</p>
                     <p rend="justify">Bravo, curat băiat! Sunteți toți?</p>
                     <p rend="justify">TOȚI</p>
                     <p rend="justify">Da! Da!</p>
                     <p rend="justify">STACAN</p>
                     <p rend="justify">(jucând nuiaua)</p>
                     <p rend="justify">În clasă!</p>
                     <p rend="justify">(Copiii năvălesc la dreapta și ies încet.)</p>
                     <p rend="justify">Încet! frumos!</p>
                  </div>
                  <div type="div4" rend="P22">
                     <head>SCENA II</head>
                     <p rend="justify">STACAN</p>
                     <p rend="justify">(singur)</p>
                     <p rend="justify">„Fac prinsoare pe-o sticlă de Cotnar că nu mă cunoașteți. Desigur vă câștig. Ieri am făcut cu mine însumi prinsoare, pe două sticle, una de Odobești roș și alta de Drăgășani alb, că nu o să mă cunosc, și am pierdut, a trebuit să-mi plătesc prinsoarea... Nu mai mă cunosc. Acestea sunt urmările slăbiciunii. Iată unde m-a adus Cucoana Arghirița! își mărită nepoțica, îmi răpește pe Baltag, mă face de rușine în sara nunții, pentru că, fiind cam amețit, m-am prea iuțit, ș-apoi tocmai într-un târziu, peste atâta vreme, — în care pribegesc prin lume, singur și nenorocit, îmi scrie: „Stăcănel puică, dacă matale pătimești precum eu încă patimesc, vino, vino Stăcănaș!” Eu răspund numaidecât: „Ex-turturica mea! Mai întâi nu lipsesc și celelalte, apoi resping diminutivele mătăluțe. Din Stacan întreg, să mă faci Stăcănel și Stăcănaș. Asta va să zică că mă înșeli la cântar. Măsoară drept — ș-apoi să vorbim...” Mijlocește apoi o aprinsă corespondență și în sfârșit o deplină înțelegere, de asta dată fără ofuscare, însă, pentru că Cucoana Arghirița are principii, nu vrea încă să ne declarăm, mă ascunde de cunoștința tuturor. Trăiesc aci de atâta vreme, sub barba hatmanului, și e atât de amețit, atât de aiurit de necazurile căsniciei, încât un moment nu-i vine măcar o bănuială. Astfel pentru ochii lumii, pentru hatârul Cucoanei Arghirița și mai ales pentru-o cartă de liber parcurs, dus și-ntors în pivnița hatmanului Baltag, ajung dascăl de copii... Eu dascăl de copii!...</p>
                     <p rend="justify">Nr. 1</p>
                     <p rend="justify">STACAN</p>
                     <p rend="justify">(Cuplete)</p>
                     <p rend="justify">I</p>
                     <p rend="justify">Iat-acum la bătrânețe,</p>
                     <p rend="justify">Am ajuns învățător,</p>
                     <p rend="justify">La copii să dau povețe</p>
                     <p rend="justify">Stacan — moralizator!</p>
                     <p rend="justify">II</p>
                     <p rend="justify">Dac-ar fi învățătură</p>
                     <p rend="justify">Care în pivniță s-ar da,</p>
                     <p rend="justify">Calea-va... dar secătură</p>
                     <p rend="justify">Buche-az-ba; buche-az-ba!</p>
                     <p rend="justify">III</p>
                     <p rend="justify">Nu-mi vine la socoteală</p>
                     <p rend="justify">Cu copii mult să muncesc,</p>
                     <p rend="justify">Deci dar pentru rânduială</p>
                     <p rend="justify">Câteodată îi croiesc!</p>
                     <p rend="justify">În noua mea poziție socială o întrebare mi se impunea, o întrebare arzătoare: mă rog, d-ta ca pedagog, ce metodă profesezi, metoda rațională, sau metoda intuitivă? S-a vorbit multe și mărunte în cercurile competente, asupra acestor două metode, s-a argumentat prost și contra[viii] ; eu, după o îndelungată și matură esperiență, nu pot să profesez altă metodă, decât metoda intuitivă națională. (Tremură nuiaua.)</p>
                     <p rend="justify">IV</p>
                     <p rend="justify">Căci azi a ieșit la modă</p>
                     <p rend="justify">Sistemul intuitiv,</p>
                     <p rend="justify">După ultima metodă,</p>
                     <p rend="justify">Instructiv, recreativ,</p>
                     <p rend="justify">V</p>
                     <p rend="justify">A căzut azi pedantismul</p>
                     <p rend="justify">Cu sistemul cel nerod</p>
                     <p rend="justify">Vivat intuitivismul</p>
                     <p rend="justify">După ultimul metod!</p>
                     <p rend="justify">(El vrea să plece; ceartă între Baltag și Zulnia — Arghirița intră agitată.)</p>
                  </div>
                  <div type="div4" rend="P22">
                     <head>SCENA III</head>
                     <p rend="justify">ARGHIRIȚA — STACAN, apoi SOTIR</p>
                     <p rend="justify">ARGHIRIȚA</p>
                     <p rend="justify">Ai auzit?</p>
                     <p rend="justify">STACAN</p>
                     <p rend="justify">Ce mai este?</p>
                     <p rend="justify">ARGHIHIȚA</p>
                     <p rend="justify">Iar!...</p>
                     <p rend="justify">STACAN</p>
                     <p rend="justify">Sfadă!...</p>
                     <p rend="justify">ARGHIRIȚA</p>
                     <p rend="justify">Sfadă la toartă! ce trai, ce trai!</p>
                     <p rend="justify">STACAN</p>
                     <p rend="justify">Și pentru ce?</p>
                     <p rend="justify">ARGHIRIȚA</p>
                     <p rend="justify">Hatmanul e furios, cere cheile de la pivniță, Zulnia nu vrea să i le dea, el o amenință, ea-i aruncă tava cu dulceață și cafea în cap, țipă, leșină, scandal. — Ce trai, ce trai!</p>
                     <p rend="justify">STACAN</p>
                     <p rend="justify">Care vrea să zică hatmanul tot se mai ține de jurământul pe care l-a făcut cucoanei, să nu mai bea și să nu mai vâneze?</p>
                     <p rend="justify">ARGHIRIȚA</p>
                     <p rend="justify">Vezi bine!</p>
                     <p rend="justify">STACAN</p>
                     <p rend="justify">E! apoi este stricat de tot sărmanul, își merită soarta nenorocitul!</p>
                     <p rend="justify">ARGHIRIȚA</p>
                     <p rend="justify">Taci, vine cineva!</p>
                     <p rend="justify">SOTIR</p>
                     <p rend="justify">(intră misterios)</p>
                     <p rend="justify">Cucoană Arghiriță, hatmanul mi-a dat scrisoarea asta s-o pun la poștă: „D-sale Arhon Comisul Stacan, prost-restant”.</p>
                     <p rend="justify">ARGHIRIȚA</p>
                     <p rend="justify">Ad-o! și du-te. (Sotir iese.)</p>
                     <p rend="justify">STACAN (aparte)</p>
                     <p rend="justify">O scrisoare de la el cătră mine! Ce să fie?</p>
                     <p rend="justify">ARGHIRIȚA</p>
                     <p rend="justify">Știi că de când s-au încurcat ițele căsniciei Baltag, de când am văzut că intră hatmanul d-tale în ape rele, ne-am hotărât, eu și cu nepoata mea, să-i oprim orice corespondență, înainte de a le duce la poștă. Sotirache le supune controlului meu... E un fel de măsură de siguranță, pe care o să ți-o aplic și d-tale, ștrengarule!</p>
                     <p rend="justify">STACAN</p>
                     <p rend="justify">Zău, și mie? (aparte.) Nu crez. (tare.) Ia mai bine să vedem ce-mi scrie... „Mă-nchin ție cu frățească dragoste, iubite comise! Mai întâi nu lipsesc a cerceta despre scumpa ta sănătate, dacă te afli bine și mulțumit, că eu, de la mila Ziditorului, mă aflu rău de tot. Așa sunt de apelipsit[ix] , încât, deși te știu, cu bun drept, foc și pară asupră-mi, îmi iau inima în dinți și-ți scriu această carte, mai întâi ca să-mi cer iertare că nu ți-am ascultat sfaturile și te-am supărat, ș-apoi ca să te rog de ceva. Stacane, necazurile căsniciei mi-au zbârlit toți nervii, și în curând are să mă chelească, dacă nu mă voi hotărî a-ntrebuința vreo doctorie. Istericalele nevestei, țipetele copiilor, cicăliturile viespei bătrâne... (tușește.)</p>
                     <p rend="justify">ARGHIRIȚA</p>
                     <p rend="justify">Cine este viespea bătrână?</p>
                     <p rend="justify">STACAN</p>
                     <p rend="justify">Știu eu, pesemne Sotir!</p>
                     <p rend="justify">ARGHIRIȚA</p>
                     <p rend="justify">A da, Sotir, bine zici. Sărmanul Sotirache... Citește mai departe!</p>
                     <p rend="justify">STACAN</p>
                     <p rend="justify">„Și cicăliturile viespei bătrâne... și mai presus de toate un jurământ nenorocit pe care l-am făcut într-un moment de slăbiciune, că adică să nu mai beau și să nu mai vânez, m-au adus într-o stare, ce nu mai poate fi de suferit. Sunt apelepsit, peste orice închipuire. Și m-am hotărât deci să-mi fac sama singur, după ce voi mai petrece o dată în pivnița mea, îmi calc jurământul și plec pe ceea lume, unde sunt cu totul oprite plăcerile și fericirile căsniciei, și fie ce-o fi! Așadar, în astfel de grav minut, te rog, dacă mai trăiești, vino mâne sară în pivniță să mai petrecem o dată împreună, să ne iertăm și să ne despărțim ca viteji, sau dacă ai murit, încalte răspunde-mi pe dată ca să știu, să nu te mai aștept... Al tău ca în tinerețe, Baltag.” E desperat rău!...</p>
                     <p rend="justify">ARGHIRIȚA</p>
                     <p rend="justify">Bine, toate le-nțeleg, dar ce are cu Sotirache, cu bietul Sotirache?</p>
                     <p rend="justify">STACAN</p>
                     <p rend="justify">Așa e-n lume, simpatie și antipatie... Unde le mai poți explica pe toate!... E desperat rău de tot... A venit momentul să-mi jertfesc barba și să ma retrag din profesorat... regret că părăsesc această nobilă și sfântă misiune, acest sublim apostolat, tocmai în ajun de-a căpăta și eu gradație, dar nu mai e chip cu caracterul lui violent, atâta vreme năbușit, după ce a fost opărit cu cafea fierbinte, omul acesta poate face explozie, să ne grăbim a-nlătura o nenorocire!</p>
                     <p rend="justify">ARGHIRIȚA</p>
                     <p rend="justify">Șt... taci!</p>
                     <p rend="justify">BALTAG</p>
                     <p rend="justify">(de-afară)</p>
                     <p rend="justify">Unde e Sotirache, unde e dascălul, unde e oricine o fi, să-i rup urechile, să-i rup urechile!</p>
                     <p rend="justify">STACAN</p>
                     <p rend="justify">A-nceput explozia, să ne dăm la o parte până e vreme. (ies toți.)</p>
                  </div>
                  <div type="div4" rend="P22">
                     <head>SCENA IV</head>
                     <p rend="justify">BALTAG (singur)</p>
                     <p rend="justify">(intră în halat, cu scufie și cu papuci, agitat)</p>
                     <p rend="justify">E de neiertat, e de nesuferit, ori chelesc prin instinct, ori îmi smulg părul prin intenție, astăzi, astăzi trebuie să sfârșesc, m-am hotărât! (se primblă.)</p>
                     <p rend="justify">Nr.2</p>
                     <p rend="justify">(cor de copii)</p>
                     <p rend="justify">TOȚI</p>
                     <p rend="justify">Be-a-ba, be-e-be, ba, be, bi, bo, bu! (bis)</p>
                     <p rend="justify">UNII</p>
                     <p rend="justify">(râzând)</p>
                     <p rend="justify">Haha!haha!</p>
                     <p rend="justify">ALȚII</p>
                     <p rend="justify">(plângând)</p>
                     <p rend="justify">Hihi! hihi!</p>
                     <p rend="justify">UNUL</p>
                     <p rend="justify">Aleu! m-a tras</p>
                     <p rend="justify">De păr, de nas!</p>
                     <p rend="justify">ALTUL</p>
                     <p rend="justify">Nu, nu te las!</p>
                     <p rend="justify">UNUL</p>
                     <p rend="justify">E cartea mea!</p>
                     <p rend="justify">ALTUL</p>
                     <p rend="justify">Ba nu-i a ta!</p>
                     <p rend="justify">UNUL</p>
                     <p rend="justify">Spun lui papa!</p>
                     <p rend="justify">UNII</p>
                     <p rend="justify">(râzând)</p>
                     <p rend="justify">Haha! haha!</p>
                     <p rend="justify">ALȚII</p>
                     <p rend="justify">(plângând)</p>
                     <p rend="justify">Hihi! hihi!</p>
                     <p rend="justify">DASCĂLUL</p>
                     <p rend="justify">Ce nebunii!</p>
                     <p rend="justify">Dracii de copii!</p>
                     <p rend="justify">COPIII</p>
                     <p rend="justify">Haha! haha! hihi! hi!</p>
                     <p rend="justify">DASCĂLUL</p>
                     <p rend="justify">(vorbit)</p>
                     <p rend="justify">Tăcere!</p>
                     <p rend="justify">COPIII</p>
                     <p rend="justify">Be-a-ba, be-e-be, ba, be, bi, bo, bu! (bis)</p>
                     <p rend="justify">BALTAG</p>
                     <p rend="justify">A! acuma înțeleg, în sfârșit, pe nenorocitul conte Ugolin[x] . Am ajuns să deschiz la mine acasă Kindergarten[xi] , stabiliment de școală froebeliană. Eu, floarea vânătorilor, floarea băutorilor!... Stacane!... Unde ești, să mă vezi și să fii răzbunat! Iată în ce hal, în ce halat am ajuns! Halatul ăsta mă strânge de gât; scufia asta mă strivește.</p>
                     <p rend="justify">Mă duc să-mi schimb îmbrăcămintea asta, care mă degradează, care mă înădușă, mă duc să-mi pun vestmântul de viteaz, să mă cobor în pivniță, și acolo! (s-aude corul de copii.) Iar!...</p>
                     <p rend="justify">Repriză Nr. 2</p>
                     <p rend="justify">(Copiii ies răpede din stânga în fuga mare și dă [sic] peste baltag)</p>
                     <p rend="justify">BALTAG</p>
                     <p rend="justify">S-a sfârșit! E peste putință să mai merg înainte... O! jurământul meu!... Numai de mi-ar răspunde Stacan. (iese răpede prin fund.) Uf, mă duc să-mi schimb halatul!</p>
                  </div>
                  <div type="div4" rend="P22">
                     <head>SCENA V</head>
                     <p rend="justify">ARGHIRIȚA (intră prin stânga), STACAN (asemenea), ZULNIA (prin fund)</p>
                     <p rend="justify">ARGHIRIȚA</p>
                     <p rend="justify">S-a dus?</p>
                     <p rend="justify">STACAN</p>
                     <p rend="justify">S-a dus.</p>
                     <p rend="justify">ARGHIRIȚA</p>
                     <p rend="justify">Omul ăsta e în adevăr desperat.</p>
                     <p rend="justify">STACAN</p>
                     <p rend="justify">Ei, pare că n-ar avea de ce?</p>
                     <p rend="justify">ARGHIRIȚA</p>
                     <p rend="justify">Mi-e frică să nu se întâmple ceva rău!</p>
                     <p rend="justify">STACAN</p>
                     <p rend="justify">N-ai teamă, cheamă pe Sotir, strânge toți oamenii din curte, pe Pleașcă, Dușcă, Budușcă, fără zgomot. Astă-sară trebuie să-i lămurim situația. Nu spune nimica Zulniei, arată-i numai că e vorba de o mare primejdie pentru Baltag, să ne urmeze și să tacă. Mă însărcinez eu să le pun la cale toate, ca să încheiem comedia asta într-un chip așa, încât să mulțămim pe toată lumea... St...</p>
                     <p rend="justify">ZULNIA</p>
                     <p rend="justify">(de-afară)</p>
                     <p rend="justify">Unde e Sotirache? Unde e Dascălul, unde e oricine o fi? să-i rup urechile!</p>
                     <p rend="justify">STACAN</p>
                     <p rend="justify">Ce, noi avem urechi de beilic?</p>
                     <p rend="justify">ZULNIA</p>
                     <p rend="justify">(intră, la cantonadă)</p>
                     <p rend="justify">Na, na, na, na, învață-te să-mi stai altă dată în drum, când sunt necăjită. (Sotir fuge.) A! m-am mai răcorit.</p>
                     <p rend="justify">ARGHIRIȚA</p>
                     <p rend="justify">Zulnio!</p>
                     <p rend="justify">ZULNIA</p>
                     <p rend="justify">A! d-ta ești, mătușică, nu te vedeam. A! mi-am uitat cheile. (vrea să plece.)</p>
                     <p rend="justify">ARGHIRIȚA</p>
                     <p rend="justify">Zulnio, stăi!</p>
                     <p rend="justify">ZULNIA</p>
                     <p rend="justify">Pentru ce?</p>
                     <p rend="justify">ARGHIRIȚA</p>
                     <p rend="justify">Momentele sunt grave, Zulnio!</p>
                     <p rend="justify">STACAN</p>
                     <p rend="justify">(o-nlătură)</p>
                     <p rend="justify">Ei! nu așa soro!</p>
                     <p rend="justify">ZULNIA</p>
                     <p rend="justify">Cum dascăle, soro?</p>
                     <p rend="justify">STAGAN</p>
                     <p rend="justify">Adică, voiam să zic... Cucoană Arghiriță... Este vorba de-o... de-o surpriză.</p>
                     <p rend="justify">ZULNIA</p>
                     <p rend="justify">Ce surpriză?</p>
                     <p rend="justify">STACAN și ARGHIRIȚA</p>
                     <p rend="justify">E vorba de...</p>
                     <p rend="justify">Nr. 3</p>
                     <p rend="justify">Quator</p>
                     <p rend="justify">BALTAG — ZULNIA — ARGHIRIȚA — STACAN</p>
                     <p rend="justify">ZULNIA — ARGHIRIȚA — STACAN</p>
                     <p rend="justify">Halatul și-a schimbat!</p>
                     <p rend="justify">BALTAG</p>
                     <p rend="justify">Halatul mi-am schimbat!</p>
                     <p rend="justify">ZULNIA</p>
                     <p rend="justify">Ce oare s-a-ntâmplat?</p>
                     <p rend="justify">BALTAG</p>
                     <p rend="justify">Nu mai sunt în halat!</p>
                     <p rend="justify">ARGHIRIȚA</p>
                     <p rend="justify">Ce văz?</p>
                     <p rend="justify">ZULNIA</p>
                     <p rend="justify">Ce să cred, nu știu, zău!</p>
                     <p rend="justify">Ce ți-a venit în gând a-ți pune</p>
                     <p rend="justify">Costumul ăsta de muzeu?</p>
                     <p rend="justify">Unde te duci? ia spune!</p>
                     <p rend="justify">BALTAG</p>
                     <p rend="justify">Mă duc, mă duc...</p>
                     <p rend="justify">TOȚI</p>
                     <p rend="justify">Secret! Mister!</p>
                     <p rend="justify">Acest costum de cavaler!</p>
                     <p rend="justify">ZULNIA</p>
                     <p rend="justify">Ce e?</p>
                     <p rend="justify">BALTAG</p>
                     <p rend="justify">Nu spun.</p>
                     <p rend="justify">TOȚI</p>
                     <p rend="justify">Secret! Mister!</p>
                     <p rend="justify">BALTAG</p>
                     <p rend="justify">(aparte)</p>
                     <p rend="justify">Am cheile de la pivniță</p>
                     <p rend="justify">Și alt nimica nu mai cer.</p>
                     <p rend="justify">M-am furișat în odăiță</p>
                     <p rend="justify">Și le-am luat...</p>
                     <p rend="justify">TOȚI</p>
                     <p rend="justify">Secret! Mister!</p>
                     <p rend="justify">Spune!</p>
                     <p rend="justify">BALTAG</p>
                     <p rend="justify">Nu spun.</p>
                     <p rend="justify">ZULNIA</p>
                     <p rend="justify">Spune!</p>
                     <p rend="justify">BALTAG</p>
                     <p rend="justify">Nu spun!</p>
                     <p rend="justify">ZULNIA</p>
                     <p rend="justify">Ești nebun,</p>
                     <p rend="justify">Ăi fi vrând</p>
                     <p rend="justify">Ceartă iar! Spune curând.</p>
                     <p rend="justify">BALTAG</p>
                     <p rend="justify">Ei da!de vreți a ști secretul,</p>
                     <p rend="justify">M-am dichisit, mi-am dat perdaf,</p>
                     <p rend="justify">Căci voi să merg la fotograf,</p>
                     <p rend="justify">Să-mi scot și eu portretul!</p>
                     <p rend="justify">Ensemble</p>
                     <p rend="justify">BALTAG</p>
                     <p rend="justify">M-am dichisit, mi-am dat perdaf,</p>
                     <p rend="justify">Căci voi să merg la fotograf!</p>
                     <p rend="justify">ZULNIA — ARGHIRIȚA — STACAN</p>
                     <p rend="justify">S-a dichisit, și-a dat perdaf,</p>
                     <p rend="justify">Și merge drept la fotograf.</p>
                     <p rend="justify">BALTAG</p>
                     <p rend="justify">În halat și în papuci,</p>
                     <p rend="justify">La fotograf să te duci</p>
                     <p rend="justify">Interzis e absolut,</p>
                     <p rend="justify">Ș-astfel dar cum ați văzut.</p>
                     <p rend="justify">Ensemble</p>
                     <p rend="justify">TOȚI</p>
                     <p rend="justify">În halat și în papuci,</p>
                     <p rend="justify">La fotograf să te duci</p>
                     <p rend="justify">Interzis e absolut,</p>
                     <p rend="justify">Ș-astfel dar cum ați văzut.</p>
                     <p rend="justify">BALTAG</p>
                     <p rend="justify">Halatul mi-am schimbat!</p>
                     <p rend="justify">TOȚI</p>
                     <p rend="justify">Halatul și-a schimbat!</p>
                     <p rend="justify">BALTAG</p>
                     <p rend="justify">Nu mai sunt în halat!</p>
                     <p rend="justify">TOȚI</p>
                     <p rend="justify">Nu mai e în halat!</p>
                     <p rend="justify">Ensemble</p>
                     <p rend="justify">BALTAG</p>
                     <p rend="justify">M-am dichisit, mi-am dat perdaf,</p>
                     <p rend="justify">Adio, merg la fotograf!</p>
                     <p rend="justify">ZULNIA — ARGHIRIȚA — STACAN</p>
                     <p rend="justify">Te-ai dichisit, ți-ai dat perdaf,</p>
                     <p rend="justify">Te du de-acu la fotograf!</p>
                  </div>
               </div>
               <div type="div3" rend="P21">
                  <head>TABLOUL V</head>
                  <p rend="justify">(Același decor ca la Tabloul II, numai interiorul pivniței are înfățișarea foarte părăsită)</p>
                  <p rend="justify">Nr. 4</p>
                  <p rend="justify">Ensemble</p>
                  <p rend="justify">ZULNIA—ARGHIRIȚA— STACAN — PLEAȘCĂ— DUȘCĂ —</p>
                  <p rend="justify">BUDUȘCĂ — SOTIR — CORUL</p>
                  <p rend="justify">TOȚI</p>
                  <p rend="justify">(misterios)</p>
                  <p rend="justify">Aci, aci v-apropiați</p>
                  <p rend="justify">Cu pas ușor, discret,</p>
                  <p rend="justify">Tot pe șoptite-naintați,</p>
                  <p rend="justify">Încet, încet, încet!</p>
                  <p rend="justify">ARGHIRIȚA</p>
                  <p rend="justify">V-ascundeți toți și așteptați,</p>
                  <p rend="justify">Să nu cârcniți! să nu mișcați!</p>
                  <p rend="justify">STACAN</p>
                  <p rend="justify">Veniți degrabă-ncoace</p>
                  <p rend="justify">Pe după poloboace.</p>
                  <p rend="justify">TOȚI</p>
                  <p rend="justify">'Aidem degrabă-ncoace</p>
                  <p rend="justify">Pe după poloboace.</p>
                  <p rend="justify">Pst! pst! pst! pst!</p>
                  <p rend="justify">ARGHIRIȚA — ZULNIA — STACAN</p>
                  <p rend="justify">Și nu uitați</p>
                  <p rend="justify">Că intrigați.</p>
                  <p rend="justify">TOȚI</p>
                  <p rend="justify">Să nu uităm</p>
                  <p rend="justify">Că intrigăm!</p>
                  <p rend="justify">TOȚI</p>
                  <p rend="justify">(foarte misterios)</p>
                  <p rend="justify">Tot pe tăcute-ncetișor</p>
                  <p rend="justify">Cu pas domol călcați</p>
                  <p rend="justify">Mai ușurel, mai bineșor,</p>
                  <p rend="justify">Cu toți v-apropiați!</p>
                  <p rend="justify">STACAN</p>
                  <p rend="justify">V-ascundeți toți pe după buți</p>
                  <p rend="justify">Și stați ca niște muți.</p>
                  <p rend="justify">ARGHIRIȚA</p>
                  <p rend="justify">Veniți degrabă-ncoace</p>
                  <p rend="justify">Pe după poloboace!</p>
                  <p rend="justify">TOȚI</p>
                  <p rend="justify">'Aidem degrabă-ncoace</p>
                  <p rend="justify">Pe după poloboace!</p>
                  <p rend="justify">Pst! pst! pst! pst!</p>
                  <p rend="justify">ARGHIRIȚA — ZULNIA — STACAN</p>
                  <p rend="justify">Și nu uitați</p>
                  <p rend="justify">Că intrigați!</p>
                  <p rend="justify">TOȚI</p>
                  <p rend="justify">Să nu uităm</p>
                  <p rend="justify">Că intrigăm!</p>
                  <p rend="justify">TOȚI</p>
                  <p rend="justify">(foarte misterios)</p>
                  <p rend="justify">Repriză</p>
                  <p rend="justify">Aci, aci v-apropiați</p>
                  <p rend="justify">Cu pas ușor, discret,</p>
                  <p rend="justify">Tot pe șoptite-naintați</p>
                  <p rend="justify">Încet, încet, încet!</p>
                  <p rend="justify">(Se ascund toți, Baltag intră.)</p>
                  <p rend="justify">Nr. 5</p>
                  <p rend="justify">Mare scenă și arie — BALTAG</p>
                  <p rend="justify">— Duo — BALTAG — STACAN</p>
                  <p rend="justify">Mare ensemble final — TOȚI</p>
                  <p rend="justify">BALTAG</p>
                  <p rend="justify">O! ce plăcere mare</p>
                  <p rend="justify">În propria-mi pivniță</p>
                  <p rend="justify">din nou să mă găsesc!</p>
                  <p rend="justify">Capu-mi se luminează,</p>
                  <p rend="justify">ochii-mi se limpezesc...</p>
                  <p rend="justify">Necazurile-amare</p>
                  <p rend="justify">A căsniciei viețe</p>
                  <p rend="justify">din mintea mea dispar...</p>
                  <p rend="justify">O! dulce tinerețe!</p>
                  <p rend="justify">O! zile-ncîntătoare</p>
                  <p rend="justify">De veselii, petreceri,</p>
                  <p rend="justify">beție, vânătoare,</p>
                  <p rend="justify">În voi mă simțesc iar!...</p>
                  <p rend="justify">Iată colo zăresc</p>
                  <p rend="justify">Un poloboc,</p>
                  <p rend="justify">prietin în ceasuri de amar,</p>
                  <p rend="justify">Cu zamă de Cotnar.</p>
                  <p rend="justify">(întoarce caneaua)</p>
                  <p rend="justify">Dar ce? Unde e vinul? Nici ici? Nici sus? Nici jos?</p>
                  <p rend="justify">Cine-a trecut pe-aicea, ce duh răutăcios?...</p>
                  <p rend="justify">A! iată-n samă bag</p>
                  <p rend="justify">Și steama cea trufașă a neamului Baltag!</p>
                  <p rend="justify">Arie</p>
                  <p rend="justify">Te salut steamă vestită! Moși viteji, eu vă salut!</p>
                  <p rend="justify">Inima v-a fost mîhnită</p>
                  <p rend="justify">De urmașul cel pierdut!</p>
                  <p rend="justify">Dar de vechea vitejie</p>
                  <p rend="justify">Se aprinde al meu piept,</p>
                  <p rend="justify">Din a mea netrebnicie</p>
                  <p rend="justify">Astăzi iarăși mă deștept!</p>
                  <p rend="justify">(ia baltagul)</p>
                  <p rend="justify">Te salut, baltag viteze,</p>
                  <p rend="justify">Ce-ai dat moartea în păgâni.</p>
                  <p rend="justify">Astăzi vârfu-ți se-ndrepteze</p>
                  <p rend="justify">Înspre propriii-mi plămâni!</p>
                  <p rend="justify">În clipele acestea,</p>
                  <p rend="justify">pieriți din gândul meu</p>
                  <p rend="justify">Orice-mi aduce-aminte</p>
                  <p rend="justify">de visul meu cel rău!</p>
                  <p rend="justify">Pieriți, năluci urâte,</p>
                  <p rend="justify">aice în pivniță</p>
                  <p rend="justify">Halat, gospodărie,</p>
                  <p rend="justify">cucoană Arghiriță!</p>
                  <p rend="justify">Străbuni viteji, voi astăzi curaj îmi însuflați!</p>
                  <p rend="justify">Ciraci, ce la petreceri</p>
                  <p rend="justify">cu drag mă-ncunjurați...</p>
                  <p rend="justify">La tine-mi zboară gândul,</p>
                  <p rend="justify">Stacan ! O! de-aș vedea</p>
                  <p rend="justify">Figura ta voioasă</p>
                  <p rend="justify">în clip-aceasta grea...</p>
                  <p rend="justify">Sau macar umbra-ți,</p>
                  <p rend="justify">dacă tu azi n-ai mai trăi,</p>
                  <p rend="justify">M-ar sprjini, Stacane... A!...</p>
                  <p rend="justify">(voiește să s-arunce în baltag)</p>
                  <p rend="justify">STACAN</p>
                  <p rend="justify">(apărând învălit într-o haină albă)</p>
                  <p rend="justify">Iată sunt aici!</p>
                  <p rend="justify">(Baltag se retrage înspăimântat.)</p>
                  <p rend="justify">Sunt umbra străvezie</p>
                  <p rend="justify">A marelui bărbat,</p>
                  <p rend="justify">Pe care, fiind vie,</p>
                  <p rend="justify">De moarte ai scăpat.</p>
                  <p rend="justify">Și-n loc pentru aceasta</p>
                  <p rend="justify">Să-mi fii mulțămitor,</p>
                  <p rend="justify">În ziua cea nefastă,</p>
                  <p rend="justify">Când ți-ai luat nevastă,</p>
                  <p rend="justify">Afară mi-ai dat zor.</p>
                  <p rend="justify">Atunci murii degrabă,</p>
                  <p rend="justify">De scârbă și necaz,</p>
                  <p rend="justify">Și neavând vreo treabă,</p>
                  <p rend="justify">Ca umbră m-arăt az.</p>
                  <p rend="justify">Dar vai! e trist, e jalnic,</p>
                  <p rend="justify">Eu nu mai beau de loc.</p>
                  <p rend="justify">BALTAG</p>
                  <p rend="justify">Cum?</p>
                  <p rend="justify">STACAN</p>
                  <p rend="justify">Și în ceriul falnic</p>
                  <p rend="justify">Și-n iadul cel de foc,</p>
                  <p rend="justify">Petrecerea-i pocită,</p>
                  <p rend="justify">Nu ai de loc Cotnar</p>
                  <p rend="justify">Jos, smoală clocotită,</p>
                  <p rend="justify">Sus, sarbădul nectar.</p>
                  <p rend="justify">BALTAG</p>
                  <p rend="justify">Nu-i bine-n ceea lume?</p>
                  <p rend="justify">STACAN</p>
                  <p rend="justify">E prost, de tot e prost</p>
                  <p rend="justify">Nici vin, nici râs, nici glume,</p>
                  <p rend="justify">Nu are nici un rost.</p>
                  <p rend="justify">E mult mai mare hazu!</p>
                  <p rend="justify">Să stai în lumea ta.</p>
                  <p rend="justify">BALTAG</p>
                  <p rend="justify">Dar viața cu necazul...</p>
                  <p rend="justify">STACAN</p>
                  <p rend="justify">O poți împreuna</p>
                  <p rend="justify">Cu cheful cel mai vajnic,</p>
                  <p rend="justify">Petreceri și vânat...</p>
                  <p rend="justify">BALTAG</p>
                  <p rend="justify">Dar jurământu-mi strașnic,</p>
                  <p rend="justify">Cu care m-am legat ?</p>
                  <p rend="justify">STACAN</p>
                  <p rend="justify">Etern nimic nu ține,</p>
                  <p rend="justify">Ia-ți vorba înapoi</p>
                  <p rend="justify">Fii soț cum se cuvine</p>
                  <p rend="justify">Și vânător de soi!</p>
                  <p rend="justify">BALTAG</p>
                  <p rend="justify">O! umbră străvezie,</p>
                  <p rend="justify">Din nou curaj mi-ai dat!</p>
                  <p rend="justify">STACAN</p>
                  <p rend="justify">Și tu odată mie</p>
                  <p rend="justify">Viața mi-ai scăpat.</p>
                  <p rend="justify">BALTAG</p>
                  <p rend="justify">Îți am recunoștință,</p>
                  <p rend="justify">Cât sunt de fericit!</p>
                  <p rend="justify">STACAN</p>
                  <p rend="justify">Să-ți fie cu priință,</p>
                  <p rend="justify">Acuma suntem chit.</p>
                  <p rend="justify">Ensemble</p>
                  <p rend="justify">BALTAG</p>
                  <p rend="justify">Pe-al vieții drum</p>
                  <p rend="justify">Mă-ntorc acum.</p>
                  <p rend="justify">Sunt fericit,</p>
                  <p rend="justify">Întinerit!</p>
                  <p rend="justify">STACAN</p>
                  <p rend="justify">Pe-al vieții drum</p>
                  <p rend="justify">Se-ntoarce-acum,</p>
                  <p rend="justify">E fericit,</p>
                  <p rend="justify">Și suntem chit!</p>
                  <p rend="justify">STACAN</p>
                  <p rend="justify">Veniți degrabă-ncoace</p>
                  <p rend="justify">De după poloboace.</p>
                  <p rend="justify">TOȚI</p>
                  <p rend="justify">(venind răpede din fund)</p>
                  <p rend="justify">Pst! Pst!</p>
                  <p rend="justify">Venim degrabă-ncoace</p>
                  <p rend="justify">De după poloboace!</p>
                  <p rend="justify">ZULNIA</p>
                  <p rend="justify">Bărbatul meu iubit!</p>
                  <p rend="justify">BALTAG</p>
                  <p rend="justify">Iubita mea soție!</p>
                  <p rend="justify">STACAN</p>
                  <p rend="justify">Leșinul e oprit.</p>
                  <p rend="justify">ABGHIRIȚA</p>
                  <p rend="justify">(vorbit)</p>
                  <p rend="justify">Are cine s-o ție.</p>
                  <p rend="justify">TOȚI</p>
                  <p rend="justify">(Ensemble)</p>
                  <p rend="justify">Ce fericire! Ce noroc!</p>
                  <p rend="justify">Suntem cu toții la un loc,</p>
                  <p rend="justify">Ce minunată ocaziune</p>
                  <p rend="justify">De-o generală împăcăciune.</p>
                  <p rend="justify">Și fiindcă suntem veseli toți,</p>
                  <p rend="justify">Stacan, mătușe și nepoți,</p>
                  <p rend="justify">De-ocaziune profităm</p>
                  <p rend="justify">Și slante-pede ne-mpăcăm!</p>
                  <p rend="justify">BALTAG</p>
                  <p rend="justify">E un vis! Zulnia! copiii mei! Arghirița! umbra străvezie!... Nu ești mort.</p>
                  <p rend="justify">STACAN</p>
                  <p rend="justify">În toată viața mea n-am fost mort.</p>
                  <p rend="justify">BALTAG</p>
                  <p rend="justify">Ce-nsemnează ?</p>
                  <p rend="justify">ARGHIRIȚA</p>
                  <p rend="justify">Însemnează că dascălul nostru...</p>
                  <p rend="justify">BALTAG</p>
                  <p rend="justify">Care dascăl ?</p>
                  <p rend="justify">STACAN</p>
                  <p rend="justify">(își rupe barba)</p>
                  <p rend="justify">Cum, care dascăl? Eu dascălul Sugatius-Venator[xii] , a d-tale slugă, pe care l-ai necunoscut atâta vreme. (Trece la Arghirița.)</p>
                  <p rend="justify">ZULNIA</p>
                  <p rend="justify">Și voiai, răutăciosule, să mă lași văduvă?</p>
                  <p rend="justify">BALTAG</p>
                  <p rend="justify">Fugi de-acolo, era o glumă.</p>
                  <p rend="justify">ZULNIA</p>
                  <p rend="justify">(râzând)</p>
                  <p rend="justify">Dacă-i așa, dă-mi înapoi cheile de la pivniță.</p>
                  <p rend="justify">BALTAG</p>
                  <p rend="justify">Asta nu se mai poate, de azi încolo, le păstrez numai eu... adică nu eu... Comise Stacan, ține-ți cheile: vrei să fii ca și mai nainte, pe vinuri căpitan ?</p>
                  <p rend="justify">STACAN</p>
                  <p rend="justify">Cu bucurie. (solemn Arghiriței.) Cucoană Arghiriță, a venit în sfârșit ceasul, să ne legalizăm și noi slăbiciunile.</p>
                  <p rend="justify">ARGHIRIȚA</p>
                  <p rend="justify">Arhon Comise, eu nu sunt de capul meu, cere-mi mâna de la nepotul meu!</p>
                  <p rend="justify">STACAN</p>
                  <p rend="justify">Hatmane, îți cer mâna. (arată pe Arghirița... încet lui Baltag.) Viespii bătrâne!</p>
                  <p rend="justify">BALTAG</p>
                  <p rend="justify">St... dacă mătușica vrea... cu plăcere.</p>
                  <p rend="justify">ARGHIRIȚA</p>
                  <p rend="justify">(rușinoasă)</p>
                  <p rend="justify">Eu nu am altă voință, decât voința familiei!</p>
                  <p rend="justify">BALTAG</p>
                  <p rend="justify">Zulnio, dă-i binecuvântarea ta mătușichii.</p>
                  <p rend="justify">Ensemble</p>
                  <p rend="justify">Repriză</p>
                  <p rend="justify">Ce fericire! Ce noroc! etc.</p>
                  <p rend="justify">STACAN</p>
                  <p rend="justify">Dați stacanele! (se aduc, toți bea.)</p>
                  <p rend="justify">E soarta blăstemată</p>
                  <p rend="justify">A celor bieți sărmani,</p>
                  <p rend="justify">Ce n-au gustat vrodată</p>
                  <p rend="justify">Vin vechi de Drăgășani.</p>
                  <p rend="justify">Trăiască vinul, vinul,</p>
                  <p rend="justify">Umpleți stacanul meu,</p>
                  <p rend="justify">Să uit necazul, chinul,</p>
                  <p rend="justify">Să beau, să beau mereu.</p>
                  <p rend="justify">TOȚI</p>
                  <p rend="justify">(bând)</p>
                  <p rend="justify">Trăiască vinul, vinul, etc.</p>
                  <p rend="justify">Să bem! Să bem!</p>
                  <p rend="justify">(Cortina cade. — Sfârșitul piesei)</p>
               </div>
            </div>
         </div>
         <div type="div1">
            <head>O soacră</head>
            <p>(<hi rend="italic">Teatrul înfățișează o sală de intrare a unui hotel, etajul întâi.Mobile elegante; în fund, ușă care dă în coridor; de o parte și de alta a ușii două oglinzi mari; lângă dânsele, în unghiuri, două piedestaluri, d-asupra cărora sunt așezate coșuri cu glastre de flori. La dreapta și la stânga, în planul al doilea, câte o ușă de odaie. În fund la dreapta, lângă coșul cu flori, un dulap mic cu bufet, unde sunt așezate serviciuri de dulceață, ceai, cafea șcl. În mijlocul scenii, o jardinieră încărcată de glastre. Scaune ușoare împrejurul ei. Sala e luminată printr-un geamlâc de d-asupra.</hi>)</p>
            <div type="div2" rend="P19">
               <head>SCENA I</head>
               <p rend="justify">VICTOR,singur, în frac, legătură albă, cipici de lac, cu un șervet sub subsuoara stângă, șade pe un scaun în mijlocul scenii cu fața spre stânga și citește o broșură</p>
               <p>„Simptomele unei pasiuni contrariate sunt: mai întâi, pierderea treptată a memoriei, ș-apoi o indiferență din ce în ce mai mare pentru tot ce ne înconjoară..." (<hi rend="italic">se aude în coridorul din fund zbârnâitura unei sonerii electrice. Victor se oprește din citire pentru a reflecta. Zbârnâitura se repetă prelungit, apoi cu pauze scurte și cu un tact muzical și nervos. Victor trezit din reflecțile lui privește galeș spre fund.</hi>) Voila, voila, on y vole! (<hi rend="italic">înaintează încet în față cugetând adânc</hi>) „... mai întâi o pierdere treptată a memoriei..." (<hi rend="italic">punându-și mâna la frunte și mijind ochii ca și cum ar voi să-și încerce memoria, apoi cu amărăciune.</hi>) Memoria n-am pierdut-o încă de tot, dar nu mi-a mai rămas multă: datoriile uit totdeauna să le plătesc, dar tot mai țin minte la cine și cât sunt dator; da, dar dacă va urma nenorocirea mea (<hi rend="italic">trist</hi>) cine știe dacă nu voi uita și aceasta! (<hi rend="italic">soneria zbârnâie cu putere.</hi>) Voila, voila, on y vole! (<hi rend="italic">merge până la ușa din stânga, oftează greu, și pleacă încet spre fund reflectând. Soneria merge mereu înainte.</hi>) „...Ș-apoi o indiferență din ce în ce mai mare pentru tot ce ne înconjoară." (<hi rend="italic">soneria, cu hotărâre.</hi>) Nu! la indiferență încă n-am ajuns. (<hi rend="italic">când voiește să iasă în fund se întâlnește cu Liza și cu Furtunescu, care intră.</hi>)</p>
            </div>
            <div type="div2" rend="P19">
               <head>SCENA II</head>
               <p rend="justify">VICTOR, LIZA încărcată cu două geamantane, apoi FURTUNESCU asemenea, în costum englezesc de călătorie</p>
               <p>LIZA (<hi rend="italic">trecând lângă Victor</hi>): Surd ești ? Dormi ? N-auzi telegraful ?</p>
               <p>VICTOR: Ba da!</p>
               <p>LIZA: Apoi atunci, de ce mă lași să ridic eu pe scari geamantanele ? - zăpăcitule.</p>
               <p>VICTOR (<hi rend="italic">cu dignitate</hi>): D-șoară Lizo, vorbește frumos!</p>
               <p>FURTUNESCU (<hi rend="italic">intrând cu alte două geamantane, coboară, lasă geamantanele jos; cătră Victor</hi>): Garçon, ceai !</p>
               <p>VICTOR (<hi rend="italic">trecând lângă el</hi>): N-am nimica, domnule. (<hi rend="italic">Liza a lăsat geamantanele.</hi>)</p>
               <p>FURTUNESCU (<hi rend="italic">contrariat</hi>): Ei nu! ceai!</p>
               <p>VICTOR(<hi rend="italic">aparte</hi>): E sărit. (<hi rend="italic">contrariat și el.</hi>) Ei nu! n-am nimica, domnule.</p>
               <p>FURTUNESCU (<hi rend="italic">plictisit</hi>): Un ceai, un pahar, o ceașcă de ceai, gogomane!</p>
               <p>VICTOR(<hi rend="italic">supărat</hi>): Cum, domnule? (<hi rend="italic">Liza plictisită și ea, dă din umeri.</hi>)</p>
               <p>FURTUNESCU: Aa!</p>
               <p>VICTOR: Am înțeles, domnule, am înțeles; dar cum?... cu rom, cu lapte?</p>
               <p>FURTUNESCU: Cu rom, gogomane!</p>
               <p>VICTOR (<hi rend="italic">privește lung pe Furtunescu</hi>): On y vole! (<hi rend="italic">merge încet la dulap, închide broșura, 0 pune înăuntru și pregătește serviciul de ceai.</hi>)</p>
               <p>LIZA(<hi rend="italic">descuind ușa din dreapta</hi>): Iată, domnule, aici.</p>
               <p>FURTUNESCU (<hi rend="italic">se privește în oglinda din fund zâmbind</hi>): Ce schimbare în șase ani!</p>
               <p>LIZA (<hi rend="italic">mergând în fund să ia geamantanele ca să le ducă în odaie</hi>): Și zi, sunteți român, domnule?</p>
               <p>FURTUNESCU: Da, fată, pe cât mi-aduc aminte.</p>
               <p>LIZA (<hi rend="italic">urmându-și treaba</hi>): Semănați mult cu un englez din Viena pe care l-am avut noi în otel pe vremea muscalilor: ce bărbat frumos!</p>
               <p>FURTUNESCU (<hi rend="italic">râzând</hi>): Știi că ești politicoasă... Merci!</p>
               <p>LIZA: Zău, domnule, semănați cap tăiat cu el... și-avea o groază de căvălării... Sărmanul! l-a luat într-o noapte pe sus de la poliție... ziceau că făcuse ruble de hârtie.</p>
               <p>FURTUNESCU (<hi rend="italic">dispus</hi>): Sunt încântat de asemănare... Bravo! (<hi rend="italic">Liza iese în dreapta cu cel din urmă geamantan.</hi>)</p>
               <p>VICTOR (<hi rend="italic">intrând prin fund cu ceaiul</hi>): Voila, voila, on y vole!</p>
               <p>LIZA (<hi rend="italic">reintrând din dreapta</hi>): Gata, domnule, poftim!</p>
               <p>FURTUNESCU (<hi rend="italic">ieșind din dreapta</hi>): Să-mi aducă ceaiul.</p>
            </div>
            <div type="div2" rend="P19">
               <head>SCENA III</head>
               <p rend="justify">VICTOR — LIZA</p>
               <p>LIZA (<hi rend="italic">mergând înaintea lui Victor și observând tava</hi>): Zahar ai uitat să pui... și... i-ai adus cu lapte... ți-a zis cu rom.</p>
               <p>VICTOR(<hi rend="italic">stând la îndoială</hi>): Ba nu!</p>
               <p>LIZA: Ba da.</p>
               <p>VICTOR (<hi rend="italic">suspinând</hi>): „Mai întâi o pierdere treptată a memoriei..." (<hi rend="italic">merge la dulap, scoate o sticlă și pune rom în păhăruț, pune zahar în farfuriuță și se duce cu tava în odaia din dreapta</hi>) voila, voila, on y vole.</p>
               <p>LIZA: Ce are? ce-a pățit băiatul ăsta de la o vreme încoace? Nu-i glumă... 0 fi bolnav! Trebuie să-l întreb, trebuie să-mi spuie numaidecât. Eu nu știu ce să mai crez de el. (<hi rend="italic">Victor reintră din dreapta cu niște haine la subsuoară și cu o pălărie cilindru în mână. Ca să-și descarce mâna își pune pălăria pe cap; pălăria îi merge peste urechi.</hi>) Victore! (<hi rend="italic">Victor, distrat, merge spre dulapul lui.</hi>) Victore!</p>
               <p>VICTOR: St! ce?</p>
               <p>LIZA (<hi rend="italic">urcând cătră el și cu tonul scurt</hi>): Victore, ce ai?</p>
               <p>VICTOR(<hi rend="italic">distrat</hi>): Cu rom? cu lapte?</p>
               <p>LIZA:Nu, zăpăcitule, nu! Ce ai? Ce-ai pățit?</p>
               <p>VICTOR: N-am nimica.</p>
               <p>LIZA: Cum n-ai nimica? (<hi rend="italic">îi ia pălăria din cap și o pune pe un scaun.</hi>) De vreo zece zile-ncoace, pare că ești de pe altă lume, uiți de la mână până la gură. (<hi rend="italic">Victor ridică ochii la cer.</hi>) Nu-nțelegi ce-ți vorbește omul, nu știi ce spui. (<hi rend="italic">Victor același joc.</hi>) Râde tot otelul de tine; pentru asta madama te-a dat din birt aicea sus; se plângea toți mușteriii de tine; nu mai erai bun de nimic, spărgeai tot, nu înțelegeai ce-ți comandă oamenii. Nu ții minte că alaltăieri ai turnat o supă în pălăria unui mușteriu pusă pe masă? Dacă nu eram eu să mă pui pentru tine te dedea madama afară.</p>
               <p>VICTOR (<hi rend="italic">ascultă tirada indiferent; merge la dulap, ia peria și începe să curețe hainele</hi>) Da. (<hi rend="italic">Apoi merge să șează pe scaunul cu pălăria ca să șteargă hainele șezând.</hi>)</p>
               <p>LIZA (<hi rend="italic">desperată, oprindu-l</hi>): Ce faci? Ce faci? (<hi rend="italic">ÎI oprește să strivească de tot pălăria, trăgându-l repede de mână.</hi>)</p>
               <p>VICTOR: Nu vezi ce fac? periez hainele dobitocului de colo! Ce nesuferit pasajer! De-ar pleca mai curând!...</p>
               <p>LIZA (<hi rend="italic">zguduindu-l</hi>): Ți-ai pierdut mințile, sărace!</p>
               <p>VICTOR: Și ce treabă ai d-ta?</p>
               <p>LIZA:Cum ce treabă? Nenorocitule, n-o să ne cununăm peste câteva zile?</p>
               <p>VICTOR (<hi rend="italic">confuz</hi>): Ba da ! (<hi rend="italic">periază cu putere.</hi>)</p>
               <p>LIZA: Ei! Atunci! vreau să știu pentru ce ești zăpăcit... Spune: ce ai? ce-ai pățit?</p>
               <p>VICTOR(<hi rend="italic">oprindu-se din periat</hi>): N-am nimic. (<hi rend="italic">se freacă cu peria pe mână.</hi>)</p>
               <p>LIZA: Ba ai. (<hi rend="italic">căutând cu gândul și înfricoșată.</hi>) Ai jucat iar cărți și-ai pierdut.</p>
               <p>VICTOR (<hi rend="italic">periind mereu</hi>): Nu.</p>
               <p>LIZA (<hi rend="italic">zâmbindu-i și mângâindu-l</hi>): Spune drept: mă temi de cineva.</p>
               <p>VICTOR (<hi rend="italic">același joc</hi>): Nu.</p>
               <p>LIZA: Atunci, ce? (<hi rend="italic">se aude soneria în fund.</hi>)</p>
               <p>VICTOR(<hi rend="italic">același joc</hi>): Voila! Voila!</p>
               <p>LIZA: Răspunde, ce? (<hi rend="italic">îl scutură de mână.</hi>)</p>
               <p>VICTOR (<hi rend="italic">iritat</hi>): Ce! ce! n-am să-ți spun dumitale ce, domnișoară Lizo. Lasă-mă-n pace.</p>
               <p>LIZA (<hi rend="italic">înecată de plâns</hi>): Așa? cine sunt eu să te-ntreb? Să te las în pace? (<hi rend="italic">se aude soneria în stânga de trei ori scurt și glasul Fifinii strigând: Lizo! Victor tresare, se oprește din periat hainele și peria îi scapă din mână și cade pe scaunul cu pălăria. Se ridică degrabă, ia pălăria; o îndreptează cât poate, strânge, cu ajutorul Lizei, hainele, se răpede la ușa din stânga, pe care o găsește încuiată, apoi la ușa din dreapta, o deschide și aruncă, printr-însa, hainele, pălăria și peria.</hi>)</p>
               <p>FURTUNESCU (<hi rend="italic">de afară</hi>): Ia seama ce faci, gogomane!</p>
               <p>VICTOR (<hi rend="italic">amețit</hi>): Da! Domnule! (<hi rend="italic">se întoarce spre stânga, Liza îl urmărește dezolată; când au ajuns la mijlocul scenii, se deschide ușa din stânga prin care scoate capul Fifina.</hi>)</p>
            </div>
            <div type="div2" rend="P19">
               <head>SCENA IV</head>
               <p rend="justify">ACEIAȘI — FIFINA</p>
               <p>FIFINA (<hi rend="italic">din ușe, în costum de dimineață</hi>): Ești aici, Lizo? Am sunat de două ori. (<hi rend="italic">Victor rămâne înmărmurit la vederea Fifinii.</hi>)</p>
               <p>LIZA (<hi rend="italic">stăpânindu-și emoția</hi>): Aici, coconiță, așteptam să deschideți. (<hi rend="italic">intră la stânga, aruncând o căutătură lui Victor, care nu se mișcă din loc.</hi>)</p>
               <p>FIFINA: Garçon! (<hi rend="italic">Victor tresare și se apropie machinal de Fifina.</hi>) Fii bun mă rog, dă-te jos la poartă, vezi că se plimbă d. Peruzeanu, ginere-meu, pe piață. Spune-i că astăzi dejunăm la unsprezece... (<hi rend="italic">Victor nu se mișcă.</hi>) A! să nu uite să-mi cumpere chinină.</p>
               <p>VICTOR (<hi rend="italic">transportat</hi>): Atâta numai? Numai atât?</p>
               <p>FIFINA: Da.</p>
               <p>VICTOR: Nu se poate. Mai ziceți, mai comandați ceva.</p>
               <p>FIFINA: A! da! Bine zici: uitasem. Astăzi dejunăm sus; eu și Iulia nu prea suntem bine. Când ăi vedea că se suie sus d. Peruzeanu, să ne aduci carta dejunului. Te rog nu uita. (<hi rend="italic">iese la stânga și închide ușa.</hi>)</p>
               <p>VICTOR: On y vole, madame, on y... (<hi rend="italic">merge până la ușa prin care a ieșit Fifina, pune mâna la inimă, ridică din umeri, apoi se îndreptează hotărât spre fund și iese apucând prin coridor la dreapta.</hi>)</p>
            </div>
            <div type="div2" rend="P19">
               <head>SCENA V</head>
               <p rend="justify">PERUZEANU (singur; intră cu pălăria în cap prin fund din partea stângă a coridorului, se oprește puțin în fund, aruncă o privire în toată scena, apoi înaintează grav și meditând)</p>
               <p>Crimele... sunt copiii teribili ai exasperării... Și dacă și gândul ar trebui pedepsit, cine dintre noi n-ar merita măcar o dată în viața lui pedeapsa capitală? (<hi rend="italic">clătinând din cap.</hi>) Așa... acestea sunt urmările lipsei tale de prevedere, Alexandre Peruzene. Nu, zic rău. Tu nu mai ești Alexandru Peruzeanu, alegător onorabil din colegiul 1 de Vaslui, tu ești Alexandru Borgia, ilustrul otrăvitor de neagră memorie. În buzunarul jiletcii tale, astăzi nu mai porți ca în zilele cele bune niște inocente pastile de mentă, ci (<hi rend="italic">scoate niște pachețele de spițerie din buzunarul jiletcii</hi>) filtruri adormitoare... Iată unde ai ajuns. Tu, care nu puteai suferi romanurile și melodramele oribile, tu vei avea onoarea să-ți citești numele trecut în faptele diverse ale gazetelor. Un autor popular te va imortaliza printr-o nuvelă originală în „Calendarul Progresului" pe anul viitor și chipul tău va trece în galeria criminalilor celebri alături cu „Frumoasa Giurgiuveancă" și cu Marchiza de Brinvilliers de Alex. Dumas-tatăl. (<hi rend="italic">își scoate pălăria, o pune pe jardinieră și-și șterge sudoarea. O pauză.</hi>) ...Omul care mi-a vândut aceste prafuri, mai întâi mi-a refuzat cererea. Nu știam ce să-i zic ca să-l conving, când mi-adusei aminte de taxa stabilită odată pentru conștiința negustorilor de hapuri... Aur ? Na, 40 de galbeni, mizerabile, și dă-mi ceva să pot dormi. Atunci spițerul meu îmi zise tremurând: „Dumneata nu vrei să mă pierzi, monseniore! Ai insomnie, iată leacul; însă ia seama; cu un praf, adormi bine peste un ceas, și apoi te deștepți singur; cu două prafuri adormi și mai bine peste o jumătate de ceas, dar trebuiești deșteptat de altcineva cu fricțiuni și duș de apă rece; cu trei, adormi în zece minute (<hi rend="italic">sinistru</hi>) dar nimini, cu nimic nu te mai poate deștepta..." Fii binecuvântat, omule, i-am zis... (<hi rend="italic">cu hotărâre.</hi>) Da! Când fatalitatea ne împinge, cată să mergem înainte. Da! Trebuie să sfârșesc astăzi cu soacră-mea... O soacră... vitregă... tânără... idealistă... care face teorii... care scrie poezii sentimentale de pe lumea cealaltă, care detestează sexul bărbătesc... și care îmi face din luna de miere cea mai amară tortură... Neprevedere nebună!... Mi-aduc aminte încă convorbirea mea decisivă cu doamna Fifina Fințescu: „Domnule, iubești pe fata mea vitregă. — O adorez. — Ea te iubește, bine; ea este încă minoră, sub tutela mea. Eu, pentru fericirea ei, nu pot consimți la căsătoria aceasta decât cu condiția ca întâiele trei luni de zile în căsnicia d-tale să am eu, în locul d-tale, autoritatea absolută, dar absolută. Primești? — Primesc doamnă", răspunsei eu fericit, fără să știu, fără să bănuiesc ce monstruozitate se ascundea în intențiile doamnii Fifina... — „Pe onoarea d-tale de cavaler?... - Pe onoarea mea de cavaler." Astăzi au trecut unsprezece zile din luna mea de miere; (<hi rend="italic">cu amărăciune</hi>) lună de miere! De cum s-a săvârșit ceremonia religioasă și până acuma nu am putut avea un singur moment în care să spun nevestii mele trei vorbe între patru ochi. Necontenit între mine și ea stă doamna Fifina: între cele două părți ale căsniciei Peruzeanu stă, ca o greșală de ortografie intenționată pentru un calambur, o trăsură de dezunire; între aceste două părți se interpune o a treia, ascendentă vitregă, spre a face imposibilă o a patra, descendentă legitimă... în zadar nevastă-mea se roagă, în zadar eu protestez, strig, mă revolt: monstrul meu nu voiește să se dea în lături: stă mereu în calea mea, înțepenit în excentricele sale teorii idealiste, sentimentale, sociale și matrimoniale, aducându-mi aminte pactul ce l-am făcut și jurământul meu de onoare. „Nu uita, domnule, pactul nostru. Am în căsnicia d-tale autoritate absolută, afară numai dacă nu ții la legămintele d-tale de cavaler... și chiar așa nu voi ceda decât brutalității..." (<hi rend="italic">izbucnind.</hi>) A! nu vrei să cedez de bunăvoie... (<hi rend="italic">scoțând pachetele din buzunarele jiletcii.</hi>) M-ai rugat să-ți cumpăr chinină, iată chinina pe care ți-o pregătesc! Nu vrei să-mi îngădui trei cuvinte între patru ochi cu nevastă-mea, bine ! (<hi rend="italic">dramatic.</hi>) Tu n-ai să te dai în lături din calea mea, dar ai să cazi de-a curmezișul ei și eu voi trece peste tine: pleoapele tale de Argus se vor închide fără să vrei, și pentru a pedepsi cu o amară ironie răutatea ta, tu stând lângă noi, eu voi fi cu Iulia mea între patru ochi... Vine cineva.. Cumpăt (<hi rend="italic">deschide o gazetă și șade la dreapta lângă jardinieră prefăcându-se că citește</hi>) și răbdare până când doamna Fifina își va isprăvi toaleta.</p>
            </div>
            <div type="div2" rend="P19">
               <head>SCENA VI</head>
               <p rend="justify">PERUZEANU, VICTOR apoi LIZA</p>
               <p>(<hi rend="italic">Soneria zbârnâie în fund. Peruzeanu citește la dreapta</hi>)</p>
               <p>VICTOR (<hi rend="italic">intră cu o tavă plină de serviciuri; sonerie până la ieșirea lui</hi>): Voila, Voila... (<hi rend="italic">trântește pe dulap tava care pierzându-și centrul de gravitate se răstoarnă.</hi>) On y vole... on y vole. (<hi rend="italic">iese repede prin, fund la stânga.</hi>)</p>
               <p>LIZA (<hi rend="italic">intrând din fund prin stânga la zgomotul tavei, se lovește piept în piept cu Victor, care-și urmează drumul prin coridor strigînd: On y vole</hi>): Iar ? Doamne sfinte, ce-i de făcut cu băiatul ăsta?... A nebunit de tot.</p>
               <p>PERUZEANU (<hi rend="italic">care a lăsat gazeta când a căzut tava și s-a întors să vază ce e</hi>): Ce e, fată? ce s-a-ntâmplat?</p>
               <p>LIZA (<hi rend="italic">plângând</hi>): Ce să fie, domnule, nenorocire!</p>
               <p>PERUZEANU: Ce nenorocire?</p>
               <p>LIZA (<hi rend="italic">același joc</hi>): Mare, domnule, băiatul cu care sunt logodită, Victor, garçonu! de aici, îl știi dumneata...</p>
               <p>PERUZEANU (<hi rend="italic">râzând</hi>): A! dobitocul cela tânăr cu colții pe frunte...</p>
               <p>LIZA: Da, domnule.</p>
               <p>PERUZEANU: Ei, ce?</p>
               <p>LIZA: Nu știu ce are, domnule, e așa de zăpăcit de la o vreme încoace, încât mi-e frică să nu fi înnebunit. Nu mai are capul la loc, nu mai aude, nu mai știe ce vorbește, nu mai ține minte nimica...</p>
               <p>PERUZEANU: Trebuie să fie amorezat.</p>
               <p>LIZA (<hi rend="italic">cu sfială</hi>): Da, domnule, este. De trei luni de zile ne-am logodit. Madama, stăpâna otelului, ne-a făgăduit că ne cunună când om strânge o sută de galbeni... Și el acuma s-a smintit... De câteva zile, în loc să facă iconomie, a spart serviciuri de peste 300 de franci!... Uite. (<hi rend="italic">strânge cioburile de jos și plânge.</hi>) Nu știu ce să mai mă fac cu el.</p>
               <p>PERUZEANU (<hi rend="italic">cu chef</hi>): Trebuie numaidecât cununie... ca să-l faci să-și vie în fire. Ascultă-mă pe mine... Pentru că eu îmi explic starea în care se află tânărul tău. Sufletul tânăr este ca aburul: daca nu-i pui piedici, merge-n sus ușor ca fulgul; dacă însă îl împiedici, îl întemnițezi, îl apeși, ajunge să spargă și pereți de fier.</p>
               <p>LIZA: Firește...</p>
               <p>PERUZEANU: A! dar am uitat să te întreb un lucru. Ai mumă?</p>
               <p>LIZA: Da.</p>
               <p>PERUZEANU: Rău. - Tânără ori bătrână?</p>
               <p>LIZA: Mai mult bătrână.</p>
               <p>PERUZEANU: Bine. Te iubește?</p>
               <p>LIZA: Nu prea, pentru că mi-e mumă vitregă.</p>
               <p>PERUZEANU: Și mai rău. Nu cumva nu poate suferi pe bărbați?</p>
               <p>LIZA: De, domnule, știu și eu! A fost măritată de trei ori până acuma și acuma ar vrea iar să...</p>
               <p>PERUZEANU: Bine! Dar... (<hi rend="italic">scărpinându-se în creștet</hi>) nu cumva face teorii?</p>
               <p>LIZA: Nu, domnule, face cozonaci.</p>
               <p>PERUZEANU: Cozonaci, bine. Atunci trebuie să te cununi numaidecât.</p>
               <p>LIZA: Dar n-avem încă o mie de franci, el n-are nimic și eu am numai opt sute pe care mi-i păstrează madama.</p>
               <p>PERUZEANU: Dar îl iubești pe zăpăcitul, 'ai?</p>
               <p>LIZA: Cum nu, domnule, mai mult decât el pe mine; dar nu-i arăt.</p>
               <p>PERUZEANU (<hi rend="italic">aparte</hi>): Femeie! (<hi rend="italic">tare.</hi>) Ei! atunci, fiindcă ești protejata femeii mele și pentru că mă interesează romanul tău, îți făgăduiesc să te scap eu de lipsa care te oprește să fii fericită.</p>
               <p>LIZA: A, domnule ! Cum să-ți mulțumesc ! Să trăiască coconița Iulia și co...</p>
               <p>PERUZEANU (<hi rend="italic">punându-i mâna la gură</hi>): Atât, nenorocito! ajunge!</p>
               <p>LIZA: Mă duc să-i spui și lui să-l mai liniștesc, bietul băiet! (<hi rend="italic">iese iute prin fund.</hi>)</p>
            </div>
            <div type="div2" rend="P19">
               <head>SCENA VII</head>
               <p rend="justify">PERUZEANU, apoi VICTOR</p>
               <p>PERUZEANU (<hi rend="italic">privind după Liza</hi>): O fată așa de vioaie și de gingașe, să iubească pe un găgăuță, care poate că nici n-o iubește, nici nu o-nțelege... A! bun! fata ceea cu romanul ei mi-a mai gonit ideile negre... Și de ce aș avea idei negre, aș fi nebun! când am aci în buzunarul jiletcii mele leacul pentru a face să înceteze situația mea nesuferită de până acuma... „Ia seama", mi-a zis spițerul. Ei da! am să iau seama ș-atât. Totul o să se reducă la o farsă, pe care am să i-o joc doamnii Fifinii, de câte ori voi avea nevoie, până i-o plăcea, mai bine decât să doarmă, să meargă să se plimbe și să mă lase-n pace. (<hi rend="italic">reia gazeta. Victor intră, merge la dulap și scoate broșura.</hi>) Aha! iacă animalul în cestiune. (<hi rend="italic">cu gravitate.</hi>) Să se asculte și partea cealaltă. (<hi rend="italic">uitându-se la ceasornic.</hi>) Până să termine doamnele studiul de dimineață și doamna Fifina să binevoiască a-mi permite să-mi văz nevasta, mai am câteva minute. (<hi rend="italic">strigând.</hi>) Ei! Garçon!</p>
               <p>VICTOR (<hi rend="italic">citind pe broșură, rezemat de dulap</hi>) „...Și-apoi o indiferență din ce în ce mai mare..."</p>
               <p>PERUZEANU:Garçon !</p>
               <p>VICTOR:Voila! voila.</p>
               <p>PERUZEANU: Vin-aici.</p>
               <p>VICTOR (<hi rend="italic">coboară cu broșura deschisă urmărind citirea frazii</hi>) „...din ce în ce mai mare pentru tot ce ne-nconjoară..." (<hi rend="italic">închide broșura ș-o vâră în buzunar.</hi>): Ce comandă domnul ?</p>
               <p>PERUZEANU (<hi rend="italic">observându-l</hi>): Îmi pare că te cunosc eu pe tine.</p>
               <p>VICTOR: Și eu pare că te-aș cunoaște, domnule.</p>
               <p>PERUZEANU: De unde ?</p>
               <p>VICTOR: A! (<hi rend="italic">zâmbind cu întristare.</hi>) Domnule, mie mi-a slăbit foarte mult memoria. (<hi rend="italic">căutând în gând.</hi>) A! ba da! de la Cameră, domnule; eu am intrat la Cameră, după căderea conservatorilor, cu naționalii și liberalii...</p>
               <p>PERUZEANU (<hi rend="italic">devenind serios, aparte</hi>): Un adversar politic retras în viața privată... Să-i facem onorurile cuvenite. (<hi rend="italic">tare și politicos.</hi>) Și... în ce localitate vă alesese națiunea ?</p>
               <p>VICTOR (<hi rend="italic">atins</hi>): Aș, domnule, nu! știi că o dată cu politica conservatorilor, a căzut și bufetul lor. Am venit noi, eu și răposatul Butoiu. Eu eram ober-țal la bufet.</p>
               <p>PERUZEANU: A! bine zici, acu mi-aduc aminte... Mă iartă. (<hi rend="italic">râzând.</hi>)</p>
               <p>VICTOR: Nu face nimica, domnule.</p>
               <p>PERUZEANU: Ascultă... să lăsăm politica. Știu tot despre amorul vostru.</p>
               <p>VICTOR (<hi rend="italic">tremurând</hi>): A! domnule, știi?</p>
               <p>PERUZEANU: Ea mi-a spus.</p>
               <p>VICTOR (<hi rend="italic">îngrozit</hi>): Ea?</p>
               <p>PERUZEANU: Mă interesez de soarta voastră, și pentru asta trebuie să-i fii recunoscător numai ei, (<hi rend="italic">Victor ascultă uimit</hi>) fiindcă această bună dispoziție n-ai să pretinzi că mi-ai făcut-o tu, turnându-mi supa în pălărie, liberal-naționalule !</p>
               <p>VICTOR: Merci, domnule.</p>
               <p>PERUZEANU: Ea te iubește.</p>
               <p>VICTOR (<hi rend="italic">amețit de bucurie</hi>): Domnule !</p>
               <p>PERUZEANU: Deși nu ți-o arată pe față până acuma. Așa sunt femeile, găgăuță; dar mi-a spus mie, acuma aici.</p>
               <p>VICTOR: Do... domnule. (<hi rend="italic">șovăie.</hi>) Nu glumi cu nenorocirea unui biet june !</p>
               <p>PERUZEANU: Tu ești zăpăcit până în starea asta de idioție, pentru că o iubești, nu e așa?</p>
               <p>VICTOR (<hi rend="italic">cu transport</hi>): Mai mult decât Edgar pe Fridolina, domnule, zău!</p>
               <p>PERUZEANU: Care Edgar?</p>
               <p>VICTOR: Nu știi? N-ai citit? Dumneata pesemne nu citești „Romanțierul Ilustrat"; eu sunt abonat... Iacă. (<hi rend="italic">scoate broșura.</hi>) „Edgar și Fridolina sau victimele Inimii..." Zău! domnule, mai mult decât Edgar pe Fridolina.</p>
               <p>PERUZEANU (<hi rend="italic">aparte râzând</hi>): A! e rău de tot adversarul meu politic. (<hi rend="italic">tare.</hi>) În scurt, tinere Edgar...</p>
               <p>VICTOR: Pe mine mă cheamă Victor, domnule...</p>
               <p>PERUZEANU: Lasă-mă să isprăvesc... în scurt, tinere Edgar, Fridolina dumitale...</p>
               <p>VICTOR (<hi rend="italic">înțelegând figura retorică</hi>): A!</p>
               <p>PERUZEANU (<hi rend="italic">îngânându-l</hi>):A!... ai înțeles?</p>
               <p>VICTOR:Da, domnule !</p>
               <p>PERUZEANU: Ei bravo! ești băiat deștept!</p>
               <p>VICTOR (<hi rend="italic">modest</hi>): Da, domnule!</p>
               <p>PERUZEANU (<hi rend="italic">râzând</hi>): Fridolina d-tale arde de dorința cununiei.</p>
               <p>VICTOR: Cununie ?</p>
               <p>PERUZEANU: Puțin vă mai lipsește ca să fiți fericiți, în curând veți și fi.</p>
               <p>VICTOR(<hi rend="italic">pierdut de fericire</hi>): A! domnule, domnule! Mi-e frică să nu-mi pierz mintea de fericire.</p>
               <p>PERUZEANU: Dragul meu, tu n-ai ce pierde. Caută un moment în care să fii singur cu dânsa, explică-te și hotărâți-vă la un fel, pentru că isprăvind serviciile de spart, o să fii nevoit să-ți spargi capul, idiotule. Haide, acuma, du-te.</p>
               <p>VICTOR (<hi rend="italic">transportat</hi>): Mă duc, domnule. (<hi rend="italic">trece pe dinaintea ușii din stânga, oftează vesel.</hi>)</p>
               <p>PERUZEANU (<hi rend="italic">uitându-se la ceas</hi>): A! să aduci trei dejunuri, sus, astăzi nu ne coborâm în birt.</p>
               <p>VICTOR: Știu, domnule.</p>
               <p>PERUZEANU: De unde știi fără să-ți fi spus?</p>
               <p>VICTOR (<hi rend="italic">vesel</hi>): Mi-a spus, domnule; ea mi-a spus. (<hi rend="italic">sonerie în fund.</hi>) Voila, voilă, on y vole (<hi rend="italic">iese</hi>) on y vole... în fund.</p>
            </div>
            <div type="div2" rend="P19">
               <head>SCENA VIII</head>
               <p rend="justify">PERUZEANU, IULIA, FIFINA</p>
               <p>PERUZEANU (<hi rend="italic">dă din umeri privind pe Victor cum iese și se întoarce spre ușa din stânga, pe unde intră Iulia. Unul se repede la celălalt</hi>): Iulio!</p>
               <p>IULIA (<hi rend="italic">același joc</hi>): Alexandre !</p>
               <p>FIFINA (<hi rend="italic">care a intrat numaidecât după Iulia, trece degrabă între ei la mijloc, înainte de a ajunge unul la altul; cătră Peruzeanu, făcându-i o reverență gingașe</hi>): Bună dimineața, domnule.</p>
               <p>PERUZEANU (<hi rend="italic">contrariat, aparte</hi>): Fifina! Nu mă-ndoiam! (<hi rend="italic">stăpânindu-se, tare.</hi>) Bună dimineața, doamnă. (<hi rend="italic">Iulia contrariată, trece la stânga în fund, ia gazeta și se așază s-o citească, aruncând din când în când câte o privire cătră Alexandru.</hi>)</p>
               <p>FIFINA: Ești tot supărat pe mine?</p>
               <p>PERUZEANU: Eu? Nu.</p>
               <p>FIFINA: Nu te mai revolți, prin urmare, în contra autorității mele până la expirarea termenului convenit ?</p>
               <p>FERUZEANU: Din contra, doamnă, aș dori, te-aș ruga să fii bună a-mi acorda o prelungire de termen.</p>
               <p>FIFINA:Daca e sincer aceea ce-mi spui îți datorez o explicație.</p>
               <p>PERUZEANU: Doamnă, despre sinceritate vă asigur; de explicație nu-i nevoie.</p>
               <p>FIFINA: Ba da, daca nu pentru d-ta, pentru mine. Vino de șezi lângă mine. (<hi rend="italic">ia un scaun și-l trage mai în față la stânga. Peruzeanu ia alt scaun și se așează lângă dânsa.</hi>) Teoriile mele...</p>
               <p>PERUZEANU (<hi rend="italic">aparte</hi>): Iar teoriile. (<hi rend="italic">tare.</hi>) Mă iartă, doamnă; peste câteva minute o să dejunăm; îmi dai voie să te servesc cu o doză de chinină. (<hi rend="italic">scoate prafurile.</hi>)</p>
               <p>FIFINA: A! n-ai uitat; îți mulțumesc: dă-mi.</p>
               <p>FERUZEANU (<hi rend="italic">emoționat, merge la dulap, ia un pahar cu apă, face pilula cu hârtie de țigară aparte</hi>): Omul acela mi-a zis: Ia seama! (<hi rend="italic">Fifina în timpul acesta ia o gazetă și ea</hi>) numai unul adoarme peste un ceas și se deșteaptă singură... Tocmai ce-mi trebuie. (<hi rend="italic">prezintă pilula și paharul de apă Fifinii. Ea ia pilula și paharul. El se uită la ceas și la Fifina care înghite pilula și are un fior.</hi>) Și acuma (<hi rend="italic">emoționat</hi>) ascult explicația, doamnă... Ziceai că...</p>
               <p>FIFINA:Că teoriile mele îți par bizare și purtarea mea stranie.</p>
               <p>PERUZEANU: Nu tocmai, de când am început să le înțeleg...</p>
               <p>FIFINA: Nu le-ai înțeles și nu le poți înțelege pentru că ești bărbat... Iulia!</p>
               <p>IULIA: Auz, mamă.</p>
               <p>FIFINA: Du-te în odaia ta, copila mea. Am să spun ceva bărbatului tău și tu nu trebuie să auzi.</p>
               <p>IULIA (<hi rend="italic">se scoală în silă, plictisită, și pleacă spre stânga</hi>): Mă duc, mamă.</p>
               <p>FIFINA (<hi rend="italic">cătră Peruzeanu</hi>): Un înger, nu-i așa?</p>
               <p>PERUZEANU (<hi rend="italic">aparte</hi>): Ce folos!</p>
               <p>FIFINA: Zic că nu-nțelegi teoriile mele pentru că ești bărbat; fondul sufletesc al bărbaților, fie cât de aleși, este, permite-mi cuvântul pentru că facem teorie - este brutalitatea; la femei, fondul acesta este sensibilitatea. Tendența suflării unui bărbat pornește de sus în jos și nu-și completeaza evoluția decât atingând un obiect real; din contra, sufletul femeii (<hi rend="italic">Peruzeanu impacientat își mângâie buzunarul jilelcii</hi>) din orice împrejurare a vieții reale s-avântă în sus, tot în sus, până ajunge la acea treaptă de subtilizare a gândului și a simțirii dincolo de care este non-existența... Nu-i așa?</p>
               <p>PERUZEANU: Ba așa. Teoriile acestea pe cari le-am citit și în ultimul roman publicat de d-ta în „Cimpoiul" sunt așa de clare, dar așa de clare...</p>
               <p>FIFINA: De aceea nimic nu e mai îngrozitor pentru o femeie decât brutalitatea bărbatului.</p>
               <p>PERUZEANU: Așa e...</p>
               <p>FIFINA: Când din regiunile ideale în care se ridică sufletul femeii, îl siliți să se coboare degrabă, îl smuciți și-l izbiți de jos... atunci acel suflet de femeie îl rupeți, îl nimiciți, îl pierdeți pentru totdeauna. Trebuie, prin urmare, spre a fi fericirea posibilă pentru amândouă părțile, trebuie ca bărbatul să se suie până la sufletul femeii, să-l îmbrățișeze binișor și să-l atragă în jos cu precauție prin mijlocul stărilor de tranziție. Pentru aceasta însă s-ar cere o știință pe care nici d-ta nici Iulia n-o puteți încă avea, un fel de, dacă pot întrebuința acest cuvânt trivial, un fel de economie a sensibilității. De aceea, eu, care cunosc știința aceasta și care țin a vă face fericiți, mă pun la mijloc pentru a te ajuta pe d-ta să o duci fără pripă și fără șovăire prin stările de tranziție de care am vorbit și a o cruța astfel pe dânsa de trista experiență ce eu am făcut.</p>
               <p>PERUZEANU: Mulțumesc prea mult.</p>
               <p>FIFINA:Eu am fost o femeie...</p>
               <p>PERUZEANU: Mă iartă, doamnă, îmi pare că la vîrsta de 27 ani, o femeie n-are încă dreptul să zică am fost.</p>
               <p>FIFINA: Am fost o femeie care a avut nenorocirea să facă această experiență. Rămasă de copilă fără mumă, crescută fără nici o afecție, m-am înamorat la vîrsta de 18 ani de un tânăr pe care-l întâlnisem în societate. Ne-am iubit fără să ne-o spunem doi ani... când colonelul mă ceru de soție. Tată-meu îmi dete un termen ca să răspunz, lăsându-mi toată libertatea hotărârii. Eram hotărâtă firește să refuz, pentru că iubeam pe... trec sub tăcere numele proprii. A doua zi mă aflam cu acela pe care-l iubeam la un bal. Toată seara am fost împreună: m-a rugat să nu danțez, m-am supus; am stat de vorbă într-un salon mic, la o parte de mulțime. După miezul nopții lumea strecurându-se încetul și tatăl meu fiind la cărți, mă pomenii rămasă singură cu tânărul meu. Mă cuprinse deodată frica. El, ca și cum ar fi pândit de mult momentul, se apropie repede de mine și cu lacrimile-n ochi, cu ochii rătăciți, cu obrajii îngălbeniți, mă apucă tremurând în brațe, strigă înecat: Te iubesc. Voii să mă smucesc din brațele lui; el mă strânse mai tare; voii să țip, însă el îmi înecă glasul strângându-mă în brațe și sărutându-mă cu d-a sila. Atacul unei fiare mi-ar fi făcut mai puțină groază. Am leșinat.</p>
               <p>PERUZEANU: Și apoi ?</p>
               <p>FIFINA: Apoi? Nu am mai avut un moment de pierdut. În seara aceea chiar, am rugat pe tatăl meu să comunice colonelului că consimț. Colonelul a doua zi ne-a făcut vizita formală și, peste zece zile, am făcut cununia.</p>
               <p>PERUZEANU: Cu colonelul ?</p>
               <p>FIFINA: Da, cu colonelul. L-ai cunoscut; era puțin mai bătrân decât tată-meu, era un om mărginit și bolnăvicios... Cum am trăit de atunci o jumătate de an până la moartea colonelului și încă cinci ani după aceea, să nu mă întrebi...</p>
               <p>PERUZEANU: Dar el... el ce s-a făcut?</p>
               <p>FIFINA: Din noaptea aceea grozavă nu l-am mai văzut. Am auzit în treacăt că făcând o călătorie în jurul lumii s-ar fi însurat în America sau în Africa, nu știu bine.</p>
               <p>PERUZEANU: Și n-ai dori să-l mai vezi... cu toată brutalitatea lui vinovată?</p>
               <p>FIFINA (<hi rend="italic">mișcată</hi>): Să-l văz ? Pentru ce să doresc ?</p>
               <p>PERUZEANU: Daca tot te-ar iubi ? căci te-a iubit, ai spus că te-a iubit.</p>
               <p>FIFINA: Dacă eu nu l-aș mai putea iubi, ce folos! (<hi rend="italic">se ridică de pe scaun mișcată.</hi>)</p>
               <p>VICTOR (<hi rend="italic">intră prin fund, purtând o tavă cu tacâmurile pentru dejun</hi>): Voila ! Voila ! on y vole ! (<hi rend="italic">trece cu tava, privind lung și triumfător pe Fifina, și iese în stânga.</hi>)</p>
               <p>PERUZEANU (<hi rend="italic">care s-a ridicat și el</hi>): Doamnă... (<hi rend="italic">oferă Fifinii brațul. Victor intră din stânga; a lăsat tava. Fifina ia brațul lui Peruzeanu și ies în stânga.</hi>)</p>
            </div>
            <div type="div2" rend="P19">
               <head>SCENA IX</head>
               <p rend="justify">VICTOR (privind gingaș pe Fifina care iese la brațul lui Peruzeanu)</p>
               <p>Ce mi-a zis pasajerul ?... „Caută un moment în care să fii singur cu dânsa, explică-te și hotărâți-vă la un fel, pentru că isprăvind serviciile de spart, o să fii nevoit să-ți spargi capul!..." Nu! (<hi rend="italic">hotărât.</hi>) Nu! nu voi să-mi sparg capul (<hi rend="italic">își drege colții de pe frunte</hi>) dacă și ea mă iubește... Voi mai bine să mă explic... Dar cum să-ncep ? Ce să-i zic?... (<hi rend="italic">aducându-și aminte și lovindu-se pe frunte.</hi>) A! (<hi rend="italic">caută în buzunar și scoate broșura. După ce a găsit anume o pagină, citește atent.</hi>) „După câteva momente de tăcere, urmară câteva cuvinte simple, apoi Edgar, aruncându-se la genunchii nobilei sale amante, zise cu glasul tremurător: O ! Fridolino! te iubesc, te ador, te idolatrez, sunt nebun! Tu mă iubești; ești, trebuie să fii a mea, te voi disputa cerului și infernului." (<hi rend="italic">sonerie mereu.</hi>) Voila! Voila! on y vole! (<hi rend="italic">mergând spre ușa din dreapta</hi>)... te voi disputa cerului și infernului!... (<hi rend="italic">iese în dreapta.</hi>)</p>
            </div>
            <div type="div2" rend="P19">
               <head>SCENA X</head>
               <p rend="justify">PERUZEANU (intră din stânga, e cam amețit și ține în mână ceasornicul deschis)</p>
               <p>Încă cinci minute, Iulio! (<hi rend="italic">cu chef amestecat cu gravitate.</hi>) Da! când fatalitatea ne împinge, trebuie să ne supunem!... Încă cinci minute și filtrul își va avea efectul... Am observat bine simptomele: Fifina era dusă pe gânduri, ochii-i erau obosiți, tâmplele i se băteau... (<hi rend="italic">schimbând tonul.</hi>) Biata Fifina! cu temperamentul ei delicat, cu idealismul ei bolnăvicios și cu aventura ei nenorocită, merită compătimire; dar asta e un cuvânt ca să mă împiedece pe mine?... Când îmi făcea mai adineaori confidența ei, mărturisesc că eram mișcat... A! dar asta nu m-a făcut să-i admit mofturile ei idealiste și mai cu seamă întrucât ne privesc pe mine și pe Iulia. Auzi d-ta! economia sensibilității... idealizare, subtilizare, non-existență... Auzi fleacuri... (<hi rend="italic">hotărât.</hi>) Nu! nu-mi pare rău de loc de ce-am făcut! (<hi rend="italic">privind la ceas.</hi>) Încă trei minute și... Cine vine ?</p>
            </div>
            <div type="div2" rend="P19">
               <head>SCENA XI</head>
               <p rend="justify">PERUZEANU, FURTUNESCU, în haine negre și ras, intră din dreapta,VICTOR după dânsul îl periază</p>
               <p>FURTUNESCU: Șterge bine, gogomane! (<hi rend="italic">merge să se uite-n oglindă fără să observe pe Peruzeanu.</hi>)</p>
               <p>VICTOR (<hi rend="italic">strâmbându-i-se pe la spate</hi>): Bine, domnule.</p>
               <p>FURTUNESCU (<hi rend="italic">fără să se întoarcă</hi>): Dacă vine cineva să întrebe de d. Ulise Furtunescu, spune că mă găsește acasă în toate diminețele până la amiaz.</p>
               <p>VICTOR: Bine, domnule.</p>
               <p>PERUZEANU (<hi rend="italic">izbit de glasul și apoi de numele Furtunescu</hi>): Furtunescu? Ulise Furtunescu? (<hi rend="italic">Furtunescu vrea, să iasă.</hi>) Mă iartă, domnule, vă numiți Ulise Furtunescu? (<hi rend="italic">amândoi se găsesc față în față când Furtunescu se întoarce. Amândoi se fixează un moment reciproc.</hi>)</p>
               <p>FURTUNESCU — PERUZEANU (<hi rend="italic">deodată</hi>): Peruzene ! Furtunescule ! (<hi rend="italic">se iau în brațe; joc de scenă.</hi>)</p>
               <p>PERUZEANU: Ești stafie, vedenie, sau ești în adevăr Ulise Furtunescu? De câți ani trăiești sub pământ?</p>
               <p>FURTUNESCU: Cam de mult.</p>
               <p>PERUZEANU: Când ai sosit?</p>
               <p>FURTUNESCU: Azi-dimineață.</p>
               <p>PERUZEANU: De unde ?</p>
               <p>FURTUNESCU: De-a dreptul de la Ismail.</p>
               <p>PERUZEANU: Cum ? de unde ? mai zi o dată.</p>
               <p>FURTUNESCU: Lasă-mă să răsuflu și-ți povestesc în câteva vorbe nenorocita mea Odisee.</p>
               <p>PERUZEANU: Ascult. (<hi rend="italic">șade pe scaun. Furtunescu asemenea.</hi>)</p>
               <p>FURTUNESCU: Lipsesc de șase ani din țară. În acest timp am fost voluntar în armata Marei Britanii, în Afganistan, în Zululand, în Transvaal și în Egipt.</p>
               <p>PERUZEANU: Și acuma?</p>
               <p>FURTUNESCU: Acuma sunt în retragere, și mă întorc în țară după 6 ani de exiliu.</p>
               <p>PERUZEANU: Cum de exiliu?</p>
               <p>FURTUNESCU: Și mă întorc mai nefericit ca la plecare...</p>
               <p>PERUZEANU: Și cauza exiliului ? vreo cestiune de onoare ?</p>
               <p>FURTUNESCU: Nu! O nenorocire de amor.</p>
               <p>PERUZEANU: Cum ?</p>
               <p>FURTUNESCU: Lasă-mă, nu-mi mai aduce aminte.</p>
               <p>PERUZEANU: Te rog, Furtunescule...</p>
               <p>FURTUNESCU: Iubeam o fată, care mă iubea și ea, dar care s-a măritat de bunăvoie cu altul... cu un om mai bătrân ca tatăl ei, numai ca să-mi zdrobească mie inima. (<hi rend="italic">montându-</hi>
                  <hi rend="italic">se.</hi>) În momentul când s-a măritat trebuia s-o ucid sau să mă sinucid, dar ori că n-am avut destul curaj, ori că am avut prea multă mândrie, n-am făcut nici una, nici alta.</p>
               <p>PERUZEANU: Nu înțeleg...</p>
               <p>FURTUNESCU: Toate împrejurările: sălbaticii, fiarele, șerpii, crocodilii, insectele Asiei și Africii nu m-au putut răpune și iată-mă înapoi cu un singur gând, cu un singur dor: s-o mai văz o dată...</p>
               <p>PERUZEANU: Nu știu, îmi spui tu prea pe scurt ori nu pricep eu bine, dar îți mărturisesc că nu înțeleg nimic. Zici că te iubea și apoi zici că în necazul tău s-a măritat cu un bătrân care-i putea fi tată și pe care nu-l iubea de vreme ce te iubea pe tine...</p>
               <p>FURTUNESCU: Da.</p>
               <p>PERUZEANU: Pentru ce?</p>
               <p>FURTUNESCU: Pentru o nebunie femeiască, copilărească, din exces de idealism; pentru că după doi ani de amor, adânc și tăcut, într-o seară, rămânând singur cu ea, — eram și cam amețit de șampanie... poate cam... prea, — nu m-am mai putut stăpâni, i-am spus că o iubesc și am îndrăznit s-o sărut...</p>
               <p>PERUZEANU (<hi rend="italic">care a sorbit uimit fiecare vorbă</hi>): Furtunescule, cine este femeia aceea?</p>
               <p>FURTUNESCU: Nu pot spune... E astăzi măritată...</p>
               <p>PERUZEANU: Daca nu mi-o spui tu, atunci să ți-o spun eu... 0 cheamă...</p>
               <p>FURTUNESCU: O cheamă…</p>
               <p>PERUZEANU: Fifina...</p>
               <p>FURTUNESCU (<hi rend="italic">repede, întrerupându-l</hi>): De unde știi?</p>
               <p>PERUZEANU: De unde știu? Furtunescule! Fericite Furtunescule!</p>
               <p>FURTUNESCU: Fericit, eu ?</p>
               <p>PERUZEANU: Da! pentru că colonelul Sințescu a murit acum 5 ani, o jumătate de an după plecarea ta, (<hi rend="italic">mișcarea lui Furtunescu</hi>) pentru că văduva lui, care trăiește sănătoasă și frumoasă și tot idealistă, excentrică, este soacra mea (<hi rend="italic">același joc necontenit crescendo</hi>) căci eu am luat de nevastă pe Iulia, fata colonelului... pentru că adineaori chiar am vorbit cu Fifina despre tine... pentru că n-ai nevoie să-i mai cauți urma departe, de vreme ce i-ai și găsit-o: Fifina ta și nevasta mea se află aici la trei pași, în odaia de colo... 'Aide la ele. (<hi rend="italic">Furtunescu amețit voiește să plece, dar se înmoaie de genunchi și își pierde cunoștința. În timpul acesta Victor intră prin fund cu un vraf de farfurii pe care le așează pe dulap.</hi>)</p>
               <p>PERUZEANU (<hi rend="italic">susținând pe Furtunescu</hi>): Aha! învingător al ilustrului Arabi-pașa. (<hi rend="italic">lui Victor.</hi>) Pune mâna, găgăuță! (<hi rend="italic">Peruzeanu și Victor conduc în dreapta pe Furtunescu.</hi>)</p>
            </div>
            <div type="div2" rend="P19">
               <head>SCENA XII</head>
               <p rend="justify">FIFINA</p>
               <p>(<hi rend="italic">singură, intră din stânga, dusă pe gânduri</hi>)</p>
               <p>Pentru ce m-a întrebat Alexandru: și n-ai dori să-l mai vezi? Și dacă el tot te-ar mai iubi? Întrebările lui îmi ard sufletul. (<hi rend="italic">pauză.</hi>) S-ar putea să-l mai văz?... Mai trăiește?... Unde este?... Și m-ar mai putea el iubi după atâta vreme?... m-ar mai putea iubi după răul ce i-am făcut, după lovitura crudă - căci a fost crudă; prea crudă — pe care i-am dat-o?... A! nu... (<hi rend="italic">pauză; e mișcată.</hi>) A! ce rău am făcut că am deșteptat în fundul inimii amintirile acestea cari trebuiau lăsate să doarmă pentru totdeauna... Ce rău am făcut că mi-am întors iar gândul cătră o fericire care este pierdută pentru totdeauna, pierdută fără nici o speranță de reîntoarcere... (<hi rend="italic">pauză; este foarte mișcată; cade pe un scaun și își șterge repede ochii.</hi>) A! ce nenorocită sunt...</p>
            </div>
            <div type="div2" rend="P19">
               <head>SCENA XIII</head>
               <p rend="justify">FIFINA, VICTOR</p>
               <p>VICTOR (<hi rend="italic">intră din dreapta și dă cu ochii de Fifina, care întoarsă cu spatele nu-l vede</hi>): Ea! (<hi rend="italic">scoate degrab' broșura, și citește la pagina însemnată.</hi>) „După câteva momente... tăcere... cuvinte simple apoi." (<hi rend="italic">merge la oglindă, în același timp își drege frizura, cravata și vesta, apoi, ca inspirat, apropiindu-se de dânsa și căutând a-și păstra deocamdată cumpătul.</hi>): Ce faci, Fridolino?</p>
               <p>FIFINA (<hi rend="italic">care a stat adâncită în gânduri, întorcând capul</hi>): Ce?</p>
               <p>VICTOR (<hi rend="italic">tot stăpânindu-se; joc de scenă de galanterie cu șervetul</hi>): Eu... sunt bine... merci! (<hi rend="italic">Victor joc de scenă.</hi>)</p>
               <p>FIFINA (<hi rend="italic">neînțelegând</hi>): Ei, și? (<hi rend="italic">aparte.</hi>) Ce are? a nebunit? (<hi rend="italic">tare și ridicându-se.</hi>) Ai înnebunit ?</p>
               <p>VICTOR (<hi rend="italic">izbucnind</hi>): Da, am înnebunit! (<hi rend="italic">aleargă să observe ușile, apoi vine să cadă în genunchi înaintea ei; cu putere.</hi>) Fridolino ! (<hi rend="italic">Fifina se dă înapoi, jumătate speriată și jumătate supărată.</hi>) Fridolino! (<hi rend="italic">cu emoție crescendo.</hi>) Fridolino! A... O... (<hi rend="italic">scoate repede broșura și citește iute și accentuat.</hi>) Te iubesc, te ador, te idolatrez... sunt nebun! Tu mă iubești...</p>
               <p>FIFINA: Ce?</p>
               <p>VICTOR (<hi rend="italic">lăsând cartea, dar ținând-o cu degetul la pagină</hi>): Ginerele tău mi-a spus-o, mi-a făgăduit să ne cunune.</p>
               <p>FIFINA (<hi rend="italic">indignată</hi>): Ce! o farsă?</p>
               <p>VICTOR (<hi rend="italic">redeschizând cartea și tot în genunchi, repede</hi>): Tu mă iubești, ești, trebuie să fii a mea, te voi disputa cerului și infernului...</p>
               <p>FIFINA (<hi rend="italic">severă și înaintând spre el amenințătoare</hi>): Nebunule, spune cine te-a îndemnat să faci asta?</p>
               <p>VICTOR (<hi rend="italic">dându-se înapoi în genunchi</hi>): Amorul, Fridolino!</p>
            </div>
            <div type="div2" rend="P19">
               <head>SCENA XIV</head>
               <p rend="justify">FIFINA, VICTOR, LIZA, apoi FURTUNESCU, PERUZEANU și IULIA</p>
               <p>LIZA (<hi rend="italic">intră prin fund, vede pe Victor la genunchii Fifinii, dă un țipăt, se târăște d-abia până la un scaun și cade leșinată</hi>): Victor! A nebunit!</p>
               <p>FURTUNESCU (<hi rend="italic">intră urmat de Peruzeanu din dreapta, vede pe Fifina și se repede spre ea</hi>): Fifino ! (<hi rend="italic">În calea lui întâlnind pe Victor, care s-a sculat din genunchi, îl îmbrâncește în fund; Victor îmbrâncit cade pe un scaun lângă Liza.</hi>)</p>
               <p>FIFINA (<hi rend="italic">vede pe Furtunescu, stă încremenită un moment, vrea să zică ceva și cade leșinată</hi>): El... e... (<hi rend="italic">Furtunescu o prinde în brațe.</hi>)</p>
               <p>PERUZEANU (<hi rend="italic">care a intrat după Furtunescu</hi>): Efectul narcoticului combinat cu emoție. (<hi rend="italic">triumfător.</hi>) Argus a adormit!... În sfîrșit. (<hi rend="italic">se-ntoarce repede spre ușa din stânga, în care apare Iulia.</hi>)</p>
               <p>IULIA (<hi rend="italic">apărând în ușa din stânga</hi>): Ce este ?</p>
               <p>PERUZEANU: Iulio!</p>
               <p>IULIA: Alexandre! (<hi rend="italic">Peruzeanu se repede la Iulia, o ia în brațe și iese cu dânsa în stânga.</hi>)</p>
               <p>(<hi rend="italic">Toată acțiunea și cuvintele din această scenă merg repede și aproape simultaneu.</hi>)</p>
               <p>LIZA (<hi rend="italic">deșteptându-se, cătră Victor</hi>): Ce-ai făcut, prăpăditule?</p>
               <p>VICTOR (<hi rend="italic">aiurit</hi>): Ce-am făcut ?</p>
               <p>FIFINA (<hi rend="italic">căreia Furtunescu i-a sărutat mereu mânile ca s-o deștepte, venindu-și în simțire</hi>): Iulio!</p>
               <p>FURTUNESCU (<hi rend="italic">dulce și încet</hi>): Nu-i aci, doamnă.</p>
               <p>FIFINA (<hi rend="italic">recunoaște pe Furtunescu, îl privește lung cu dragoste; amândoi d-odată se iau în brațe și încep să plângă. Joc de scenă. După o pauză, ea tresare ca aducându-și aminte de ceva și se ridică deodată</hi>): Unde-i Iulia?... Alexandru?</p>
               <p>(<hi rend="italic">Furtunescu arată cu degetul la stânga. Fifina se repede să iasă pe ușa din stânga, când apare pe pragul acesteia Peruzeanu. Fifina își pune mânile la ochi.</hi>)</p>
            </div>
            <div type="div2" rend="P19">
               <head>SCENA XV</head>
               <p rend="justify">ACEIAȘI - PERUZEANU, apoi IULIA</p>
               <p>PERUZEANU (<hi rend="italic">cu chef</hi>): Ei! a trecut emoția?... Jos teoriile excentrice! doamnă... (<hi rend="italic">cu intenție</hi>) Furtunescu.</p>
               <p>FIFINA (<hi rend="italic">după o pauză, cu chef și ciudă</hi>): Cu toate astea, ele rămân adevărate...</p>
               <p>FURTUNESCU (<hi rend="italic">sărutându-i mâna cu mustrare amoroasă</hi>): Dar nu mai puțin și primejdioase.</p>
               <p>FIFINA (<hi rend="italic">cu blândețe</hi>): Crez și eu... (<hi rend="italic">privește înduioșată pe Furtunescu; joc de scenă.</hi>)</p>
               <p>IULIA(<hi rend="italic">care a intrat prin stânga veselă și a coborât lângă Peruzeanu</hi>): Alexandre, cine este domnul ? (<hi rend="italic">arată pe Furtunescu.</hi>)</p>
               <p>PERUZEANU: A! bine zici, tu nu-l cunoști. Draga mea, dă-mi voie să-ți recomand pe un bun prietin al meu din copilărie și în curând socrul meu (<hi rend="italic">mișcare a Iuliei; Fifina și Furtunescu surâd aprobativ</hi>) d. Ulis Furtunescu, proprietar român și căpitan englez, alegător în colegiul 1 de Bacău și învingătorul lui Cetiwayo și al lui Arabi-pașa. (<hi rend="italic">salutări; joc de scenă. Iulia trece lângă Fifina, și Furtunescu.</hi>)</p>
               <p>IULIA:Domnule...</p>
               <p>FURTUNESCU: Doamnă...</p>
               <p>PERUZEANU: A! a propos... (<hi rend="italic">cătră Fifina.</hi>) Te doare capul ? Ești așa... obosită ?</p>
               <p>FIFINA (<hi rend="italic">curioasă</hi>): Nu, dar pentru ce ?</p>
               <p>PERUZEANU: Pentru... pentru nimic... voiam numai așa să știu.</p>
               <p>FIFINA:Nu... (<hi rend="italic">se-ntoarce la Furtunescu și la Iulia și urmează jocul de scenă.</hi>)</p>
               <p>PERUZEANU (<hi rend="italic">coboară în față, se caută în buzunarul jiletcii; scoate un praf, pune degetul și se strâmbă</hi>): A! mizerabil spițer... mi-a dat sulfat de chinină... în loc de narcotic. (<hi rend="italic">revenind.</hi>) A! nu-i nimic... nici nu-mi mai trebuie. Socru-meu... Furtunescu să trăiască!...</p>
               <p>LIZA (<hi rend="italic">care a coborât sfioasă lângă Peruzeanu</hi>): Pe mine nu mă uiți, domnule... (<hi rend="italic">Peruzeanu scoate portofoliul, și-i dă câteva hârtii Lizii.</hi>) Să trăiești, domnule! Să trăiască coconița Iulia și... (<hi rend="italic">se oprește.</hi>)</p>
               <p>PERUZEANU: Dă-i nainte...</p>
               <p>LIZA: Și coconița Fifina. (<hi rend="italic">se duce-n fund lângă Victor care stă abătut lângă dulap.</hi>)</p>
               <p>PERUZEANU: Și mai ales socru-meu Furtunescu (<hi rend="italic">aparte</hi>) care m-a scăpat de infamul de spițer. (<hi rend="italic">tare.</hi>) Și acuma, doamnelor, repede pregătiți-vă: peste un ceas plecăm.</p>
               <p>IULIA (<hi rend="italic">veselă</hi>): La Paris...</p>
               <p>FIFINA: În Italia...</p>
               <p>PERUZEANU: Nu. La Furtunești, la socru-meu, în ținutul Vasluiului, (<hi rend="italic">arată pe Furtunescu</hi>) care crez că este sătul de călătorie și expediții. Trebuie să petrecem ca toți oamenii cu minte luna noastră de miere în liniște. (<hi rend="italic">Fifina îl mustră cu un zâmbet și clătinând din cap.</hi>)</p>
               <p>FURTUNESCU: Se adoptă?</p>
               <p>IULIA și FIFINA: Adoptat.</p>
               <p>PERUZEANU (<hi rend="italic">cătră Victor care stă aiurit în fund</hi>): Garçon, degrab' socoteala noastră și a domnului. (<hi rend="italic">Victor stă pe loc privind pe Peruzeanu.</hi>)</p>
               <p>LIZA PERUZEANU</p>
               <p>(<hi rend="italic">deodată</hi>)</p>
               <p>N-auzi! (<hi rend="italic">îl înghioldește.</hi>) Garçon... n-auzi?</p>
               <p>VICTOR (<hi rend="italic">împins de Liza pleacă spre fund machinal</hi>): Voila, voila, on y vole! (<hi rend="italic">Joc de scenă între Fifina cu Furtunescu, și Iulia cu Peruzeanu.</hi>)</p>
               <p>(<hi rend="italic">Perdeaua cade</hi>)</p>
            </div>
         </div>
         <div type="div1">
            <head>Începem</head>
            <div type="div2" rend="P20">
               <head>SCENA I</head>
               <p rend="justify">DIRECTORUL — REGIZORUL</p>
               <p rend="justify">PROFESORUL</p>
               <p rend="justify">COMPANIA ARTIȘTILOR</p>
               <p rend="justify">SUFLORUL</p>
               <p rend="justify">apoi FRIZERUL</p>
               <p rend="italic">(La ridicarea cortinei, forfoteala oamenilor de serviciu. Directorul intră pe o parte; regizorul pe alta)</p>
               <p>DIRECTORUL (agitat) Nu și-a terminat conferința d. profesor?</p>
               <p>REGIZORUL Aș!... are încă un teanc de note.</p>
               <p>DIRECTORUL Ne-am găsit beleaua cu d. profesor!</p>
               <p>REGIZORUL D-ta l-ai chemat să facă artiștilor o conferință despre piesa cu care debutăm.</p>
               <p>DIRECTORUL Ce era să fac, dragă... Dacă se vâră. (oftând.) Ei! tu ești tânăr... nu cunoști încă speța asta: Epitropii și ctitorii intelectualității române... (se uită la ceas.) Iacă, mai avem o jumătate de ceas, și nu e nimic așezat, nimeni nu-i gata.</p>
               <p>UN SECRETAR (intră cu o tavă plină de scrisori)</p>
               <p>DIRECTORUL (către secretar) Bine dragă! am eu acuma vreme de corespondență? Lasă-mă-n pace...</p>
               <p>SECRETARUL Nu se poate, d-le director, vă rog: măcar câteva... urgente... așteaptă răspuns la moment, sunt de la persoane foarte importante.</p>
               <p>DIRECTORUL A?</p>
               <p>SECRETARUL (dându-i o scrisoare) De la un domn senator, (alta) de la un domn deputat, (alta) de la un domn secretar general, (alta) de la o damă venerabilă... (altele) vedeți! vedeți!</p>
               <p>DIRECTORUL Fie!... ia să vedem ce dorește d-nu senator... (deschide plicul.) Să angajăm pe o tânără debutantă... (aruncă scrisoarea, deschide alta.) D. deputat?... altă debutantă... d. secretar general?... altă debutantă... Să vedem acuma doamna venerabilă... doi debutanți. (aruncă pe rând scrisorile, luând repede altele.) Lojă în stânga... gratis; lojă în dreapta... gratis; două fotoliuri aproape de scenă... șapte galerii... gratis... Gratis! gratis!! gratis!!! (aruncând scrisorile) 'Aide, pleacă.</p>
               <p>SECRETARUL Citiți-o și p-asta.</p>
               <p>DIRECTORUL (citind) „Domnule director, deoarece toate administrațiunile publice fără excepțiune au locuri gratuite și permanente la teatru, vă rog să nu ne uitați.” (vorbind.) De la cine mai e și asta ?</p>
               <p>SECRETARUL De la Muntele de pietate.</p>
               <p>DIRECTORUL Doamne ferește. E ursuzluc. Haide pleacă.</p>
               <p>SECRETARUL Dar răspunsurile? Așteaptă răspunsurile.</p>
               <p>DIRECTORUL Ieși. (secretarul iese, către regizor.) Sună, d-le! nu mai avem vreme de pierdut cu mofturi! Trebuie să începem. (regizorul sună; apar artiștii; în mijlocul lor, Profesorul cu servieta la subțioară.)</p>
               <p>PROFESORUL Da, doamnelor și domnilor, precum am plăcerea să vă demonstrez de o oră și jumătate, știința frumosului este tot așa de exactă ca și matematica. Precum când zic două plus două egal patru și patru minus una egal trei, fac o afirmare care obligă pe orice subiect să-i dea fără rezervă confirmarea.</p>
               <p>D-na ALEXANDRESCU (cască cu mare zgomot) (Râsete)</p>
               <p>PROFESORUL Să mi se permită o mică digresiune. Nu voi să spun malițiozități asupra acelor persoane care, din nenorocire, orele destinate repauzului nopturn și le consumă în petreceri mai mult sau mai puțin per-nicioase pentru sănătatea corpului și a spiritului, fiindcă aici (subliniind ironic, în pofida d-nei Alexandrescu) după toate aparențele, nu poate fi caz de bănuială... (Alexandreasca, mutră.) Sper însă că doamna care a căscat acum a treia oară...</p>
               <p>D-na ALEXANDRESCU (înțepată) Ei ce? De trei ori... la fiecare jumătate de ceas o dată (către camarazi) ca doftoriile de insomnie... (râsete.)</p>
               <p>PROFESORUL (o privește cu desconsiderare o clipă, apoi urmează) Doamnelor și domnilor, se înșeală cine crede că Estetica este un cuvânt pe care l-am avea moștenire de la filozofia antică. Nu! el este de dată relativ foarte recentă; e un cuvânt forgé, un cuvânt creat de celebrul filozof german Baumgarten, discipolul ilustrului Wolf, mort în 1762...</p>
               <p>D-na ALEXANDRESCU (stăpânindu-se să nu caște) Dumnezeu să-l ierte.</p>
               <p>PROFESORUL (fără să-i dea vreo atenție) E destul să spunem că Estetica este acea ramură a științelor înalte, care are de obiect vastul imperiu al Frumosului.</p>
               <p>D-na ALEXANDRESCU Nu mai pot! Trebuie să iau o doză. (cască foarte zgomotas, râsete generale.)</p>
               <p>PROFESORUL Ah! c'est trop !</p>
               <p>D. BULFINSKY D-nă Alexandrescu, este un bun și frumos obicei străbun ca înainte de așezarea într-o casă nouă, să chemăm un preot să ne facă o sfeștanie... Noi deschidem aci un templu muzelor profane! și de aceea am chemat și un sacerdot al artei și al științei (arată pe Profesor, care surâde, e măgulit) să ne facă o conferință ca un fel de sfeștanie. </p>
               <p>D-na ALEXANDRESCU Știu, dar sfeștania ține câteva minute, nu două ceasuri.</p>
               <p>PROFESORUL În fine.</p>
               <p>TOȚI A! </p>
               <p>PROFESORUL Estetica, fiind o știință exactă, arta nu poate fi lăsată pe mâna celor nepreparați științificește... Nu știi dreptul, nu poți fi avocat, ori magistrat; nu știi medicina, nu o poți exercita; nu știi Estetica nu poți profesa o artă. Arta are nevoie de controlul, de solicitudinea, de protecția Statului...</p>
               <p>DIRECTORUL (reintră urmat de un frizer; arătând pe profesor) Uite d-le! uite cap! uite ce-mi trebuie... (Frizerul consideră și studiază de aproape capul Profesorului.)</p>
               <p>PROFESORUL (către frizer) Pardon... (către artiști.) Încă două cuvinte și termin. De aceea eu am fost totdeauna pentru monopolizarea artelor și mai ales a teatrului de către stat... și cum s-a schițat un proiect de lege... Dați-mi voie (scoate din buzunar note) să vă citesc articolele fundamentale. Art. întâi... (toți se uită la ceas.)</p>
               <p>DIRECTORUL (foarte plictisit) Domnule Profesor, mă iertați... e de prisos... Trebuie să-ncepem!</p>
               <p>PROFESORUL Înțeleg, dar în orice caz, ca să facă cineva artă îi trebuie...</p>
               <p>DIRECTORUL Îi trebuie... îi trebuie ceva despre care sunt sigur că ai uitat să pomenești în proiectul d-tale... îi trebuie... talent...</p>
               <p>PROFESORUL Talent, talent... Dar ce e talentul?</p>
               <p>DIRECTORUL Vai! d-le, eu nu știu acuma unde mi-e capul și d-ta îmi ceri să-ți fac definiții filozofice...</p>
               <p>PROFESORUL Ba nu! Sunt curios să știu ce este după d-ta talentul.</p>
               <p>DIRECTORUL Îți spui... Dar pe urmă, îmi dai drumul?... Talentul este un accident din naștere. Din fericire, e un accident rar. Ei! fiecare la locul său... mai avem cincisprezece minute. Începem! Începem!</p>
            </div>
            <div type="div2" rend="P19">
               <head>SCENA II</head>
               <p rend="justify">CEI DE SUS — UN SERVITOR.— UN TÂNĂR AUTOR</p>
               <p>SERVITORUL (vrând să anunțe) D-le director, este aici un tânăr autor.</p>
               <p>TÂNĂRUL (intră îmbrâncind pe servitor, poartă un ghiozdan greu de piele) De prisos, amice, să mă anunți...</p>
               <p>DIRECTORUL Na! altu acum!</p>
               <p>TÂNĂRUL (cu dezinvoltură către director și ceilalți) Doamnelor și domnilor, mă iertați că intru așa sans façon! într-un templu al Melpomenei și al Taliei române, intru totdeauna ca la mine acasă.</p>
               <p>DIRECTORUL Uf!... Ce dorește domnul ?</p>
               <p>TÂNĂRUL Mai întâi, d-le director, o scrisoare de la tanti!</p>
               <p>DIRECTORUL (distrat) Tanti? care tanti? </p>
               <p>TÂNĂRUL Tanti Ema.</p>
               <p>UN ARTIST Tantiema! mă prinz că sunteți autor dramatic!</p>
               <p>TÂNĂRUL (naiv) De unde știi?</p>
               <p>ARTISTUL Melpomena... Talia... Tantiema!</p>
               <p>TÂNĂRUL O cunoști? Nu-i așa că-i drăguță?</p>
               <p>ARTISTUL Delicioasă!</p>
               <p>DIRECTORUL Pe doamna Parigoriu? se poate să nu o cunoaștem? (deschide scrisoarea.)</p>
               <p>TÂNĂRUL (zărind pe Profesor face o mișcare de plăcută surpriză, se duce la el și cu multă căldură) A! ilustrul meu profesor?</p>
               <p>PROFESORUL (încântat de revedere) A! scumpul meu elev! (Toți se grupează împrejurul profesorului și elevului, vorbind încet, pe când directorul citește scrisoarea.)</p>
               <p>DIRECTORUL „Mon cher directeur, vous savez combien la littérature roumaine m'intéresse... C'est ce qui m'engage a vous recommander chaleureusement notre neveu Virgile, un poete de grand talent que vous devez connaître dejă! Je suis sure qu'il trouvera aupres de vous un accueil empresse. Comptez, je vous prie, mon cher directeur, sur l'affection de votre excellente amie...” A! da, mi-aduc aminte (către tânăr). Da! d-ta ești junele poet care ne-a citit astă-primăvară, la doamna Parigoriu, o comedie...</p>
               <p>TÂNĂRUL Da, d-le; dar afară de aceea mai am o piesă nouă.</p>
               <p>DIRECTORUL Încă una?</p>
               <p>TÂNĂRUL Da; o tragedie, și în curând sfârșesc pe a treia.</p>
               <p>DIRECTORUL A treia ?</p>
               <p>TÂNĂRUL O dramă socială. </p>
               <p>DIRECTORUL Și în câte acte, mă rog, este fiecare piesă a d-tale ?</p>
               <p>TÂNĂRUL Prima în 5, a doua în 6...</p>
               <p>SUFLORUL Mă prind că a treia e în 7.</p>
               <p>TÂNĂRUL (curios) De unde știi?</p>
               <p>SUFLORUL Ghici!</p>
               <p>TÂNĂRUL A! eu scriu foarte ușor. Dați-mi voie să vă citesc.</p>
               <p>DIRECTORUL (distrat) Mă iartă, un moment!... Machauer! (arătând pe tânăr.) Uite, d-le! uite cap! uite cap... Studiază-l bine!... Uite-te bine! (Frizerul studiază capul tânărului din față și din spate cu atențiune.)</p>
               <p>TÂNĂRUL Dați-mi voie să vă citesc.</p>
               <p>DIRECTORUL Mă rog, sunt lungi actele?</p>
               <p>TÂNĂRUL (scoate din ghiozdan un caiet gros) Veți vedea.</p>
               <p>SUFLORUL Dă-mi voie! asta e atribuția mea, a suflerului. (ia caietul; îl deschide.) E scris mărunt.</p>
               <p>TÂNĂRUL A! eu scriu foarte mărunt. </p>
               <p>SUFLORUL (cântărind în mână caietul) Trebuie să fie lungi actele. (trece directorului caietul.)</p>
               <p>DIRECTORUL (același joc) Destul de lungi! (trece unui artist caietul.)</p>
               <p>ARTISTUL (același joc) Foarte lungi! (îl trece unei artiste.)</p>
               <p>ARTISTA (același joc) Grozav de lungi!</p>
               <p>PROFESORUL (care a observat jocul lor) Știam că se cântărește hârtia brută; dar că se poate cunoaște după greutatea hârtiei și spiritul unei opere — nu știam... (râde.) Ei! lungi! dacă sunt frumoase...</p>
               <p>D-șoara VOICULESCU Tocmai dacă sunt frumoase.</p>
               <p>TÂNĂRUL Cum?</p>
               <p>D-na GIURGEA Mai bine să zică spectatorul: „Păcat că s-a isprăvit”, decât: „Uf! nu se mai isprăvește odată!”</p>
               <p>DIRECTORUL În sfârșit, să vedem. Vom hotărî un ceas când d. autor să ne citească tragedia d-sale, și, dacă se va potrivi cu mijloacele, cu necesitățile noastre...</p>
               <p>TÂNĂRUL (nervos și hotărât) Trebuie să se potrivească!</p>
               <p>DIRECTORUL De ce numaidecât „trebuie”?</p>
               <p>TÂNĂRUL (tonul din ce în ce mai sus) Fiindcă aveți aci un teatru românesc; am aci două piese românești... trebuie să le primiți!</p>
               <p>PROFESORUL Firește! </p>
               <p>DIRECTORUL Dacă ne convin!</p>
               <p>TÂNĂRUL Trebuie să vă convină. D-v. trebuie să-i încurajați pe tinerii literați români, nu să-i persecutați.</p>
               <p>DIRECTORUL Dar și literații români trebuie să ne încurajeze, nu să ne persecute.</p>
               <p>TÂNĂRUL Cum, d-le ?</p>
               <p>DIRECTORUL Să ne dea piese scurte și frumoase...</p>
               <p>TÂNĂRUL Înțeleg pretextele sub cari voiți s-ascundeți pornirea d-v. contr-a tot ce-i românesc.</p>
               <p>DIRECTORUL A! d-le! noi nu putem fi contra a tot ce e românesc, căci suntem aci în teatru românesc; dar nici nu putem admite că absolut tot ce-i românesc trebuie să fie bun. Să poate prea bine ca o piesă cât de românească să nu fie bună. Mi s-a întâmplat să văz vreo două-trei...</p>
               <p>D-na ALEXANDRESCU Numai atâtea?</p>
               <p>TÂNĂRUL (solemn) D-le director, eu aci nu vorbesc numai în numele meu, vorbesc în numele unui principiu și în numele unei întregi pleiade de talente, gata să pornească o formidabilă campanie dacă nu deschideți largi porțile d-v. noilor producțiuni dramatice naționale...</p>
               <p>DIRECTORUL Domnul meu! acela căruia noi gândim mai întâi de toate să-i deschidem porțile noastre largi, este publicul. Și d-ta nu știi cât de exigent și de dificil e publicul nostru. Ei! d-ta nu-l cunoști ca noi. (toți dau din cap.) Nu e așa de zadarnică vorba că Bucureștii sunt un mic Paris al Orientului. (se uită la ceas.) Pentru Dumnezeu! mai sunt zece minute. Fiecare la locul său, domnilor!... Începem! Începem! (se aude afară zgomot, un râs de femeie. Toți ascultă.)</p>
            </div>
            <div type="div2" rend="P19">
               <head>SCENA III</head>
               <p rend="justify">CEI DE SUS — O DOAMNĂ ABRACADABRANTĂ intră râzând tare</p>
               <p>DIRECTORUL Dar asta! (întâmpinând-o cu toții.) Cu cine avem onoare, doamnă?</p>
               <p>DOAMNA Cine sunt ce vă pasă. Mulțumiți-vă a ști ce sunt. (foarte volubil.) Sunt o ființă foarte complexă! Caprițioasă și statornică; impresionabilă ca un copil incult, blazată ca un filozof istovit, mahalagioaică și aristocrată; aci primitivă, aci ultra-rafinată, iau în glumă împrejurările cele mai grave, și sunt gravă față cu cine știe ce nimicuri. Mă înnebunesc după evenimentele de senzație, vesele sau funebre, parade, accidente, crime, sinucideri, scandaluri... Ah! (cu voluptate.) Calomniile, cancanurile, scandalurile! Un scandal cât de puțin monstruos face pentru mine mai mult decât un sinistru cât de îngrozitor! îmi trebuiesc dimineața cum deschid ochii știri palpitante, dacă nu adevărate, măcar... altfel. Dezmințirea lor seara mă mâhnește peste măsură și nu mă pot mângâia decât a doua zi cu o născocire și mai și.</p>
               <p>D-na ALEXANDRESCU Ciudată persoană! parc-aș cunoaște-o!</p>
               <p>DOAMNA Pedanții mă nesocotesc, fiindcă le par ușuratecă, șarlatanii mă curtează, crezându-mă naivă; oamenii de merit mă respectă, știind că adesea judec foarte just. Modeștii mă lasă indiferentă, îndrăzneții mă fascinează, bravii mă cuceresc. Am uneori momente de adâncă și limpede conștiință, alteori îmi lipsește cel mai elementar bun-simț. Îmi place să protejez și să persecut, și tiranisesc mai mult pe cei protejați decât pe cei persecutați. Da, îmi place să tiranisesc, căci am putere superlativă. (Se oprește deodată și oftând adânc.)</p>
               <p>TOȚI (o admiră) A!</p>
               <p>DOAMNA A! și cu toate astea, am și eu o stăpână, o tirană, contra căreia peste putință să mă revolt, ale cărei capriții, cât de absurde, sunt pentru mine sfinte porunci... De mi-ar porunci să umblu iarna în dril și vara în blană; de mi-ar porunci să port un ciorap la gât și cravate la picioare, să umblu acum ca un kanguroc (joc), pe urmă ca o căprioară (iar joc), trebuie să o ascult. Această crudă tirană a mea se cheamă...</p>
               <p>TOȚI Se cheamă?</p>
               <p>DOAMNA Moda!</p>
               <p>TOȚI Moda?</p>
               <p>DOAMNA (schimbând deodată tonul, foarte veselă, cu mult humor) Da! Moda!... Uite ce mi-a poruncit să port. (arată pălăria; către o artistă.) Așa-i că-i șic? Superbe, ma chére. (către Profesor.) N'est-ce pas, mon professeur? (făcând o mișcare, îl lovește cu bordul pălăriei; el se retrage și privește pălăria curios.) Ce te uiți? Știu că e prea mică... Nu mi-a gătit-o încă p-a de toamnă. (către autor arătându-și fundele de la pantofi.) Uite! ce zici?... o porumbiță moțată și încălțată, n'est-ce pas, mon cher? (îl ciupește de bărbie.) Așa sunt eu. Astăzi voi sunteți la modă, îmi placeți și vă îmbrățișez cu drag, dar feriți-vă de moda de mâine, o voi urma fără judecată și fără regret. Astăzi îmi poruncește să cânt un cântec favorit al ei... Dimineața, când mă deștept, peste zi, seara la culcare, trebuie să-l cânt! (începe a fredona cântecul en vogue. Toți împreună fac răspunsul, ea încântată către Profesor.) Vezi că-l știi! (devine iar serioasă și schimbând brusc tonul.) Și nu vă puteți închipui câte griji mă zdrobesc și ce plăcere pentru mine să le uit din când în când măcar câteva momente. De aceea îmi place cu deosebire muzica și teatrul. A! teatrul!... Dar un teatru ca să-mi placă mie... (cu mult avânt și elevație crescândă) trebuie să fie viu, cald, fierbinte! Să dogorească viață de aci până colo sus în fundul galeriei; actorii... când ies pe scenă, să fie niște posedați; să aibă un demon în ei; prin ochi, prin sprâncene, prin gură, prin vârful degetelor, prin toți porii, să scoață pe demonul acela și să-l sufle asupra mea. O clipă să nu-l ierte pe spectator a-și veni în fire, a-și da seama de ce vor cu el: să-l ia repede, să-l zguduie, să-l amețească, să-l farmece, să-l vrăjească, mai știu eu cum să zic? Când or ieși din teatru, nici doi ochi să nu fie uscați și siguri: toți să fie împăienjeniți de emoție, umezi de plâns ori de râs. (aplauze unanime.)</p>
               <p>DIRECTORUL Vom face, doamnă, din toată inima tot ce-i cu putință spre a vă da un teatru cum doriți. Și acum (uitându-se la ceas și hotărât) să ne iertați d-v., dar trebuie să începem!</p>
               <p>DOAMNA (cu entuziasm) Curaj, doamnelor și domnilor, și noroc! Merg să vă ascult. (Doamna pornește spre fund.)</p>
               <p>DIRECTORUL (oprind-o) Cu pălăria asta?</p>
               <p>DOAMNA (râzând) De hatârul d-v. am s-o scot. (Toți îi mulțumesc petrecând-o.) </p>
               <p rend="bold">(Cortina)</p>
            </div>
         </div>
         <div type="div1">
            <head>1 Aprilie </head>
            <p rend="justify">UN TÂNĂR</p>
            <p rend="justify">(aer și maniere de mic impiegat, costum cam sărăcuț, dar curățel; jiletca, foarte deschisă, lasă să se vază pieptul cămășii de coloare ; mănuși, țilindru; floare-n piept; baston subțire)</p>
            <p>Eu mărturisesc drept, cum am spus și la jurați, eu, domnule președinte, i-am zis lui Mitică: nu-mi plac glume de astea! Adică nu că mi-era frică de ce s-a-ntâmplat... nici nu mă gândeam! dar vorba e, nu-mi plac mie astea; că eu îl știam cine e Mișu, laș! și n-are curaj; mi-era frică să nu pățim cu el cum mai pățisem o dată, când s-a-ntâmplat la Hierestrăul Vechi bătaia cu mizerabilii ăilalți, care ne-a atacat, și Mișu de frică a fugit și s-a ascuns undeva... După ce s-a isprăvit bătaia — că <hi rend="italic">(sever)</hi> i-am pus pe goană pe mizerabilii, care se lăuda că o să ne-o facă ei, că sunt de la parchetul general; da... am lucrat... teribil <hi rend="italic">(învârtește bastonul repede)</hi> — l-am căutat pe Mișu pân toată grădina, și după ce l-am găsit, nu vrea să iasă d-acolo cu nici un preț, țipa că vrem să-l omorâm... Am ridicat ușa din țâțâni... Când l-am scos afară, era galben ca lămâia și-i clănțănea dinții... Pe urmă s-a bolnăvit la gălbinare — i-a trecut cu cârmâz și cu acrituri... da' numa' cu acrituri, — dulce n-avea voie! De atuncea i-a rămas numele — <hi rend="italic">(cu satisfacție)</hi> eu i l-am spus — Mișu Poltronu! De-aia, eu îi spusesem lui Mitică să-l lase-n pace, da', fiindcă ăilalți a vrut, zic și eu: Haide! Ce-o să se-ntâmple? Întâi aprilie— o să râdem de Poltronu, și pe urmă, ce ?</p>
            <p>Da, al dracului Mitică!... Săracul!... Să vezi. </p>
            <p>Noi mergeam la berărie pe bulevard devale. În seara aia Mitică venise cu Cleopatra, amanta lui — este la mașinele de cusut... A dracului și ea!... Săraca!... Să vezi.</p>
            <p>Tocma' după douăspce târziu, a venit și Mișu, și Mitică l-a recomandat Cleopatrii, că pe noi ne recomandase de mult. Pe urmă, râzi! și conversație, și râzi! <hi rend="italic">(face mare haz.)</hi> Am stat noi așa, să fi fost până pe la două și jumătate trecute... Mișu era amorezat de nevasta unui cârciumar din dosul Cișmegiului, de la care cumpăra țigări de damă — umbla gătit, cu guler nou, cu țilindru, cu un baston de păr nodoros și cu mănuși — și dăduse și cu parfum. Mișu zice:</p>
            <p>„Bonsoir, eu mă duc.</p>
            <p>— Mai stăi...</p>
            <p>— Nu se poate; mâine am treabă de dimineață la canțilerie.” </p>
            <p>Și a plecat.</p>
            <p>După ce a plecat Mișu, Cleopatra a început să râză: hihihi! <hi rend="italic">(râde ca Cleopatra)</hi> zice Mitică:</p>
            <p>„Știți voi unde s-a dus Poltronu?</p>
            <p>— Unde?</p>
            <p>— În Cișmegiu, pe movilă: să fluiere.</p>
            <p>— Ei aș!”</p>
            <p>Și pe urmă ne-a spus Mitică toată intriga: Mișu primise de la nevasta mitocanului o scrisoare — imitația Cleopatrei — că mitocanul pleacă la Țurloaia după pește pe la trei despre ziuă, și că el, adică Mișu, s-o aștepte negreșit în Cișmegiu pe movilă, și să fluiere pe „Margareta” <hi rend="italic">(fluieră entrata marșului „Margareta”)</hi> ca să fie ea la sigur că el este — că ea știe că o curteaza de atâta vreme, când cumpără țigări de damă, și are să-i spuie multe, da' să vie negreșit.</p>
            <p>Asta era intriga lui domnul Mitică, de râdea mereu și-și făcea semne cu Cleopatra — asta era: ea să meargă pe la trei și jumătate pe movilă, și el, adică Mitică, să se facă mitocanul, să-i ceară cont lui Mișu, și noi să ieșim toți să ne batem joc de întâi aprilie de Poltronu! </p>
            <p>Am chemat țal! am plătit... Cleopatra s-a îmbrăcat cu mantaua impermeabilă de mătase crem cu glugă — foarte frumoasă manta! ... și Cleopatra nu-i urâtă... cu gluga... e brunetă — și numai treizeci și cinci de franci — chilipir, da' era de ocazie: i-a făcut hatâr negustorul — o cunoaște — de la mașini.</p>
            <p>Când am ieșit de la berărie, bătea patru fără un sfert la Eforie... Am intrat în Cișmegiu. Ploua mărunțel; era pustiu în grădină și întuneric... Am tras cu urechea — n-am auzit nimic. Am mers drept pân aleea mare și ne-am făcut planul: Mitică și Cleopatra să pornească din dosul bufetului, și noi să ne ascundem la pândă sub movilă la grotă.</p>
            <p>Tragem iar cu urechea — nimic.</p>
            <p>„Să știi, zic eu, că i-a fost frică Poltronului să vie: nu vine el noaptea pân Cișmegiul pustiu.”</p>
            <p>Mitică zice: „Atuncea n-am făcut nimic!" Da' Cleopatra: „Aș! nu se poate!... A venit!”</p>
            <p>Și până să n-apuce să zică, auzim: <hi rend="italic">(fluieră partea întâia a marșului „Margareta”, fals și tremurat.)</hi>
            </p>
            <p>„Ai auzit? zice Cleopatra. Haide!”</p>
            <p>Ne lasă pe noi și pleacă ușor spre movilă, noi în partea ailantă și Mitică după ea la distanță — acum auzeam bine: <hi rend="italic">(continuă fluierul mai hotărât.)</hi> Cleopatra se suie-ncetinel pe potecă și noi ne pitulăm după bolovanii de jos...</p>
            <p>... Am auzit fluierul <hi rend="italic">(continuă fluierul și mai hotărît și deodată se oprește brusc)</hi> încetând și un „ah! de n-ar veni bărbatu-meu!" pe urmă niște pupături și șoptituri; da' nu puteam înțelege nimic de vâjâiala havuzului din lac... Am stat așa câteva minute și deodată auzim pe Mitică prefăcut:</p>
            <p>„Cu nevastă-mea, mizerabile! te-am mâncat!”</p>
            <p>Apoi un răcnet, o pocnitură, o bufneală de trup căzând, toate într-o clipă, și țipetele Cleopatrii:</p>
            <p>„Săriți! l-a omorât!... Mitică!... Mitică!...”</p>
            <p>De-a bușile peste bolovani, ne-am jupuit genunchii, am fost la moment sus... Mitică lungit pe spate horcăia adânc, Cleopatra lupta să-i ridice capul greu, Mișu sta țapăn în picioare.</p>
            <p>Ce fusese asta ? <hi rend="italic">(scoate o batistă chic și se șterge emoționat.)</hi>
            </p>
            <p>Cleopatra îl luase în brațe pe Mișu; îi făcea declarații de amor; Mitică a strigat de la spatele lui Mișu; Mișu s-a desprins de Cleopatra, s-a întors în loc și, când a dat Mitică să pornească spre el, a ridicat bastonul de vârf cu măciulia nodoroasă-n sus, și l-a plesnit pe Mitică drept în frunte cu sete... Auzi putere la Poltronul!... <hi rend="italic">(își face cruce)</hi> de frică!...</p>
            <p>Am alergat în toate parțile; nici un sergent în grădină... Am dat fuga-n bulevard, am găsit o birje, pe urmă și un sergent — nu vrea la început să vie dobitocul, zicea că e păcăleală de întâi aprilie, parcă nouă de păcăleală ne ardea!</p>
            <p>L-am ridicat pe Mitică încetinel... Nu mai horcăia așa tare... începuse să se lumineze bine și ploua mereu... Mantaua Cleopatrii era plină de sânge... Obrazul lui Mitică negru ca postavul și umflat ... I-am lăsat la Colțea pe amândoi și noi am mers la poliție.</p>
            <p>El a murit pe seară — așa a spus doctorul; <hi rend="italic">(zâmbind sceptic)</hi> eu zic că era mort chiar când am ajuns la spital: când l-am luat să-l coborâm din birje, a mai horcăit o dată tare și pe urmă s-a plecat scurt cu bărbia-n piept, parcă i-a trosnit junghetura... <hi rend="italic">(face mișcarea.)</hi> Atuncea, când s-a aplecat, i-am văzut creierii amestecați cu păr și sânge cu spumă. <hi rend="italic">(grimasă.)</hi>
            </p>
            <p>Ce-am pățit...</p>
            <p>A doua zi ne-a dus de la poliție să ne confrunte cu mortul... Venise și mă-sa lui Mitică — o mahalagioaică... ce gură! făcea un scandal! parcă era nebună, se mușca de mâini, se trăgea de păr... Ne-a ocărât, ne-a blestemat... ba pe Cleopatra a și scuipat-o. <hi rend="italic">(bocindu-se ca bătrâna.)</hi> „Mitică! frumosul maichii! Mitică!" <hi rend="italic">(schimbând tonul și mutra și dând din umeri.)</hi>Ei, asta mi-e necaz mie... Mitică și frumos! Poftim!</p>
            <p>După aia, ține-te tămbălău trei luni de zile pe la Văcărești, pe la instrucție, pe la jurați... Pe Mișu l-a achitat... Da' ce ne-a făcut la toți procurorul! Pe urmă <hi rend="italic">(foarte mâhnit)</hi> ne-a dat afară de la minister cu raport motivat — că suntem scandalagii. Halal de întâi aprilie!... Eu îi spusesem lui Mitică... <hi rend="italic">(pleacă fluierând cu brio „Margareto, îngeraș iubit”.)</hi>
            </p>
         </div>
         <div type="div1">
            <head>Năpasta</head>
            <div type="div2" rend="P20">
               <head>ACTUL I</head>
               <p rend="justify">(Interiorul unei cârciume, clădire cu grinzi de lemn. În fund, la mijloc, ușa de intrare; la stânga, fereastră mare de prăvălie cu blon; lângă fereastră, taraba. La stânga, planul întâi și al doilea, două uși cari dau în două odăi. La dreapta, planul întâi, chepengul beciului și o ușe care dă în celar. La stânga, în față,o masă de lemn și scaune rustice. Lavițe pe lângă pereți.):</p>
               <div type="div3" rend="P21">
                  <head>SCENA I</head>
                  <p rend="justify">DRAGOMIR, GHEORGHE și ANCA (Toți trei stau împrejurul mesii pe care arde o lampă mică cu petrol. Gheorghe ține o gazetă în mână. Anca lucrează la o cămașe.)</p>
                  <p>GHEORGHE: ... E greu să scape, firește... dar se-ntâmplă... Așa fac mai toți câți scapă: dintru-întâi s-arată pocăiți, se prefac proști, se dau tot cu binișorul, și odată, când le vine bine, p-aici ți-e drumul...</p>
                  <p>DRAGOMIR: Adică și ăsta era șiret... se prefăcea... (<hi rend="italic">zâmbind.</hi>) Am înțeles!</p>
                  <p>GHEORGHE: Știu eu?</p>
                  <p>DRAGOMIR: Fugi, mă, d-acolo!</p>
                  <p>GHEORGHE: De ce să nu crezi că s-a prefăcut?</p>
                  <p>ANCA: Asta e! Nouă ani de zile!... Cine se preface atâta vreme așa, și să nu fi fost nebun, tot acolo ajunge... până la urmă tot nebunește.</p>
                  <p>DRAGOMIR: Dac-a fost ticălos, prostul! L-a găsit cu cămașa plină de sânge, a văzut la el luleaua, tutunul și amnarul mortului... Dacă s-a bucurat să fure niște nimicuri de la un mort pe care l-a găsit în pădure, eu stric?... Era tâmpit... când i-a citit osânda, râdea...</p>
                  <p>ANCA (cu mult interes): Cum?... De unde ai văzut tu când i-a citit osânda?</p>
                  <p>DRAGOMIR: Am fost la judecată.</p>
                  <p>GHEORGHE: Ai fost?</p>
                  <p>ANCA (din ce în ce mai interesată): La care judecată?</p>
                  <p>DRAGOMIR (contrariat): La jurați, când l-a osândit.</p>
                  <p>ANCA: Ai fost tu la jurați!... și mie atâția ani de zile să nu-mi spui!</p>
                  <p>DRAGOMIR: Ți-am spus...</p>
                  <p>ANCA: Ba nu.</p>
                  <p>DRAGOMIR (supărat): Ei! Așa e, nu, firește. La ce?... Să-ncepi iar să-mi bocești pe răposatul?</p>
                  <p>ANCA (clătinând din cap): Dragomire! (<hi rend="italic">se scoală și trece la tarabă.</hi>)</p>
                  <p>DRAGOMIR (după ce s-a uitat urât la ea, cătră Gheorghe): Ia citește, mă, înainte, să vedem ce s-a făcut nebunul.</p>
                  <p>GHEORGHE (căutând șirul în ziar, apoi urmând citirea): "... precum și toate cercetările au fost zadarnice. Soldatul mărturisește că de multe ori a mers cu nebunul la apă, că-l lăsa la fântână singur și el se ducea să-și vază amanta. Nebunul venea cu donițele pline și-l chema să se întoarcă împreună la temniță. Tot timpul, nebunul a fost ca și liber, în orice caz foarte puțin păzit. Era bun și foarte simpatic tutulor - afară de accesurile acute în care-l apuca mania persecuției. După cum afirmă soldatul, nebunul ar fi căzut în ocna a veche, care e părăsit de pe vremuri..."</p>
                  <p>DRAGOMIR (cu interes): Care va să zică... a murit...?</p>
                  <p>GHEORGHE: Ba bine că nu.</p>
                  <p>DRAGOMIR (aparte): A murit!...</p>
                  <p>GHEORGHE: Ia spune, Dragomire, ce fel de om era... Eu n-am văzut de când sunt o judecată la jurați... Aș vrea să văz și eu o dată... Ce face, ce zice, omul pe care-l judecă?</p>
                  <p>DRAGOMIR: Ce să facă?... Stă și el între puști și așteaptă să se isprăvească mai degrab'...</p>
                  <p>ANCA (la tarabă): Dar tu, Dragomire, ai mers așa din întâmplare ori dinadins?</p>
                  <p>DRAGOMIR (întorcându-se spre ea): Dinadins?... Ce nu ți-e bine?... De ce să merg dinadins? (<hi rend="italic">lui</hi> Gheorghe.<hi rend="italic">) S-a nemerit să fiu în oraș... </hi>mă dusesem să vânz niște lână. (<hi rend="italic">răstit,</hi> cătră Anca, care șade rezemată cu coatele pe tarabă.<hi rend="italic">) Ce faci acolo?</hi>
                  </p>
                  <p>ANCA: Nimic... Ascult.</p>
                  <p>DRAGOMIR: Asculți! (<hi rend="italic">din ce în ce mai aspru.</hi>) Nu-ncepi iar să bocești pe răposatul? Că iar am vorbit de el... 'Aide de! Începe... jelește-l!... (<hi rend="italic">Anca trece </hi>binișor și iese în stânga<hi rend="italic">; - </hi>cătră Gheorghe.<hi rend="italic">) Eu zic că nebunul nu era vinovat; degeaba l-a </hi>băgat douăzeci de ani la ocnă!</p>
                  <p>GHEORGHE: Știi c-ar fi ciudat - că s-a mai întâmplat așa lucru... să te pomenești că prinde vreun tâlhar și ala spune: tot eu am făcut acu câțiva ani omorul din pădurea Corbenilor... Uite de ce și uite cum... 'Ai?</p>
                  <p>DRAGOMIR: Se prea poate.</p>
                  <p>GHEORGHE: Ce te faci atuncea cu nebunul?...</p>
                  <p>DRAGOMIR: Care?</p>
                  <p>GHEORGHE: Care a fost osândit degeaba.</p>
                  <p>DRAGOMIR: Ai zis c-a murit.</p>
                  <p>GHEORGHE: Să zicem că trăiește...</p>
                  <p>DRAGOMIR: Cum să trăiască?... A căzut în ocna părăsită...</p>
                  <p>GHEORGHE: Nu... să zicem că n-a căzut, să zicem c-a fugit și pun mâna pe el... Cine-i plătește atâția ani la necaz?</p>
                  <p>DRAGOMIR: Dumnezeu... (<hi rend="italic">pauză.</hi>) Mă, Gheorghe, tu cam știi legile...</p>
                  <p>GHEORGHE: Așa ș-așa... (<hi rend="italic">Anca intră și se </hi>oprește în ușe.<hi rend="italic">)</hi>
                  </p>
                  <p>DRAGOMIR: Nu-i așa că un om care a făcut o faptă... un omor... nu-i așa că dacă vine singur peste zece ani și se mărturisește, nu mai are nici o pedeapsă?...</p>
                  <p>GHEORGHE: Cât e nu știu sigur, dar știu că e un termen: dacă trece ala, s-a isprăvit...</p>
                  <p>ANCA (care a ascultat din pragul ușii, coboară; e plânsă): Cum adică? La zece ani un ucigaș poate veni să spuie singur ce-a făcut și lumea îl lasă în pace.</p>
                  <p>DRAGOMIR: Așa e legea...</p>
                  <p>ANCA: Bună lege, zău! (<hi rend="italic">se șterge la ochi.</hi>)</p>
                  <p>DRAGOMIR: De ce nu te pui tu să faci alta mai bună? (<hi rend="italic">fixând-o.</hi>) Iar ai venit! (<hi rend="italic">lui Gheorghe.</hi>) Vezi de ce nu i-am spus... pentru că de câte ori vine vorba de răposatul, ori își aduce aminte de el cât de departe, îmi urlă toată ziua. (<hi rend="italic">cătră ea.</hi>) Mergi d-aici, și nu mai mă boci pe cap, cobe!... Știu că dacă m-ar omorî pe mine, mi-ai juca hora la soroace în loc să-mi faci pomană... (<hi rend="italic">pauză</hi>; Anca se retrage.<hi rend="italic">) Dacă era să bocești </hi>toată viața pe bărbatu-tău ăl dintâi, de ce te-ai măritat a doua oară?... 'Aide.. mergi!</p>
                  <p>ANCA: De ce nu ești mai blând, Dragomire?</p>
                  <p>DRAGOMIR: Pleacă odată...!</p>
                  <p>ANCA: Mă duc. (<hi rend="italic">iese în fund.</hi>)</p>
               </div>
               <div type="div3" rend="P21">
                  <head>SCENA II</head>
                  <p rend="justify">DRAGOMIR, GHEORGHE</p>
                  <p>DRAGOMIR: Du-te la păcatele! (<hi rend="italic">se scoală supărat.</hi>)</p>
                  <p>GHEORGHE (după o pauză): Fie, măi vere, prea aspru ești cu muierea.</p>
                  <p>DRAGOMIR: Ia lasă-mă-n pace și tu. Știi tu cum trăiesc eu?... Știi tu ce am făcut eu pentru femeia asta?... Că mai bine îmi frângeam gâtul până să n-o fi întâlnit!... Dacă nu era femeia asta îndărătnică, eu eram astăzi altfel de om! Tu nu știi ce s-a petrecut între mine și ea.</p>
                  <p>GHEORGHE: Da, da' văz ce se petrece. Vă canoniți unul pe altul degeaba: nici tu nu ești de ea, nici ea de tine.</p>
                  <p>DRAGOMIR: Ea m-a luat ca să aibă cine să-i ție soroacele de sufletul răposatului. Din ziua întâia a cununiei și până astăzi, o dată n-am văzut-o zâmbind; de atunci și până astăzi cu trupul e aicea pe lumea asta și cu gândul e la Dumitru pe lumea ailaltă.</p>
                  <p>GHEORGHE: O fi fost cu ea mai bun ca tine.</p>
                  <p>DRAGOMIR: Mai bun!... De unde știa ea din ziua întâia că n-o să fiu și eu poate mai bun decât el. Eu n-o iubeam?... Că dacă n-aș fi iubit-o!... Și mai în sfârșit, înțeleg să plângă o femeie pe bărbat dacă e văduvă... da' dacă s-a măritat o dată cu altul... Care-i ala să rabde asta?... Atunci de ce s-a mai măritat?</p>
                  <p>GHEORGHE: Ei!</p>
                  <p>DRAGOMIR: Da; de ce... dacă nu se poate despărți de umbra răposatului? Ba zi că e o femeie nebună, care mi-a stricat mintea și mie. Eu sunt sănătos, crezi, de când am luat-o?... Uf! M-am săturat! De opt ani de zile, Dumitru și iar Dumitru; pe îl auz când vorbește ea, când mă uit la ea, îl văz pe el... Eu trăiesc în casă, mănânc la masă, dorm la un loc cu stafia lui... Așa! Asta n-o să mai meargă mult! (<hi rend="italic">Anca intră din fund încetinel, se oprește în ușă și ascultă</hi>; <hi rend="italic">Gheorghe o vede și face o mișcare</hi>; <hi rend="italic">Dragomir, atras de mișcarea lui Gheorghe, se întoarce și o vede.</hi>) Uite-o! Uite-l! El e... Dumitru! (<hi rend="italic">cătră ea.</hi>) Ieși! Ieși! Fugi, să nu te văz! (<hi rend="italic">Anca stă locului cu ochii pironiți asupra lui.</hi>) Te duci? Or mă duc eu... Să nu te văz! (<hi rend="italic">pornește spre ea, ea înaintează spre el</hi>; <hi rend="italic">el se repede, o apucă de mână ș-o duce hotărât în față.</hi>) Ce vrei?... Ce te uiți așa la mine?... Ce gândești?... Eu l-am omorât?... Da? Spune! (<hi rend="italic">o smucește.</hi>)</p>
                  <p>ANCA (hotărât): Dragomire, ești nebun. (<hi rend="italic">își face cruce.</hi>)</p>
                  <p>DRAGOMIR: Nebun?... Spune... (<hi rend="italic">o smucește iar.</hi>)</p>
                  <p>GHEORGHE: Dragomire!</p>
                  <p>ANCA: O!... Nebun!</p>
                  <p>DRAGOMIR: Nu, să spui... Din două una: or crezi că l-am omorât eu...</p>
                  <p>ANCA: Poftim! Asta-i vorbă de vorbit!</p>
                  <p>DRAGOMIR: Da... și atunci de ce mai trăiești cu mine... or nu crezi și atunci de ce mă chinuiești pe mine?... Ce ai cu mine? Lasă-mă în pace pe mine cu Dumitru al tău! (<hi rend="italic">o împinge de mână și suie</hi>; <hi rend="italic">ea vrea să facă un pas spre el.</hi>) Lasă-mă în pace! (<hi rend="italic">același joc.</hi>) Lasă-mă în pace! (<hi rend="italic">iese foarte turburat prin fund trântind ușa.</hi>)</p>
               </div>
               <div type="div3" rend="P21">
                  <head>SCENA III</head>
                  <p rend="justify">ANCA, GHEORGHE</p>
                  <p>GHEORGHE (suie până în fund): Dragomire! Dragomire!... S-a dus!</p>
                  <p>ANCA (coborând la stânga, aparte): Se duce la cârciuma Popii,... acasă n-are ce bea.</p>
                  <p>GHEORGHE (din fund): Anco! (<hi rend="italic">coboară încet.</hi>)</p>
                  <p>ANCA: Tot aici ești?... Gheorghe, de ce nu-ți schimbi tu gândurile, mă băiete, și vrei să mi le schimbi pe ale mele? Îmi pare rău de tine!... Așa necăjită cum sunt, de ce nu mă lași tu necazului meu și mai mă turburi și tu?</p>
                  <p>GHEORGHE: Pentru că...</p>
                  <p>ANCA: Pentru că mă iubești... Asta o știu...</p>
                  <p>GHEORGHE: Da, pentru că te iubesc...</p>
                  <p>ANCA: Lasă-mă păcatelor mele, Gheorghe, și du-te. Ești tânăr, mergi de-ți caută norocul aiurea... Așa cum mă iubești tu pe mine eu nu te poci iubi...</p>
                  <p>GHEORGHE: Tu nu poți iubi?</p>
                  <p>ANCA: Ba... oi fi iubit și eu odată... dar n-am avut parte. Acu la mine a trecut vremea iubitului... D-aia Gheorghe, îți mai spui o dată, caută-ți norocul în altă parte...</p>
                  <p>GHEORGHE: În altă parte?... Bine...</p>
                  <p>ANCA: ... De ce să-ți încurci tu o viață tânără cu pățeli trecute, să iei o femeie cu gânduri vechi?... Ș-apoi chiar așa... cum să mă iei?</p>
                  <p>GHEORGHE: Ți-am spus...</p>
                  <p>ANCA: Să mă desparț eu acum de Dragomir?... Nu se poate.</p>
                  <p>GHEORGHE: Zici că ți-e greu să-l vezi.</p>
                  <p>ANCA: Da... da' mie Dumnezeu mi l-a trimis pe el; și Dumnezeu știe ce face... eu trebuie să fac voia lui...</p>
                  <p>GHEORGHE: Bine, Anco, fă cum vrei, trăiește cum îți vine... Eu m-am hotărât să plec din satul ăsta...</p>
                  <p>ANCA (repede): Să pleci?</p>
                  <p>GHEORGHE: Da... Eu te iubesc, tu nu mă poți iubi... ce ar semăna să mai stau aici degeaba?</p>
                  <p>ANCA (tristă): Pleci!</p>
                  <p>GHEORGHE: Da... Lumea a cam simțit... eu să mă stăpânesc nu poci... și nu voi să mă fac de batjocură, să mă țiu de urmele tale ca un nătărău. (<hi rend="italic">Anca stă pe gânduri.</hi>) Nu mai merge... să fiu prieten cu bărbatu-tău, care nu-i om de felul meu, numai ca să te poci vedea mai des!... Ești o femeie... nu știu cum să-ți zic... Ți-e drag să trăiești cu un om care se poată cu tine ca cu un câine, și mă gonești pe mine, care te iubesc... Bine... Atuncii mai bine să nu te mai văz de loc.</p>
                  <p>ANCA: Care va să zică, pleci?... Adevărat?</p>
                  <p>GHEORGHE: Da...</p>
                  <p>ANCA: Când?</p>
                  <p>GHEORGHE: Cât s-ar putea mai curând... peste câteva zile.</p>
                  <p>ANCA: Rău îmi pare.</p>
                  <p>GHEORGHE: De ce?</p>
                  <p>ANCA: De ce, de ne-ce, îmi pare rău...</p>
                  <p>GHEORGHE: Dacă nu mă iubești?</p>
                  <p>ANCA: Ce copil ești?... Eu nu te iubesc pe tine, dar tu mă iubești pe mine: nu înțelegi tu că mai dor o să-mi fie mai la urmă mie de tine decât ție de mine...</p>
                  <p>GHEORGHE: Atuncea...</p>
                  <p>ANCA: Ce?</p>
                  <p>GHEORGHE: Vino cu mine.</p>
                  <p>ANCA: Nu se poate.</p>
                  <p>GHEORGHE: Prin urmare, eu ce să fac?</p>
                  <p>ANCA: Tu... tu să te duci, Gheorghe, cu Dumnezeu; de dorul meu să nu-ți pese... (<hi rend="italic">plânge.</hi>)</p>
                  <p>GHEORGHE: Anco, plângi?</p>
                  <p>ANCA: Da.</p>
                  <p>GHEORGHE: Pentru ce?</p>
                  <p>ANCA: De prisos să-ți spui.</p>
                  <p>GHEORGHE: Dacă plângi...</p>
                  <p>ANCA: Să-ți vorbesc drept, Gheorghe: eu îți sunt cu mult datoare ție... Multă putere mi-a dat prieteșugul tău și gândul că un om așa de voinic ca tine mă iubește... Gândul că tu ai fi în stare să faci odată ș-odată o jertfă mare pentru mine era sprijinul sufletului meu amărât... Dacă tu te duci, cum rămâi eu?</p>
                  <p>GHEORGHE: Ce jertfă? S-o fac.</p>
                  <p>ANCA: Nu poci acuma... nu știu... n-am ce să-ți spui. (<hi rend="italic">stă</hi> un minut la gânduri.<hi rend="italic">) Gheorghe, dacă mă </hi>iubești mult... mult... (<hi rend="italic">schimbând repede tonul</hi>) du-te acuma de dormi liniștit și vino mâine dimineață aici: Dragomir pleacă la târg, putem sta mai mult de vorbă... Du-te... Noapte bună.</p>
                  <p>GHEORGHE: Noapte bună, Anco. (<hi rend="italic">pleacă spre fund.</hi>)</p>
                  <p>ANCA (aparte): Pleacă (<hi rend="italic">el dă să iasă</hi>; <hi rend="italic">cu glasul jumătate</hi>) Gheorghe!</p>
                  <p>GHEORGHE (întorcându-se): M-ai chemat?</p>
                  <p>ANCA: Nu... (<hi rend="italic">el o privește lung, apoi vrea să plece.</hi>) Ba da! (<hi rend="italic">el se întoarce iar și coboară cu aerul întrebător.</hi>)</p>
                  <p>GHEORGHE: De ce?</p>
                  <p>ANCA: Nu pricepi?</p>
                  <p>GHEORGHE: Nu.</p>
                  <p>ANCA (cu multă intenție): ...Tu n-ai simțit, n-ai priceput de loc că și eu te iubesc?</p>
                  <p>GHEORGHE: Tu... pe mine?... Adevărat?</p>
                  <p>ANCA: Adevărat... Trebuie să-ți spui, că nu mai poci. (<hi rend="italic">foarte volubil.</hi>) Gheorghe, Dragomir o să vie acum beat... Când se-ntoarce beat, mă-njură și se culcă și doarme dus de poți tăia lemne pe el... Vino! De la tine din deal se vede fereastra asta... oblonul este închis... Pândește: când ăi vedea lampa la ochiul oblonului, vino degrabă... te aștept!</p>
                  <p>GHEORGHE: Mă iubești?</p>
                  <p>ANCA: Da, da' să nu uiți că sunt nevasta lui Dragomir... dacă moare el sunt a ta!... Gheorghe, m-am jurat: când o cădea a dintâi lopată de pământ pe coșciugul lui, eu să fiu în brațele tale... Ai priceput?...</p>
                  <p>GHEORGHE: S-aștept o viață întreagă...</p>
                  <p>ANCA (scurt): Ești un prost! M-ăi fi iubind tu, da' nu mă-nțelegi... Gândește-te mai bine la ce am vorbit... Cum vezi lumina, vino, să nu te aștept... Du-te...</p>
                  <p>GHEORGHE (transportat): Mă duc... viu... Mă iubești?</p>
                  <p>ANCA: Da, da, te iubesc. (<hi rend="italic">îl strânge în brațe cu putere, apoi îi face vânt prin fund și încuie.</hi>)</p>
               </div>
               <div type="div3" rend="P21">
                  <head>SCENA IV</head>
                  <p>
                     <hi rend="italic">ANCA (singură, privind spre fund)</hi> Gheorghe, Gheorghe, ce păcat te mână pe tine!... (<hi rend="italic">coboară încetinel la masă.</hi>) O fi în stare băiatul ăsta ușurel de câte se laudă? Să vedem... Unde o fi câinele? La cârciuma Popii... joacă cărți și bea... Să vie iar beat, să mă înjure și să mă amenințe!... Aș vrea să știu cât o să mai ție asta!... Mult, nu crez!... (<hi rend="italic">ascultă.</hi>) Haha! Vine.. el este... (<hi rend="italic">își ia lucrul și stă la masă. - O bătaie în ușe. - Anca se ridică și stă un moment.</hi>) Am încuiat... (<hi rend="italic">încă o bătaie. Anca merge la ușe.</hi>) Acuș-acuș! (<hi rend="italic">descuie.</hi>)</p>
               </div>
               <div type="div3" rend="P21">
                  <head>SCENA V</head>
                  <p rend="justify">ANCA, ION</p>
                  <p>ION (foarte obosit și cam tremurând): Bună vremea, nevastă.</p>
                  <p>ANCA: Mulțumim dumitale, om bun... Ce poftești?</p>
                  <p>ION: Îmi dai de mâncare?</p>
                  <p>ANCA (aparte): Ăsta nu-i din sat... e străin. (<hi rend="italic">tare.</hi>) N-avem de mâncare, omule... pleacă.</p>
                  <p>ION: Da'... mă lași să dorm?... lasă-mă să dorm...</p>
                  <p>ANCA (aparte): E un om rău, e beat, or ce? (<hi rend="italic">tare.</hi>) Caută-ți de drum, creștine; (<hi rend="italic">cam aspru</hi>) 'aide!</p>
                  <p>ION (sfios și apărându-se ca de o lovitură la cap): Mă duc... să nu mă bați... să nu dai!</p>
                  <p>ANCA: Dec! De ce să te bat?... Du-te sănătos.</p>
                  <p>ION (vrea să plece, își pierde puterile și se reazimă de ușe): Nu mai poci... (rugându-se frumos.) Dă-mi ceva să mănânc, fă-ți pomană... mi-e foame. (<hi rend="italic">se</hi> lasă binișor pe lavița din stânga ușii.<hi rend="italic">)</hi>
                  </p>
                  <p>ANCA: Ăi fi bolnav?</p>
                  <p>ION: Nu.</p>
                  <p>ANCA: Da' ce ai?</p>
                  <p>ION: Mi-e foame... sunt ostenit...</p>
                  <p>ANCA: Da'... de unde vii dumneata?</p>
                  <p>ION: Hehe, de departe... tocma' de la munte.</p>
                  <p>ANCA: Și ce vânt te-a bătut pe la noi?</p>
                  <p>ION: M-am rătăcit.</p>
                  <p>ANCA: Da-ncotro mergeai?</p>
                  <p>ION: Nu știu...</p>
                  <p>ANCA: Cum să nu știi unde mergeai?</p>
                  <p>ION (încet și confidențial): Vezi că eu... sunt nebun...</p>
                  <p>ANCA: Nebun?!</p>
                  <p>ION: Hăhă!... Da' nu m-apucă totdeauna... Și când mă chinuiește Necuratul, numa' vine Maica Domnului de mă scapă... Necuratul mi-a poruncit de două ori să-mi fac seama singur... ca să-mi ia sufletul...</p>
                  <p>ANCA: Sărmane, cine știe ce păcate!...</p>
                  <p>ION: Da' Maica Domnului nu m-a lăsat. (<hi rend="italic">se închină.</hi>)</p>
                  <p>ANCA: Și din ce ți-a venit?</p>
                  <p>ION: Din bătaie... Și când mă speriu m-apucă, fie pe pustii locuri! Și, când e să m-apuce, îmi vine întâi cu grije și cu scârbă și pe urmă cu spaimă... și mă arde. (<hi rend="italic">arată moalele capului.</hi>) Eu am o bubă aici înăuntru... Da-mi dai?</p>
                  <p>ANCA: Ce?</p>
                  <p>ION: De mâncare...</p>
                  <p>ANCA: A! Uitasem, uita-te-ar relele! (<hi rend="italic">merge la tarabă, taie un codru de pâne și i-l dă.</hi>) Na, omule.</p>
                  <p>ION: Bodaproste!</p>
                  <p>ANCA: Vrei ș-un rachiu?</p>
                  <p>ION: Dacă-mi dai...</p>
                  <p>ANCA (îi dă un țoi de rachiu): Da' cum s-a întâmplat să-ți vie?... E de mult?</p>
                  <p>ION: Vreo zece ani...</p>
                  <p>ANCA: Zece ani... Și cine te-a bătut?... De ce?</p>
                  <p>ION: Degeaba... Eu eram pădurar la Corbeni...</p>
                  <p>ANCA (aparte): Pădurar la Corbeni!... (<hi rend="italic">tare.</hi>) Cine te-a bătut?</p>
                  <p>ION: La judecată... că nu vream să spui.</p>
                  <p>ANCA (cu nerăbdare): Ce?</p>
                  <p>ION: Că de ce l-am omorât...</p>
                  <p>ANCA: Omorât! (<hi rend="italic">aparte.</hi>) Doamne Isuse Christoase! Cine e omul ăsta? (<hi rend="italic">cu teamă c-a aflat adevărul.</hi>) Te cheamă... Ion...</p>
                  <p>ION (dând din cap): Ion mă cheamă.</p>
                  <p>ANCA: Și zice c-ai omorât pe...</p>
                  <p>ION: ... Pe Dumitru Cirezarul...</p>
                  <p>ANCA (aparte): Cum a ajuns omul ăsta aici?... Tu, Maica Domnului! I-ai fost călăuză; tu l-ai purtat pe căi necunoscute și mi l-ai trimes aici ca să ridice din calea hotărârii mele îndoiala...</p>
                  <p>ION (moțăind): Acu mi-e somn... (<hi rend="italic">ascultă ca de departe.</hi>) De ce urlă câinele?</p>
                  <p>ANCA: Nu urlă nici un câine.</p>
                  <p>ION: Ascultă...</p>
                  <p>ANCA (aparte): Aiurează. (<hi rend="italic">tare.</hi>) Ioane, vrei să te culci?</p>
                  <p>ION: Da.</p>
                  <p>ANCA: Scoală. (<hi rend="italic">îl ajută să se ridice.</hi>) Vino cu mine... 'Aide p-aici. (<hi rend="italic">îl duce de mâini încetinel spre stânga, planul întâi.</hi>)</p>
                  <p>ION: Când urlă câinele, moare cineva... (<hi rend="italic">șovăie, ea îl sprijinește.</hi>)</p>
                  <p>ANCA: Încetinel...</p>
                  <p>ION: Tu știi cine o să moară... O să moară Ion?... Dacă Ion moare, scapă de dracul?... (<hi rend="italic">se oprește, face o grimasă de durere și pune mâna la cap.</hi>) Mă doare! (<hi rend="italic">Amândoi ies încet.</hi>)</p>
               </div>
               <div type="div3" rend="P21">
                  <head>SCENA VI</head>
                  <p rend="justify">GHEORGHE, ANCA</p>
                  <p>GHEORGHE (intră repede din fund): Anco! (<hi rend="italic">venind spre stânga</hi>) Anco!</p>
                  <p>ANCA (venind din stânga): Gheorghe! (<hi rend="italic">repede.</hi>) Ce cauți? Ce vrei? Nu ți-am spus să nu vii până nu ți-oi face semn? Ți-am făcut semn? Vrei să dea Dragomir peste tine aici?... Pleacă, du-te și nu mai veni până nu te chem...</p>
                  <p>GHEORGHE: Stai să-ți spui... Am venit să-ți aduc o veste bună...</p>
                  <p>ANCA: Ce veste bună?</p>
                  <p>GHEORGHE: Viu de la cârciuma Popii. Dragomir e tot acolo... E băut... A jucat cărți, a pierdut și-a făcut cinste la toți... E acolo popa, notarul, primarul, sunt toți în odaie...</p>
                  <p>ANCA: Asta ți-e vestea a bună?</p>
                  <p>GHEORGHE: Stai... Dragomir pleacă până-n ziuă.</p>
                  <p>ANCA: Ei! Merge la târg.</p>
                  <p>GHEORGHE: Nu... pleacă, nu se mai întoarce.</p>
                  <p>ANCA: Ce?</p>
                  <p>GHEORGHE: Te lasă... se duce în lume!</p>
                  <p>ANCA: Cum! (<hi rend="italic">aparte.</hi>) Nu crez eu asta.</p>
                  <p>GHEORGHE: Anco...</p>
                  <p>ANCA: 'Aida-de! Mai sunt și eu p-aici.</p>
                  <p>GHEORGHE: Nu-ți pare bine? N-ai zis că mă iubești?</p>
                  <p>ANCA: Ei da! Ș-apoi... dacă te iubesc?</p>
                  <p>GHEORGHE: Când bărbatul își părăsește nevasta, ea are drept, după lege, să se desparță de el și să ia pe cine-i place.</p>
                  <p>ANCA (impacientată): Ce vorbești prostii. Cum o să plece Dragomir? Unde să plece?</p>
                  <p>GHEORGHE: N-a spus unde, dar își ia ziua bună de la toți... zău! Până în ziuă se pornește...</p>
                  <p>ANCA: Om vedea... (<hi rend="italic">aparte.</hi>) Așa? (<hi rend="italic">stă pe gânduri.</hi>)</p>
                  <p>GHEORGHE: La ce te gândești?</p>
                  <p>ANCA: Gheorghe, uite-te la mine bine! Ești tu bărbat în toată firea, ori ești un om ușurel?... Mă poci eu încrede în tine? Faci ce ți-oi zice eu?</p>
                  <p>GHEORGHE: Fac.</p>
                  <p>ANCA: Dar dacă nu faci?</p>
                  <p>GHEORGHE: Spune ce, să fac!</p>
                  <p>ANCA: Bine... Să vedem ce-ți poate dragostea: du-te și orice s-ar întâmpla, până nu vezi semnul, nu te mișca. (<hi rend="italic">Gheorghe face o mișcare.</hi>) Fără vorbă multă, pleacă. (<hi rend="italic">îl împinge spre fund.</hi>)</p>
                  <p>GHEORGHE: Anco!</p>
                  <p>ANCA: Du-te.</p>
                  <p>GHEORGHE: Mă iubești?</p>
                  <p>ANCA (foarte impacientată): Da, da' du-te. (<hi rend="italic">îl împinge afară.</hi>) Să nu te întâlnești cu el... ia seama. (<hi rend="italic">închide.</hi>)</p>
               </div>
               <div type="div3" rend="P21">
                  <head>SCENA VII</head>
                  <p>ANCA (singură, coboară la ușa din stânga și ascultă; o deschide binișor și se uită înăuntru; trece apoi și șade la masă): Vrea să plece... Ce să fac?... Să mă duc și să strig în gura mare... să dau pe vinovatul adevărat pe mâna judecătorilor și să scap pe nevinovat... Dar dovada? Bănuiala mea. Dar ce dovadă o să fie asta dacă el o tăgădui?... Ia stai... Care va să zică el mai are un an să o ducă cu frica în sân... anul ăsta o să umble fugar, și peste un an își poate spune singur fapta, și... s-a isprăvit... Să rămâie nepedepsit... Așa e legea, bine; dar eu poci să-l las așa?... Nu... nu se poate. (<hi rend="italic">pauză.</hi>) Nebunul ăsta tot e osândit o dată... Pentru un păcat, două ori zece, un om tot cu o viață plătește... Și fără altă vină nouă, nebunul tot are să fie prins până la urmă și întors acolo de unde a fugit... (<hi rend="italic">pauză.</hi>) Și dacă e vorba, ce este mai bine pentru un nebun? Să-și târască viața pribeag și chinuit, fără adăpost, fără o zdreanță pe el, fără hrană, ori să trăiască la închisoare îmbrăcat, hrănit și îngrijit la vreme și adăpostit?... Să fie slobod e mai bine? Să se bucure de lumina soarelui în bunăvoie?... Dar e nebun... Mai are nebunul bunăvoie?... Lumina soarelui fără lumina minții... O să-i ție lumina soarelui singură iarna de cald, ori de foame vara? O să găsească ori nu un suflet de creștin să-l miluiască cu o fărâmă de pâine.... o să degere, or o să se coacă toată ziuca, nemâncat, gonit de lipsa lui de voie, și seara o să adoarmă de foame pe pământul gol. Așa-așa... locul lui e la ocnă... Dumnezeu, cine știe pentru ce păcate, l-a aruncat în prăpastie, dar a fost și bun și i-a luat mintea cu care să-și judece ticăloșia: i-a dat greutatea... dar i-a luat cumpăna! (<hi rend="italic">stă pe gânduri.</hi>)</p>
               </div>
               <div type="div3" rend="P21">
                  <head>SCENA VIII</head>
                  <p rend="justify">ANCA, DRAGOMIR</p>
                  <p>DRAGOMIR (intră și se oprește în prag, e palid și cam amețit): Anco!... Anco!</p>
                  <p>ANCA (tresărind): Ai venit? (<hi rend="italic">se scoală.</hi>)</p>
                  <p>DRAGOMIR: Da... îți pare rău? Dacă îți pare rău... mă duc iar... (<hi rend="italic">șovăie.</hi>)</p>
                  <p>ANCA: Nu-mi pare rău c-ai venit, îmi pare rău c-ai venit iar beat.</p>
                  <p>DRAGOMIR: Asta așa e... sunt... ce e drept sunt cam beat... Am băut... dar de necaz am băut. (<hi rend="italic">oftează.</hi>) Da, să știi tu... numai de necazul tău!</p>
                  <p>ANCA: De ce ai băut nu știu, știu că ești beat... culcă-te.</p>
                  <p>DRAGOMIR: Nu voi să mă culc... Am de vorbă cu tine...</p>
                  <p>ANCA: Las' că mai vorbim mâine dimineață, acuma nu poți vorbi...</p>
                  <p>DRAGOMIR: Ba poci... Dă-mi să beau.</p>
                  <p>ANCA: Tot mai vrei?</p>
                  <p>DRAGOMIR: Tot mai vreau... Adu vin și să stai aici, că am să vorbesc cu tine. (<hi rend="italic">el stă la masă, </hi>
                     <hi rend="italic">ea îi aduce o cană cu vin.</hi>)</p>
                  <p>ANCA: Na... să-ți treacă necazul.</p>
                  <p>DRAGOMIR (ridică la gură cana și se oprește): Tu! (<hi rend="italic">rânjește la ea</hi>) tu, n-auzi?... De ce vrei tu să mă otrăvești pe mine?</p>
                  <p>ANCA: Ești nebun, vai de capul tău! Da' de ce să te otrăvesc?</p>
                  <p>DRAGOMIR: Ca să scapi de mine, știu eu!... Și să trăiești cu altul... Poate că ai pus ochii pe Gheorghe, învățătorul... Am cam mirosit eu ceva... (<hi rend="italic">rânjind.</hi>) Vai de voi!... Vă pui capul la amândoi! (<hi rend="italic">aduce cana la gură și iar se oprește.</hi>)</p>
                  <p>ANCA: Vorbești aiurea...</p>
                  <p>DRAGOMIR: Să mă otrăvești, 'ai? (<hi rend="italic">îi dă cana și aspru.</hi>) Na ici! Bea tu întâi... să te văz eu că bei.</p>
                  <p>ANCA (ia cana, bea și i-o dă înapoi): Na.</p>
                  <p>DRAGOMIR: Tu, Anco, spune drept, ce gândești tu de mine?</p>
                  <p>ANCA (luându-și lucrul): Bine gândesc.</p>
                  <p>DRAGOMIR: Bine?... Bine să fie... Las-o încurcată... (<hi rend="italic">pauză.</hi>)</p>
                  <p>ANCA: Aba, Dragomire, când pleci tu?</p>
                  <p>DRAGOMIR: Unde să plec?</p>
                  <p>ANCA: În lume... știu eu unde? Am auzit că vrei să mă lași și să te duci încotro ăi vedea cu ochii...</p>
                  <p>DRAGOMIR: Cine ți-a spus?</p>
                  <p>ANCA: Ce-ți pasă... De ce, Dragomire?...</p>
                  <p>DRAGOMIR: Pentru că nu trăiesc bine cu tine... nu mă iubești... tu nu-mi ești nevastă, îmi ești vrăjmaș... pentru că tu m-ai nenorocit pe mine...</p>
                  <p>ANCA: Eu? Aș vrea să știu și eu cum.</p>
                  <p>DRAGOMIR: Da, tu... Dacă nu te cunoșteam pe tine, eu era să fiu altfel de om... (<hi rend="italic">bea și oftează.</hi>) Hehe! Ce om era să fiu eu... Dar s-a dus... acu e degeaba... las-o încurcată!</p>
                  <p>ANCA: Și vrei să mă lași?</p>
                  <p>DRAGOMIR: Da, numai câtăva vreme... să vezi cum îți este și fără mine... (<hi rend="italic">bea.</hi>) Ascultă ici la mine... unde ți-e gândul?... Eu am o daraveră departe... trebuie să plec mâine dimineață... Tu... fii cuminte... stai acasă și m-așteaptă. Să nu dea dracul!... Că te tai!...</p>
                  <p>ANCA: O să zăbovești mult?</p>
                  <p>DRAGOMIR: O lună, două, trei, mai mult... un an, nu știu...</p>
                  <p>ANCA: Dar ai să vii înapoi?</p>
                  <p>DRAGOMIR: Firește că viu... Tu ai să iei cu înscris de la Popa, -să-mi aduci aminte să-ți dau înscrisul - cinci sute de lei... Hanul poți să-l dai cu chirire; tot Popa vrea să-l ia... Șița de sub șură poți s-o vinzi... Scândurile de la deal o să le aducă peste câteva zile... mai ai să mai plătești vreo treizeci și cinci de lei... să le vinzi; poți apuca pe ele până la o sută de lei.</p>
                  <p>ANCA (după ce l-a ascultat cu răbdare, clătinând mereu din cap): Aoleu, Dragomire!</p>
                  <p>DRAGOMIR: Ce?</p>
                  <p>ANCA: Să mai crez eu că ai să te întorci? Eu nu văz că-ți faci adiata? (<hi rend="italic">se scoală.</hi>) Dragomire, tu n-ai să pleci... Cum se poate una ca asta! Să-ți lași tu casa ta și să fugi așa în lume... De ce? Ai scăpătat și mergi să slugărești unde nu te cunoaște nimeni?</p>
                  <p>DRAGOMIR: Aș!</p>
                  <p>ANCA: Ori te-a ars focul și mergi să cauți adăpost în altă parte?</p>
                  <p>DRAGOMIR: Nu!</p>
                  <p>ANCA: Atunci ai făcut poate vreo faptă rea și ți-e teamă de răspundere, de pleci așa în străinătăți de la tine și de la ai tăi...</p>
                  <p>DRAGOMIR: Dec!</p>
                  <p>ANCA: Că cine fuge așa? Cine își părăsește așa casa și locul, tam-nisam și-și ia lumea în cap?... Doar oamenii deznădăjduiți, or făcătorii de rele, or... nebunii.</p>
                  <p>DRAGOMIR (bea și rânjește): Nebunii...</p>
                  <p>ANCA: Deznădăjduit n-ai de ce să fii, că slava Domnului, ai după ce bea apă... Fapte rele zici că n-ai făcut, că tu știi și Dumnezeu ce stă pe cugetul tău... Atunci, Doamne iartă-mă, ăi fi nebun!</p>
                  <p>DRAGOMIR (același joc): Mai știi? Oi fi...</p>
                  <p>ANCA: De asta să nu râzi... ești tu nițel cam țicnit... adică, ce nițel! Ești bine de tot; de mult ți-ai pierdut sărita... (<hi rend="italic">Dragomir ascultă nervos.</hi>) Noaptea visezi urât și sai din somn mereu... Ți-e frică să dormi cu lampa stinsă... Mai-nainte, unde se întâmpla la tine să te îmbeți!... Acuma îți bei mințile dintr-un țoi de rachiu... Mai-nainte mă sileai tu să fac pomană și să țiu soroacele de sufletul lui Dumitru (<hi rend="italic">Dragomir mișcare</hi>) -ba că ți-a fost prieten bun, ba că e păcat că s-a prăpădit așa om de omenie! - Ajunsesem să mă mir eu de tine, cum tu bărbatul meu să nu mă lași o clipă măcar să-mi uit de bărbatu-meu ăl dintâi... De la o vreme încoace, alta ș-alta: dacă pomenesc cât de rar de el, te-apucă alte alea... Tu n-ai băgat de seamă ce-ai făcut adineaori?</p>
                  <p>DRAGOMIR: Când adineaori?</p>
                  <p>ANCA: Adineaori, când citea Gheorghe.</p>
                  <p>DRAGOMIR: Ei?</p>
                  <p>ANCA: Vorbeștii niște vorbe... de nu te-ar cunoaște omul ar crede...</p>
                  <p>DRAGOMIR: Ce vorbe? Ce-am zis?</p>
                  <p>ANCA: Ce nu se cade să vorbești... Încai la băutură, calea-valea... e omul cu mintea împăienjenită... Dar erai treaz...</p>
                  <p>DRAGOMIR: Ei! Ce-am vorbit?</p>
                  <p>ANCA: Mi-ai zis să-ți spui ce crez eu de tine, că tu ai omorât pe Dumitru... și Gheorghe era de față...</p>
                  <p>DRAGOMIR: Și tu ce-ai răspuns?</p>
                  <p>ANCA: Ți-am răspuns ca totdeauna... că ești nebun.</p>
                  <p>DRAGOMIR (încruntat): Nebun!...</p>
                  <p>ANCA: Uite, vezi... am luat seama că nu-ți place de loc s-auzi vorba asta. Ce să fie cu tine, Dragomire? Eu gândesc c-o fi vreun păcat... Să te spovedești... să te grijești...</p>
                  <p>DRAGOMIR: Ce, am să mor?</p>
                  <p>ANCA: Nu se spovedește omul numai când are să moară...</p>
                  <p>DRAGOMIR (indispus): M-oi spovedi altă dată, n-am vreme acuma.</p>
                  <p>ANCA: Când?</p>
                  <p>DRAGOMIR: Când m-oi întoarce...</p>
                  <p>ANCA: Dacă t-ei mai întoarce...</p>
                  <p>DRAGOMIR: Ei, așa! Dacă m-oi mai întoarce... (<hi rend="italic">se ridică amețit</hi>) m-oi spovedi... Ei, ș-apoi ce? Așa e viața omului! Pe toți dracul îi încalecă... toți o să moară, toți! Și eu o să mor... și tu o să mori, și Gheorghe și toți... pe rând, pe rând, ca la moară. (<hi rend="italic">se uită lung unul la altul.</hi>) Tu, femeie, tu ești ispita... Anco! Anco! (<hi rend="italic">îi face șovăind semn să vie după el.</hi>) 'Aide!... 'Aide, tu, n-auzi?... Mâini dimineață plec... Tu! De ce nu mă iubești tu pe mine? (<hi rend="italic">o apucă.</hi>)</p>
                  <p>ANCA (vrând să-l depărteze): Lasă-mă...</p>
                  <p>DRAGOMIR: Nu te las... (<hi rend="italic">o ține cu d-a sila.</hi>)</p>
                  <p>ANCA (fixându-l): Aba, Dragomire, ții tu minte alaltăieri la pomană - că uitai să te întreb - când a venit rezervistul ăla, de ce ai fugit?</p>
                  <p>DRAGOMIR (o lasă și o împinge ușor încolo): Care rezervist?</p>
                  <p>ANCA: Ăla de semăna grozav cu Dumitru...</p>
                  <p>DRAGOMIR: Tu știi care e ăla. (<hi rend="italic">se întoarce spre masă.</hi>)</p>
                  <p>ANCA (după o pauză): Zici că pleci dis-de-dimineață?</p>
                  <p>DRAGOMIR (posomorât): Da... plec...</p>
                  <p>ANCA: Atunci, culcă-te... ai și băut... e aproape de miezul nopții...</p>
                  <p>DRAGOMIR (bea ce a mai rămas în cană): Mă duc! (<hi rend="italic">pleacă spre ușa odăii lui, la stânga, planul al doilea.</hi>) Sunt beat...</p>
                  <p>ANCA: Crez... (<hi rend="italic">urmându-l încet.</hi>) Du-te de te odihnește... (<hi rend="italic">subliniind</hi>) și...</p>
                  <p>DRAGOMIR (din pragul ușii): Și... ce?</p>
                  <p>ANCA: Închină-te... să nu mai visezi urât.</p>
                  <p>DRAGOMIR: Bine! (<hi rend="italic">iese în stânga. Anca se uită din ușe în odaie.</hi>)</p>
                  <p>ANCA: Așa... Dormi acuma. (<hi rend="italic">închide ușa și ascultă, trece apoi și ascultă la ușa cealaltă, apoi coboară.</hi>) Închină-te, Dragomire, că se apropie ceasul!</p>
                  <p rend="bold">(Cortina)</p>
               </div>
            </div>
            <div type="div2" rend="P19">
               <head>ACTUL II</head>
               <div type="div3" rend="P21">
                  <head>SCENA I</head>
                  <p rend="justify">ANCA (singură la masă)</p>
                  <p>Să chem pe Gheorghe și să-l pui să-i sfărâme capul... să stau să mă spovedesc lui Gheorghe cu de-amănuntul... Am eu vreme de asta acuma?... Poci să-i arăt lui așa de scurt și în pripă cum s-a strecurat și s-a înșirat îndelung, încet-încet, bănuială cu bănuială în sufletul meu, până să se înrădăcineze credința asta... că Dragomir e vinovat?... Să-mi pierz noapte cu vorbe... Dar Gheorghe poate să nu vrea, or să nu fie în stare să facă așa faptă... Cum e băiatul ușurel, m-oi căi că i-oi fi spus... (<hi rend="italic">pauză.</hi>) Nu... N-am nevoie de ajutor... Să mă gândesc mai bine... Cine n-o să crează că tot nebunul fugit de la ocnă a omorât și pe Dragomir?... (<hi rend="italic">pauză.</hi>) Da' de ce să-mi fac păcat și să mai străgănesc pe nevinovat?... Aseară, la cârciumă, Dragomir le-a spus la toți că pleacă-n lume. Am destul răgaz până la ziuă să-l târăsc și să-l arunc în puț; a plecat, s-a dus... nu mai vine azi, nu mai vine mâine, o lună, un an, nu mai vine de loc... M-a părăsit!... (<hi rend="italic">pauză.</hi>) S-a hotărât... (<hi rend="italic">se scoală, merge la tarabă și ia o bardă, apoi coboară încet.</hi>) Adică să fie greu lucru?... Doarme beat. Un uriaș doarme... doarme și cugetul lui și puterea lui și voia lui; viața lui arde încet și domol, cum arde lumânarea fără să vrea să arză... O femeie slabă, un copil fraged, hotărâre numai să aibă, poate să sufle o dată... ș-o stinge... (<hi rend="italic">se joacă cu barda, cioplind binișor pe muchia mesii</hi>; <hi rend="italic">în stânga s-aud gemetele nebunului</hi>; <hi rend="italic">ea se trezește din gânduri și ascultă.</hi>) Nebunul... S-a deșteptat... o să-l deștepte și pe el... Ce să fac? Să-l trăsnesc în somn!... Să moară fără să știe că moare, fără să vază că eu îl lovesc, fără să-și aducă aminte de Dumitru... Dacă n-o vezi că vine, aia nu mai e moarte! Nu, nu vreau în somn: atunci ar fi parcă ar dormi mereu... Da... să-l deștept întâi: să știe că-i vine moartea, de la cine și de ce... (<hi rend="italic">pune barda pe tarabă și pornește spre ușa lui Dragomir, face câțiva pași și se oprește</hi>; <hi rend="italic">ușa de la Dragomir se deschide, el apare foarte turburat.</hi>)</p>
               </div>
               <div type="div3" rend="P21">
                  <head>SCENA II</head>
                  <p rend="justify">ANCA, DRAGOMIR</p>
                  <p>DRAGOMIR (speriat): Anco!</p>
                  <p>ANCA (aparte): El!</p>
                  <p>DRAGOMIR: Anco, am visat urât... mă doare mâna!</p>
                  <p>ANCA: Aiurezi... te doare mâna din vis...</p>
                  <p>DRAGOMIR: Mă înjunghie unde am semnul de mușcătură.</p>
                  <p>ANCA: Șezi jos... tremuri. (<hi rend="italic">el șade.</hi>) De unde ai tu mușcătura aia la mână, Dragomire?</p>
                  <p>DRAGOMIR: De mult.</p>
                  <p>ANCA: Bine, de mult; dar de unde?... N-auzi?</p>
                  <p>DRAGOMIR: M-a bătut când eram copil și m-a mușcat unul pe care îl trântisem...</p>
                  <p>ANCA: De ce nu vrei tu să-mi spui ce ai pe suflet? Eu văz că tu nu ești în toate ale tale... Tu ai un ghimpe în cugetul tău... Destăinuiește-te mie.</p>
                  <p>DRAGOMIR: Ție?</p>
                  <p>ANCA: Da, mie (<hi rend="italic">Dragomir mișcă din cap negativ</hi>) spune și te ușurează; dacă ai duce-o mult așa, o să înnebunești...</p>
                  <p>DRAGOMIR: Să înnebunesc!</p>
                  <p>ANCA: Da... Ce ai visat?</p>
                  <p>DRAGOMIR: Un cap de mort... cu dinții mari... vrea să mă mușce... mă doare...</p>
                  <p>ANCA: Te doare că nu vrei să spui, te doare că nu te hotărăști să spargi buba și s-arunci răutatea afară... (<hi rend="italic">pauză - se apropie binișor de el și-l apucă pe după gât.</hi>) Ia ascultă, Dragomire... adică ce ar fi, cum stăm noi aici amândoi, să te pomenești cu Dumitru (<hi rend="italic">el face o mișcare</hi>) că intră binișor pe ușe... uite pe colo... (<hi rend="italic">arată în fund</hi>) să-l vezi că vine, cum era el înalt și voinic, și se așează frumos colea la masă în fața ta: "Ei, bună seara, frate Dragomire... Ce mai faci? Mai îți aduci tu aminte de mine?..." (<hi rend="italic">Dragomir se zgârcește pe scaun și s-apucă de masă</hi>; <hi rend="italic">ea îi ia repede capul în mâini și cearcă să i-l întoarcă cu d-a sila spre fund.</hi>) Ia uite colo... colo... Iacătă-l... iacătă-l!... Vino, vino, Dumitre!... (<hi rend="italic">vrea să-l întoarcă cu toată puterea.</hi>) Ci uite-te!...</p>
                  <p>DRAGOMIR (smucindu-se): Lasă-mă!... (<hi rend="italic">se scoală</hi>; <hi rend="italic">s-aude țipând nebunul</hi>; <hi rend="italic">Dragomir se întoarce spre stânga</hi>; <hi rend="italic">alt țipet.</hi>)</p>
                  <p>ANCA: Ascultă... (<hi rend="italic">Dragomir își întoarce privirile de la stânga, ea se repede aproape de el și, jucând spaima, șoptit.</hi>) Dragomire! (<hi rend="italic">îl smucește și-l întoarce în loc cu fața spre stânga</hi>; <hi rend="italic">el dă cu ochii de nebun, scoate un strigăt înecat și rămâne încremenit.</hi>) Uite-l... Știi cine e? E nebunul care a scăpat de la ocnă...</p>
                  <p>DRAGOMIR: Ion! (<hi rend="italic">cade zdrobit pe scaun.</hi>)</p>
                  <p>ANCA: El!</p>
               </div>
               <div type="div3" rend="P21">
                  <head>SCENA III</head>
                  <p rend="justify">DRAGOMIR, ANCA, ION</p>
                  <p>ION (coboară tremurând): Mi-e foame... Îmi dai să mănânc?</p>
                  <p>ANCA (lui Dragomir încet): Trebuie să-l oprim aici până mâine... (<hi rend="italic">merge la tarabă, ia pâine, o cană de rachiu și țoiuri și le aduce pe masă.</hi>) Șezi colea, Ioane...</p>
                  <p>ION: Șez. (<hi rend="italic">șade sfios în fața lui Dragomir, care se dă înapoi cu scaunul.</hi>)</p>
                  <p>ANCA (dându-i să bea): Cum e la ocnă, Ioane?</p>
                  <p>ION: Bodaproste... e bine. (<hi rend="italic">la întrebările ei, Ion răspunde lui Dragomir.</hi>)</p>
                  <p>ANCA: Și cum ai fugit de acolo?</p>
                  <p>ION (ca iluminat): Vezi că s-a pogorât Maica Domnului la mine și zice: pe cum că, Ioane, când ăi ajunge la fântână sub deal, o să-ți iasă înainte cine să te aducă la mine, și să vii negreșit... să vii, că eu te scap de toți dușmanii tăi, și o să-ți fie bine, că eu, Maica Domnului, o să pui stavilă între tine și rele: relele să nu mai poată trece la tine, și nici tu să nu mai pot trece la ele... (<hi rend="italic">simplu.</hi>) Așa...</p>
                  <p>ANCA: Ei?...</p>
                  <p>ION: Pe urmă, vere, m-am dus la fântâna de sub deal și am pus donițele jos... Ei! Era frumos și cald... și era pădurea singură... doar într-o tufă fluiera de departe o mierlă... Numa', dinspre partea dealului, iacătă că-mi iese înainte o veveriță, - vezi, o trimisese Maica Domnului! - Sta în fața mea în două labe și se uita la mine drept cu ochii ei mititei și galbeni. Eu am dat s-o prinz, când colo ea... țușt! A sărit p-o cracă subțire de alun: acu se încovoia craca și s-apleca cu ea până la pământ, acu se ridica, acu se ridica, acu se apleca. Eu după ea, ea iar înaintea mea, în două labe, se uita la mine... Îi sclipea ochii, vere, de parcă era două schintei și mă chema iac-așa... (<hi rend="italic">face gestul.</hi>) Am umblat o zi întreagă: la urmă a pierit și am rămas rătăcit... Da' acuma o să mă duc înapoi acasă.</p>
                  <p>ANCA: Unde acasă?</p>
                  <p>ION: La ocnă.</p>
                  <p>DRAGOMIR: Ai scăpat și vrei să te duci singur înapoi?</p>
                  <p>ANCA: Da' de ce te-a închis pe tine, Ioane?</p>
                  <p>ION: Pentru că am omorât pe Dumitru.</p>
                  <p>DRAGOMIR: Da' tu l-ai omorât?</p>
                  <p>ION: Eu.</p>
                  <p>ANCA: Ba nu tu.</p>
                  <p>ION: Ba eu... Luleaua și tutunul și amnarul lui era la mine.</p>
                  <p>DRAGOMIR: Ei, ș-apoi? Dacă s-o găsi luleaua și tutunul și amnarul tău la mine, se cheamă că te-am omorât, 'ai?</p>
                  <p>ION (neînțelegând bine): E!...</p>
                  <p>ANCA: Ascultă-l pe el, Ioane, tu stai degeaba închis.</p>
                  <p>ION (dă din cap): Hăhă!</p>
                  <p>DRAGOMIR: Și o să scapi curând de acolo... Peste un an... (<hi rend="italic">se oprește privind bănuitor la Anca</hi>; <hi rend="italic">ea face o mișcare de inteligență, trece la tarabă, d-acolo în celar și ascultă prin ușe, pe care a lăsat-o crăpată.</hi>)</p>
                  <p>ION: Mai am unsprece ani.</p>
                  <p>DRAGOMIR: Ba unul.</p>
                  <p>ION: Ba unsprece...</p>
                  <p>DRAGOMIR (impacientat s-apropie de Ion și confidențial, după ce a aruncat o căutătură de jur împrejur): Dacă mâine, poimâine, o ieși un om ș-o zice: dați-i drumul lui Ion, că nu este el vinovat, e altcineva...</p>
                  <p>ION: Altcineva... Ei! Așa a făcut unul de la noi de la ocnă... om milos, vere, Dumnezeu să-l miluiască...</p>
                  <p>DRAGOMIR (urmându-și jocul): Lasă-mă să-ți spui... E altcineva: Ion a fost un prost, i-a luat din buzunar luleaua și tutunul; dar când i le-a luat, Dumitru era mort...</p>
                  <p>ION: Ba nu...</p>
                  <p>DRAGOMIR: Ba era mort... cu fața la pământ...</p>
                  <p>ION: Ba nu, era trântit pe spate (<hi rend="italic">Anca mișcare</hi>) și a deschis ochii la mine...</p>
                  <p>DRAGOMIR: Ce!</p>
                  <p>ANCA (coboară repede la masă): Ș-apoi?</p>
                  <p>ION: Apoi l-a podidit sângele pe nas și pe gură ș-a murit... (<hi rend="italic">mănâncă. Anca își șterge ochii și se uită la Dragomir.</hi>)</p>
                  <p>DRAGOMIR (răstit la ea): Ce te uiți la mine așa? (<hi rend="italic">ea apleacă privirile</hi>; <hi rend="italic">el mai aspru.</hi>) Uite-te la mine! (<hi rend="italic">bate cu pumnul în masă</hi>; <hi rend="italic">Ion tresare</hi>; <hi rend="italic">foarte animat, cătră Ion.</hi>) Când l-ai găsit în pădure?</p>
                  <p>ION (se scoală speriat și începe să tremure): Spui, să nu mă lovești, să nu mă bați!...</p>
                  <p>DRAGOMIR: Cine te bate?... șezi jos... (<hi rend="italic">Ion șade înfricoșat.</hi>) Pentru ce să te bat?</p>
                  <p>ION: Pentru că am omorât pe Dumitru...</p>
                  <p>ANCA (coborând): Creștinul lui Dumnezeu, înțelege că nu tu.</p>
                  <p>ION (cătră Dragomir): Nu eu... da' cine? (<hi rend="italic">Dragomir țâfnește.</hi>)</p>
                  <p>ANCA: Spune cine, Dragomire.</p>
                  <p>DRAGOMIR (fierbând): Nu te-amesteca tu în vorbă!... Lasă-ne-n pace!... Nu știu... (<hi rend="italic">bea cu sete.</hi>)</p>
                  <p>ANCA (foarte simplu): Vrei să-ți spui eu, Ioane?... Uite cine. (<hi rend="italic">arată pe Dragomir</hi>; <hi rend="italic">acesta face o mișcare violentă.</hi>) Uite, Ioane, vezi tu? Ăsta a omorât pe Dumitru. (<hi rend="italic">lui Dragomir.</hi>) Zi tu că nu-i așa!... (<hi rend="italic">Ion se scoală, începe să râză pe-nfundate și să ochească pe Dragomir.</hi>)</p>
                  <p>DRAGOMIR (bea până-n fund, trântește pe masă cana, care se face țăndări, și se scoală): Sunt prost eu că stau la vorbă cu doi nebuni!</p>
                  <p>ANCA: Doi nebuni!</p>
                  <p>DRAGOMIR (amenințător): Tu, femeie!... (<hi rend="italic">încruntat, pornește spre ea, care s-a retras la tarabă.</hi>)</p>
                  <p>ION (dă un răcnet și se năpustește asupra lui Dragomir tăindu-i drumul; îl apucă de gât și-l învârtește în loc): Stai aci!... De ce l-ai ucis, mă, pe creștin? (<hi rend="italic">Anca din fund urmărește cu tot interesul jocul lor.</hi>)</p>
                  <p>DRAGOMIR (luptând, înecat): Lasă-mă, nebunule!</p>
                  <p>ION (crescendo): Atunci, dacă l-ai omorât tu, pe mine de ce m-a închis, mă?... De ce m-a chinuit? De ce m-a lovit în cap? De ce? (<hi rend="italic">îl zguduie și-l împinge departe în față lângă masă</hi>; <hi rend="italic">Dragomir palid cade gâfâind pe un scaun...</hi>) Dacă tu ești vinovat (<hi rend="italic">obidindu-se treptat și arătându-și moalele capului</hi>) De ce mi-a făcut mie bubă aici înăuntru? (<hi rend="italic">se vaită.</hi>) Mă doare!... Mă doare!...</p>
                  <p>DRAGOMIR (se ridică pe furiș de pe scaun și face un pas): Cum să scap?</p>
                  <p>ION (oprindu-se din plâns și repezindu-se): Stai aci! (<hi rend="italic">îl apucă de gât.</hi>)</p>
                  <p>DRAGOMIR: Anco, mi-a stins puterile!</p>
                  <p>ION (crescendo): Tu... ești dracul!... Dacă tu ești dracul, de ce nu te duci să stai în balta unde te-a gonit Maica Domnului?... Or de ce nu mergi pe pustii locuri? Or de ce nu te întorci în fundul iadului?... De ce? (<hi rend="italic">îl pune în genunchi.</hi>)</p>
                  <p>DRAGOMIR: M-a răpus!</p>
                  <p>ION: De ce să mă chinuiești tu pe mine? (<hi rend="italic">îl lasă un moment și-l privește rânjind sălbatic.</hi>) Măi!... este la noi o ocnă părăsită... În fund e o baltă neagră... Dacă arunci o piatră-n fund, numa', de departe, din inima pământului, începe să aue, și aue tot mereu, și tocm-a doua zi tace, când zice Maica Domnului: destul!... Acolo trebuie să vii tu cu mine... să te iau de gât (<hi rend="italic">îl înhață</hi>) să te ridic și să te arunc în fundul bălții... așa!... Haide. (<hi rend="italic">urlând.</hi>) Haide!... (<hi rend="italic">îl târăște</hi>; <hi rend="italic">Dragomir se zbate.</hi>)</p>
                  <p>ANCA (aparte): Îl omoară... nu trebuie!... (<hi rend="italic">pune mâna pe bardă.</hi>)</p>
                  <p>DRAGOMIR: Săi, Anco!</p>
                  <p>ION (îl târăște): haide! Nu urla, câine!</p>
                  <p>ANCA (alergând în fața lui Ion, cu barda ridicată): Nebunule! Îți crăp capul!</p>
                  <p>ION (tresare, lasă pe Dragomir și se dă la o parte sfios): Nu el?... N-ai zis tu?... Tu ai zis. (<hi rend="italic">se retrage spre fund.</hi>)</p>
                  <p>ANCA (ajutând pe Dragomir să se ridice): Scoală!...</p>
                  <p>ION (depărtându-se): Atunci, mă duc. (<hi rend="italic">iese repede în fund.</hi>)</p>
                  <p>ANCA (după ce a ridicat pe Dragomir, care se așază obosit la masă și uitându-se în toate părțile): Dragomire, s-a dus!</p>
                  <p>DRAGOMIR: S-a dus?</p>
                  <p rend="justify">ANCA: Se duce-n sat... Trebuie să-l întoarcem înapoi și să-l ținem aci până vedem ce e de făcut... 'Aide după el!</p>
                  <p rend="justify">DRAGOMIR: Nu merg...</p>
                  <p rend="justify">ANCA: Fuge! N-o să-l mai ajungem...</p>
                  <p rend="justify">DRAGOMIR: Du-te tu.</p>
                  <p rend="justify">ANCA (suie și privind către el, aparte): Așteaptă tu! D-abia a-nceput!... <hi rend="italic">(iese în fugă prin fund.)</hi>
                  </p>
               </div>
               <div type="div3" rend="P21">
                  <head>SCENA IV</head>
                  <p rend="justify">DRAGOMIR singur, apoi ION</p>
                  <p>DRAGOMIR: N-o să-l mai poată ajunge... și chiar să-l ajungă, ce folos! Parc-o să aibă ea destul putere să se lupte cu nebunul... A putut femeia să mă vânză... acu ar vrea să mă scape, dar n-o să poată... Ion o să spuie... Încă un an... Pentru un an, să pierz viața întreagă!... Pentru un an! A! Când n-are omul noroc! (<hi rend="italic">își apucă cu mâinile capul. - Ion a </hi>apărut la vorbele din urmă, coboară și pune mâna pe umărul lui Dragomir<hi rend="italic">;</hi> acesta se scoală și rămâne ca trăsnit.<hi rend="italic">) Anco!</hi>
                  </p>
                  <p>ION: A trecut pe lângă mine acuma... eram pe laviță; s-a dus încolo la vale... Mi-e foame, dă-mi să mănânc. (<hi rend="italic">șade.</hi>) Șezi și tu. (<hi rend="italic">bea.</hi>) Bea și tu. (<hi rend="italic">Dragomir se supune</hi>; - <hi rend="italic">după o pauză lungă.</hi>) E unul la noi la ocnă... Ce om bun, vere! Cum mă miluiește el pe mine: mănâncă numai câte o fărimiță și tainul lui mi-l dă mie! Ăla a fost ucis pe tată-său, și-l băgase pe frate-său la ocnă... Pe urmă, vezi ce l-a învățat pe el Maica Domnului, să vie la ocnă și să spuie: eu am răpus pe taica, lui neica să-i dați drumul, că nu e vinovat... (<hi rend="italic">simplu.</hi>) Iac-așa.</p>
                  <p>DRAGOMIR (din ce în ce mai mișcat): Și...</p>
                  <p>ION: Și i-a dat drumul lui frățini-său și l-a închis pe el.</p>
                  <p>DRAGOMIR: Pe el...</p>
                  <p>ION: D-apăi!... Într-un târziu după aia, a aflat el că frățini-său umblă să moară, și s-a rugat să-l lase de la ocnă să meargă acasă cu soldați numai pentru trei zile, că zice că: ce-am avut eu cu taica aia a fost altă socoteală; dar nu voi să plece alde neica până nu m-o ierta...</p>
                  <p>DRAGOMIR: Și l-a iertat?</p>
                  <p>ION: Da' de unde!...</p>
                  <p>DRAGOMIR: Nu l-a iertat?</p>
                  <p>ION: Nu, n-a vrut să-l lase de la ocnă să meargă...</p>
                  <p>DRAGOMIR: Și frate-său a murit așa?</p>
                  <p>ION (dă din cap că da, bea, apoi se uită lung la Dragomir): Mă Dragomire, tu ești sănătos și cu mintea întreagă și o să trăiești bine... și eu... (<hi rend="italic">zâmbind trist</hi>) o să mor așa... necăjit, bătut și nebun! (<hi rend="italic">se ridică.</hi>)</p>
                  <p>DRAGOMIR (foarte pătruns): Ioane!...</p>
                  <p>ION: Vezi... Tu la ce n-ai venit să spui pe cum că Ion nu-i vinovat... Pe Ion l-ați bătut în cap degeaba... Luați-mă pe mine. Ce-am avut eu cu Dumitru e altă socoteală, dar pe Ion lăsați-l săracul! (<hi rend="italic">cu obidă adâncă</hi>) și Ion s-ar fi rugat la Maica Domnului Buna pentru păcatele tale... Vezi!... Vezi. (<hi rend="italic">plânge liniștit.</hi>)</p>
                  <p>DRAGOMIR (plânge înfundat): Ioane, eu caut să te scap pe tine... Tu să nu mai mergi, nu mai trebuie să mergi înapoi la ocnă...</p>
                  <p>ION: Da' unde o să mă duc eu?</p>
                  <p>DRAGOMIR (iute): Tu o să stai aci cu noi. (<hi rend="italic">Anca intră prin fund și se oprește în ușe să asculte.</hi>) Or nu; mai bine să plecăm... Vino cu mine... scăpăm amândoi. Îți cumpăr haine nouă, pălărie, cizme nouă... De mâncare, de băutură... tot... îți dau eu ce-ți trebuie. (<hi rend="italic">Anca se retrage afară în închide ușa</hi>; <hi rend="italic">Dragomir pleacă amețit spre dreapta și se întoarce înapoi.</hi>) Or nu... vino și tu cu mine...</p>
                  <p>ION: Unde?</p>
                  <p>DRAGOMIR: Colea în beci... să scoatem banii (<hi rend="italic">ia lampa</hi>) și să plecăm... 'Aide... (<hi rend="italic">Dragomir pleacă cu lampa înainte spre chepengul beciului</hi>; <hi rend="italic">Ion îl urmează. Dragomir deschide și pornește să scoboare. Ion se retrage.</hi>) 'Aide!</p>
                  <p>ION (retrăgându-se cu frică): Nu, nu intru...</p>
                  <p>DRAGOMIR: Da' să nu pleci!</p>
                  <p>ION: Nu.</p>
                  <p>DRAGOMIR: Or nu... stăi (<hi rend="italic">iese din beci, aleargă la ușa din fund, o încuie și ia cheia</hi>; <hi rend="italic">o pune în buzunar și coboară iar în beci.</hi>) Viu acuș...</p>
                  <p>ION (trece la masă și bea, fredonează un cântec haiducesc, apoi se oprește ascultând): A început iar... Când urlă câinele, moare cineva...</p>
                  <p>DRAGOMIR (iese din beci cu lampa și cu o ulcică în mână; închide chepengul la loc; vine la masă, scoate o basma din sân și toarnă în ea banii din ulcică; înnoadă basmaua și o pune în sân): Gata, Ioane!</p>
                  <p>ION (apucat de un fior): Mi-e frig! (<hi rend="italic">Dragomir, mereu pripit, se repede în stânga și vine îndată cu o zeghe, pe care o aruncă pe umerii lui Ion, și cu două pălării, una i-o pune lui Ion și alta o pune el pe cap.</hi>)</p>
                  <p>DRAGOMIR: Acu plecăm... Tu să nu vorbești nimic pe drum... să mă lași pe mine. 'Aide...</p>
                  <p>ION: 'Aide! (<hi rend="italic">alt fior. Pornesc amândoi... Ușa e încuiată.</hi>)</p>
                  <p>DRAGOMIR: Ne-a închis pe dinafară! (<hi rend="italic">stă un moment, caută cu gândul și aducându-și aminte.</hi>) A! (<hi rend="italic">se caută în buzunare... găsește cheia și deschide. Anca le vine în față</hi>; <hi rend="italic">ei se dau înapoi</hi>; <hi rend="italic">ea intră și închide ușa.</hi>)</p>
               </div>
               <div type="div3" rend="P21">
                  <head>SCENA V</head>
                  <p rend="justify">DRAGOMIR, ION, ANCA</p>
                  <p>ANCA: Da' încotro, Dragomire?... Încotro, neică Ioane?</p>
                  <p>DRAGOMIR: Ascultă, Anco...</p>
                  <p>ANCA (coborând cu Dragomir): Nu mai spune, că știu; eram la ușe. (<hi rend="italic">Ion se-nvelește în zeghe, se trântește pe o laviță și se culcă.</hi>) Vezi, Dragomire, când zic eu că tu ești mai nebun decât... (<hi rend="italic">arată cu ochii pe Ion.</hi>) Să fugi în lume cu el!... Pe unde o să umble? Pân pustii? O să vă întâlniți cu oameni... O să-l cunoască cineva... E scăpat de la ocnă... Și chiar să nu-l cunoască nimeni, poți tu să-i stăpânești mintea? Da' când l-o apuca iar turba ca adineaori?</p>
                  <p>DRAGOMIR (demoralizat): Atunci?...</p>
                  <p>ANCA: Ce copil o să auză asta și n-o să priceapă ce legătură e între oamenii ăștia doi, de pribegesc în lume, fără să poată spune de unde vin, fără să știe unde se duc?</p>
                  <p>DRAGOMIR (descurajat de tot): Dar ce să fac?</p>
                  <p>ANCA: Să rămâi aici și să-l ținem și pe el până ne-om gândi la altceva mai cuminte.</p>
                  <p>DRAGOMIR: Dacă n-o vrea... dacă nu-l putem ține... (<hi rend="italic">Ion geme și se zbuciumă în somn</hi>; <hi rend="italic">Dragomir se sperie și se îndeasă spre Anca.</hi>)</p>
                  <p>ANCA: Trebuie să putem... Cât o fi aici, îl iau eu pe seamă. (<hi rend="italic">merge la Ion, care se muncește rău în somn și zguduindu-l forte brusc.</hi>) Ioane! Ioane!</p>
                  <p>ION (sare din somn; e cu totul apucat): Da! Eu sunt vinovat... Maica Domnului mi-a zis să spui, ca să nu mă loviți... Bateți-l!... Dați-i la cap!... Se preface că e nebun... (<hi rend="italic">înduioșat către Dragomir.</hi>) Uite cum îl bate! Uite cum îi dă la cap lui Ion! (<hi rend="italic">țipând de groază.</hi>) A!... Nu!... Nu!... Nu dați! (<hi rend="italic">în culmea spaimii.</hi>) O să-i spargă oasele, îi turtește țeasta capului... O să-l omoare!... (<hi rend="italic">își acopere ochii.</hi>)</p>
                  <p>ANCA: Ioane!</p>
                  <p>ION (crescendo): De ce-l mai bate pe Ion dacă a murit? (<hi rend="italic">dă cu piciorul ca cum ar vrea să înlăture ceva.</hi>) Să-l ia de aici... e plin de sânge... (<hi rend="italic">mai dă o dată.</hi>) Nu mai mișcă... (<hi rend="italic">iar.</hi>) A murit... (<hi rend="italic">pornește spre fund.</hi>)</p>
                  <p>DRAGOMIR: Pleacă! (<hi rend="italic">amândoi se reped după el și vor să-l apuce.</hi>)</p>
                  <p>ION (țipând): Nu puneți mâna!... Să nu dați... Ion a murit! (<hi rend="italic">se smucește și le scapă</hi>; <hi rend="italic">se repede la tarabă, ia un cuțit mare și ridicându-l în sus măreț.</hi>) Nu puneți mâna!... Ion merge la Maica Domnului. (<hi rend="italic">se precipită în odaia din stânga.</hi>)</p>
                  <p>ANCA: După el!</p>
                  <p>DRAGOMIR (oprind-o): A luat cuțitul!</p>
                  <p>ANCA: Nu e nimic!... După el, să-l liniștim! Dacă răcnește așa, aude cineva de pe drum. (<hi rend="italic">vrea să meargă spre stânga</hi>; <hi rend="italic">Ion, cu figura radioasă, reapare ținând în sus cuțitul plin de sânge</hi>; <hi rend="italic">face doi pași și se prăbușește</hi>; <hi rend="italic">amândoi se reped la el și-l ridică.</hi>)</p>
                  <p>DRAGOMIR: S-a înjunghiat! (<hi rend="italic">îl așează pe o laviță lângă masă.</hi>)</p>
                  <p>ANCA: Înjunghiat aici!... În casa noastră! (<hi rend="italic">stă pe gânduri</hi>; <hi rend="italic">pe chipul ei strălucește o inspirație.</hi>)</p>
                  <p>DRAGOMIR (dezolat): Ce-ai făcut, Ioane?</p>
                  <p>ION (deschizând ochii): Dă-mi apă... mi-e sete!</p>
                  <p>ANCA (cu o bărdacă de apă): Ține, Ioane.</p>
                  <p>ION (bea): Bodaproste... Maica Domnului mi-a zis: scoate-ți măruntaiele când intră Necuratul, și aruncă-le câinelui...</p>
                  <p>ANCA: Ascultă, Dragomire.</p>
                  <p>ION: ... Că eu, Maica Domnului, o să pui stavilă între tine și rele... ș-o să dormi... o să dormi... Dă-mi apă... mă arde... (<hi rend="italic">Anca îi dă.</hi>)</p>
                  <p>DRAGOMIR: Ioane!</p>
                  <p>ION (dând cu mâna într-o parte bărdaca): Scoate-mi măruntaiele și dă-le câinelui să nu mai urle!... Caută-mă la picior, din jos de genunchi... am un chimir... Să te duci la ocnă și să-l dai de la mine ăluia de a omorât pe tată-său...</p>
                  <p>ANCA (scoate chimirul și-l bagă în buzunarul lui Dragomir): Ține... (<hi rend="italic">aparte.</hi>) Nu moare odată... o să ne apuce ziua.</p>
                  <p>ION (iluminat): Uite veverița!... colo sus... pe cracă!... Uite-o (<hi rend="italic">vrea să se închine și-i cade mâna</hi>; - <hi rend="italic">în extazul suprem.</hi>) Maica Domnului!... Tu ești?... Tu mă chemi?... Stai, că viu... iacătă-mă, viu!... (<hi rend="italic">expiră.</hi>)</p>
                  <p>ANCA (închinându-se foarte pătrunsă): S-a isprăvit!... Dumnezeu să te ierte, omule. (<hi rend="italic">Dragomir e zdrobit</hi>; <hi rend="italic">ea, schimbând tonul d-odată.</hi>) Acu-i acu, Dragomire... acu ce ne facem?...</p>
                  <p>DRAGOMIR: Să dăm de știre...</p>
                  <p>ANCA: Vrei să intri, or să mă bagi pe mine în fundul ocnii! Să zică că l-am omorât noi!... Nu. Până acuma nu știe nimeni c-a venit aici: să-l aruncăm în puțul ăl părăsit. Mâine om astupa, puțul și atât... 'Aide! Nu e vreme de pierdut! Se luminează de ziuă; rămânem cu mortu-n casă până mâine noaptea... A! Să sting lumina... trece cineva pe drum și ne vede ieșind așa... (<hi rend="italic">stinge lampa.</hi>) Pune mâna... (<hi rend="italic">Amândoi iau pe Ion și pornesc spre fund</hi>; <hi rend="italic">se aud în depărtare clopotele de la biserică... Ei se opresc s-asculte.</hi>) Toacă de utrenie... Ai avut încai noroc la moarte, Ioane: îți trage clopotele ca la toți creștinii!... La alții nici măcar atâta!... (<hi rend="italic">Ies prin fund... Pauză - în timp ce clopotele urmează. Amândoi reintră. Anca aprinde lampa ș-o aduce pe masă. Dragomir foarte deprimat șade</hi>; <hi rend="italic">cămașa îi e mânjită puțin de sânge.</hi>)</p>
               </div>
               <div type="div3" rend="P21">
                  <head>SCENA VI</head>
                  <p rend="justify">ANCA, DRAGOMIR</p>
                  <p>ANCA: Acu, ce stai? Trebuie să te gătești de plecare.</p>
                  <p>DRAGOMIR: De plecare...</p>
                  <p>ANCA: Firește.</p>
                  <p>DRAGOMIR: De ce să mai plec?</p>
                  <p>ANCA: Ca să scapi și tu și să mă scapi și pe mine. Dacă se află, și ești tot aici, și eu am tăcut, se cheamă că amândoi l-am omorât... Eu... sunt nevinovată și nu vreau să cază vina pe mine. Dacă vrei să stai, eu caută să mă duc în sat și să spui tot, tot, tot... Dacă pleci, mă fac că găsesc pe Ion în puț și dau de știre... N-ai grije; îți las eu vreme destul s-ajungi departe... Tu ești fugarul, tu vinovatul... ș-am scăpat amândoi...</p>
                  <p>DRAGOMIR: Vino și tu.</p>
                  <p>ANCA: Dacă fug și eu, cade vina pe mine; nu poci asta... (<hi rend="italic">suie</hi>; <hi rend="italic">după o pauză mare, coborând la el cu brațele încrucișate.</hi>) Nu ți-e rușine! Nu ți-a fost milă și păcat de Dumnezeu!... Creștin ești tu?... Om ești tu? Vine un biet păcătos în casa ta, îți cere o bucățică de pâine la masa ta, e obosit și te roagă de adăpost sub acoperemântul tău, îți spune taina lui, și tu, fiară fără de lege, pui mâna pe cuțit și spinteci omul! (<hi rend="italic">Dragomir face niște ochi foarte mirați.</hi>) Cu ce-ți greșise bietul nebun?... Ce piedică ți-era el în lumea asta largă, unde e loc pentru toți? (<hi rend="italic">cu toată energia.</hi>) De ce ai omorât pe Ion?</p>
                  <p>DRAGOMIR: Eu... pe Ion!...</p>
                  <p>ANCA: Pe Ion.</p>
                  <p>DRAGOMIR: Eu... am omorât... pe Ion! (<hi rend="italic">râde febril.</hi>)</p>
                  <p>ANCA: Râzi? Nu tu, da' cine? (<hi rend="italic">el se uită la ea lung</hi>; <hi rend="italic">ea îi înfruntă căutătura</hi>; <hi rend="italic">merge la el și-l apucă de pieptul cămășii.</hi>) Asta ce e? Sângele ăsta al cui e? Nu-i sângele lui Ion?...</p>
                  <p>DRAGOMIR (își încheie repede minteanul la piept): Fugi d-aici!</p>
                  <p>ANCA: Nu te-ncheia, Dragomire; pe cămașe e puțin; în odaie dincolo e mult; uite, ici e plin... Du-te în curte, e stropit peste tot; mergi de scoate o găleată din puț, să vezi apa roșie... Tu, ucigașule, tu! O să te gunoiești de viu între pereții de sare umezi până o socoti Dumnezeu c-a venit ceasul să te cheme ca să te judece el mai bine...</p>
                  <p>DRAGOMIR: Pentru ce?</p>
                  <p>ANCA: Pentru că ai ridicat viața altuia...</p>
                  <p>DRAGOMIR: A cui?</p>
                  <p>ANCA: A lui Ion.</p>
                  <p>DRAGOMIR (stă un moment și se șterge la ochi): Femeie! Dacă te-ar întreba cineva pe tine de asta, ce-ai spune?...</p>
                  <p>ANCA: Ce-am văzut.</p>
                  <p>DRAGOMIR (ciudit din ce în ce): Ce?</p>
                  <p>ANCA (simplu): Că Dragomir a răpus pe Ion nu știu de ce!...</p>
                  <p>DRAGOMIR: Tu?</p>
                  <p>ANCA (ia lampa și o pune la oblon; apoi coboară): Măcar că tu ai fost rău cu mine, mie tot mi-e milă de tine, Dragomire; am să-ți dau o povață... Dacă s-o întâmpla și n-ăi avea noroc să scapi până la urmă; dacă or pune mâna pe tine, nu fi prost și te-apuca să tăgăduiești cum faci cu mine, că acolo nu te joci ca aicea: te-or pune la chinuri, vai de viața ta!... O să-ți rupă carnea, să-ți smulgă dinții și unghiile, să-ți descheie țeasta capului... Ascultă-mă pe mine, eu îți vorbesc de binele tău. (<hi rend="italic">se uită cu neastâmpăr în fund.</hi>)</p>
                  <p>DRAGOMIR: Care va să zică...</p>
                  <p>ANCA: Faci ce-ți spui eu: mărturisești c-ai ucis pe Ion și te alegi numai cu pedeapsa; încai scapi de chinuri.</p>
                  <p>DRAGOMIR (revoltat, bătând cu pumnul în masă): Da' dacă nu l-am ucis eu?</p>
                  <p>ANCA: Asta e! Începem iar; ba nu, ba da, ba da, ba nu.</p>
                  <p>DRAGOMIR (fierbând): Lasă-mă! (<hi rend="italic">își vâră capu-n mâini, astupându-și urechile.</hi>)</p>
               </div>
               <div type="div3" rend="P21">
                  <head>SCENA VII</head>
                  <p rend="justify">ACEIAȘI - GHEORGHE</p>
                  <p>GHEORGHE (intră repede, vede pe Dragomir și vrea să se retragă): Dragomir!</p>
                  <p>ANCA (suind la Gheorghe; foarte repede și șoptit): Mergi în sat, ia pe primar și oricâți oameni găsești, spune că te-am trimes eu pentru un omor... și vino cu ei...</p>
                  <p>GHEORGHE: Ce e?</p>
                  <p>ANCA: Mergi, îți spui... o să vezi... Vino iute! (<hi rend="italic">îl mână afară.</hi>)</p>
               </div>
               <div type="div3" rend="P21">
                  <head>SCENA VIII</head>
                  <p rend="justify">ANCA, DRAGOMIR</p>
                  <p>ANCA: (vine cu pasul grav la Dragomir, care stă pe un scaun cu capul în mâini)</p>
                  <p>Scoală, Dragomire, c-a sosit ceasul!</p>
                  <p>DRAGOMIR (se scoală): Ceasul!</p>
                  <p>ANCA: Ceasul socotelii. Stăi drept... adună-ți mințile câte le mai ai și răspunde la ce te-oi întreba... Pentru ce l-ai omorât?</p>
                  <p>DRAGOMIR (înecat de ciudă până la lacrimi): Nu! Nu l-am omorât eu!... N-ai fost tu aicea? N-ai văzut tu?</p>
                  <p>ANCA: Nu pe Ion... pe Ion lasă-l... De altcineva îți vorbesc eu acuma...</p>
                  <p>DRAGOMIR (pălind, încet): De cine?...</p>
                  <p>ANCA: Știi de cine, nu te mai preface... Tu vrei să pleci, tu caută să pleci. (<hi rend="italic">el face trist din cap că da</hi>; <hi rend="italic">ea, aspru.</hi>) Ei!... Nu faci un pas de-aici până nu-i zici pe nume... (<hi rend="italic">privindu-l cu toată puterea.</hi>) Zi-i odată pe nume!</p>
                  <p>DRAGOMIR (încet de tot): Du...mi...tru!</p>
                  <p>ANCA (răsuflând din adânc): Ai văzut? Așa! Du-mi-tru! (<hi rend="italic">șade jos</hi>; <hi rend="italic">el stă în picioare.</hi>) Pentru ce l-ai ucis...</p>
                  <p>DRAGOMIR: Pentru tine...</p>
                  <p>ANCA: Pentru mine...</p>
                  <p>DRAGOMIR: Ca să te iau eu...</p>
                  <p>ANCA: Cum l-ai ucis? Spune. (<hi rend="italic">își pune coatele pe masă și bărbia în palma și ascultă nemișcată</hi>; <hi rend="italic">el stă drept, se încheie cu îngrijire în mintean și povestește simplu.</hi>)</p>
                  <p>DRAGOMIR: Mă tot goneai... Odată, când ai ieșit de la biserică la Vinerea Marea, seara - ți-aduci aminte - m-am dat pe lângă tine și ți-am zis încet: "Anco! De ce n-ai vrut să mă iei pe mine? Eu tot te iubesc... Lasă-l pe Dumitru și vino!..." Ți-aduci aminte?</p>
                  <p>ANCA: Da, mi-aduc.</p>
                  <p>DRAGOMIR: Tu mi-ai răspuns: "Am bărbat, lasă-mă-n pace!..."</p>
                  <p>ANCA: Și tu?</p>
                  <p>DRAGOMIR: Eu am plecat acasă, n-am dormit toată noaptea și dimineața... m-am hotărât.</p>
                  <p>ANCA: Cum ai făcut?</p>
                  <p>DRAGOMIR: Știam când se-ntoarce de la deal pân pădure... și l-am așteptat... Venea șuierând... Ne-am întâlnit, ne-am dat în vorbă... i-am arătat o plută înaltă; el a ridicat ochii în sus. Am tras cuțitul, și până s-aplece iar ochii... (<hi rend="italic">se oprește, stingându-i-se glasul.</hi>)</p>
                  <p>ANCA (își acopere fața - un moment - apoi și-o descopere și-l privește așteptând): Ei?... Înainte.</p>
                  <p>DRAGOMIR: Ce să-ți mai spui?</p>
                  <p>ANCA: El ce-a făcut?</p>
                  <p>DRAGOMIR: A țipat ș-a căzut în genunchi... a dat să scoață cuțitul... da' m-am repezit și l-am lovit peste mână și la beregată... când m-am aplecat la el, m-a mușcat de mână.</p>
                  <p>ANCA: De la el era mușcătura! (<hi rend="italic">îi face semn să urmeze.</hi>)</p>
                  <p>DRAGOMIR: Pe urmă, l-am întors cu fața în jos, am mers la fântână de m-am spălat și m-am dus acasă să mă culc, că nu mai puteam, cădeam d-a-n picioarele de ostenit... Ion l-a găsit acolo... Pe urmă... știi...</p>
                  <p>ANCA (sculându-se): Știu... La un an ai venit și mi-ai zis: "Anco, nu-ți mai trăiește bărbatul, mă iei?" Vorba ta și glasul cum mi-ai spus-o, mi-au dat un junghi pân inimă; nici nu te luam altfel, că mi-erai urât; de-aia te-am luat ca să te aduc în sfârșit aici. De la început te-am bănuit. Tot ce-ai făcut pe urmă, întâi grija de sufletul răposatului, apoi spaimele și turba ta când îți pomeneam de el, vorbele tale fără șir tot de omorâtori și de termenele până când încape pedeapsa, și visurile tale cu capete de morți, care te mușca, și câte altele, puneau mai mult temei bănuielii mele. Mai întâi, mă hotărâsem să te curăț - ba era să bag și alt suflet în păcat! - pe urmă am stat să mă gândesc mai bine. Adineaori credeam că o să te sugrume nebunul; era să las să te socotești cu el, dar aveam și eu cu tine o răfuială mai mare: nu te puteam lăsa să treci dincolo așa nejudecat aicea. (<hi rend="italic">pauză.</hi>) Te-am judecat, te-ai mărturisit, trebuie să-ți dau acuma pedeapsa ce ți se cade c-ai răpus pe omul ce mi-era drag ca lumina ochilor, tu, care mi-ai fost urât totdeauna... (<hi rend="italic">suie și-l lasă-n urmă.</hi>)</p>
                  <p>DRAGOMIR: Eu te-am iubit... și...</p>
                  <p>ANCA: Și?...</p>
                  <p>DRAGOMIR: Și... da' acu e degeaba... Eu trebuie să plec în lume; tu... poate să iei pe Gheorghe... (<hi rend="italic">înecat și foarte încet</hi>) dar să știi că tot te iubesc...</p>
                  <p>ANCA: Da? (<hi rend="italic">râde.</hi>) Așteaptă să vezi tu acuma cum o să-ți plătesc eu ție dragostea. (<hi rend="italic">pauză.</hi>)</p>
                  <p>DRAGOMIR: Anco, eu plec... să mă ierți!</p>
                  <p>ANCA: Să te iert! D-aia te-am răbdat eu lângă mine, d-aia am umblat eu atâta vreme să te aduc aici, ca să te iert? (<hi rend="italic">râde. Se aud pași și glasuri afară.</hi>)</p>
                  <p>DRAGOMIR: Taci!... Anco, vine cineva...</p>
                  <p>ANCA: Da, vine Gheorghe, cu oameni... vin să te ridice că ai omorât pe Ion.</p>
                  <p>DRAGOMIR: Pe Ion! (<hi rend="italic">izbucnind.</hi>) Tu m-ai vândut... cu Gheorghe...</p>
                  <p>ANCA: D-apoi cine?</p>
                  <p>DRAGOMIR (îngrozit, căutând în toate părțile): Femeie! Vreau să scap... Nu vreau să puie mâna pe mine!... Mi-e frică!... Vreau să scap!</p>
                  <p>ANCA: Nu se mai poate! (<hi rend="italic">s-aude glasul lui Gheorghe.</hi>)</p>
                  <p>GHEORGHE (d-afară): Haide toți!</p>
                  <p>DRAGOMIR (răcnind): A! (<hi rend="italic">țintește pe Anca și se precipită la ea s-o strângă de gât.</hi>)</p>
                  <p>ANCA (țipând și fugind spre ușe): Săriți, fiara! (<hi rend="italic">ușa se deschide</hi>; <hi rend="italic">Gheorghe și alți oameni năvălesc înăuntru</hi>) mă omoară și pe mine!</p>
               </div>
               <div type="div3" rend="P21">
                  <head>SCENA IX</head>
                  <p rend="justify">DRAGOMIR, ANCA, GHEORGHE, mai mulți oameni</p>
                  <p>DRAGOMIR: (coboară aiurit și se înțepenește în față; Gheorghe și alți doi oameni coboară la el și-l apucă de amândouă brațele; el se uită la ei pierdut și tremurând)</p>
                  <p>Merg... merg eu... să nu mă bateți, merg! (<hi rend="italic">rugător</hi> cătră Gheorghe.<hi rend="italic">) Nu mă strânge </hi>așa tare de-acolo... Ți-am spus că mă doare!</p>
                  <p>ANCA: Oameni buni... a tras aseară la noi în gazdă un biet drumeț; nu știu de unde venea, nici unde se ducea... L-a ucis bărbatu-meu! În odaie și colea, uitați-vă, e lac de sânge!... Căutați în puțul ăl părăsit de lângă grădină... Avea nenorocitul de el un chimir la picior... acu e la Dragomir în buzunar. (<hi rend="italic">Dragomir pune machinal mâna, scoate chimirul și-l dă râzând prostește unuia din oameni.</hi>)</p>
                  <p>UN OM (cu o frânghie în mână): De ce omorâși creștinul, mă? (<hi rend="italic">îl leagă.)</hi>
                  </p>
                  <p>ALT OM: Luați-l!... La primărie...</p>
                  <p>ANCA: Oameni buni... eu v-am descoperit fapta; dar omul ăsta e bărbatul meu... O să mi-l luați de tot.. rămâi singură. Trebuie să mă lăsați să-i spui și eu o vorbă... (<hi rend="italic">Oamenii se dau cu respect în lături</hi>; <hi rend="italic">ea s-apropie de Dragomir, care stă nemișcat, și răspicat îi șoptește.</hi>) Dragomire, uite-te la mine (<hi rend="italic">el o privește</hi>) pentru faptă răsplată și năpastă pentru năpastă! </p>
                  <p rend="bold">(Cortina)</p>
               </div>
            </div>
         </div>
      </body>
   </text>
</TEI>
