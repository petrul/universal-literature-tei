<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Grigore Botezatu</title>
            <author>Grigore Botezatu</author>
         </titleStmt>
         <editionStmt>
            <edition>
               <date>2013-08-26T11:23:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2023-01-25T09:14:15.169571454</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Grigore Botezatu</author>
         <div type="div1">
            <head>Basme Populare Româneşti</head>
            <div type="div2">
               <head>Făt-Frumos cu părul de aur</head>
               <p rend="justify">A  fost odată ca niciodată, de n-ar fi, nu s-ar mai povesti; că nu suntem de când cu basmele, ci suntem de când cu minciunile; de când se potcovea puricele la un picior cu nouăzeci şi nouă de oca de fier şi călcâiul tot rămânea gol şi se urca în slava cerului şi tot i se părea că este uşor;</p>
               <lg>
                  <l>De când scria musca pe perete,</l>
                  <l>Mai mincinos care nu crede.</l>
               </lg>
               <p rend="justify">A  fost odată, într-o pustie mare, un pusnic. El petrecea singursingurel. Vecinii săi erau fiarele pădurilor. Şi aşa era de bun la suflet încât toate dobitoacele i se închinau când se întâlneau cu dânsul.</p>
               <p rend="justify">Într-una din zile, se duse pusnicul la marginea gârlei, care curgea pe aproape de coliba lui, şi iată, văzu că vine pe apă un sicriaş smolit bine, şi auzi un orăcăit ieşind dintr-însul. Stătu puţin de cugetă, şi după ce zise câteva vorbe de rugăciune, intră în apă şi, cu o prăjină, trase sicriaşul la margine. Când îl deschise, ce să vază în el? Un copilaş cam de vreo două luni; îl scoase din sicriu şi, cum îl luă în braţe, copilul tăcu.</p>
               <p rend="justify">Pusnicul vroia din toată inima să crească pruncul, dar, când se gândi că n-are cu ce să-l hrănească, îl podidi un plâns ce nu se mai putea sfârşi. Deodată răsări dintr-un colţ al chiliei sale o viţă şi numaidecât crescu şi se înălţă până la streaşină. Pusnicul căută la dânsa şi văzu struguri, unii copţi, alţii pârguiţi, alţii aguridă şi alţii în floare; îndată luă şi dete copilului şi, văzând că-i mănâncă, se bucură din tot sufletul. Cu must de viţă crescu copilul, până începu să mănânce şi câte altceva.</p>
               <p rend="justify">Iară dacă se mai mări copilul, pusnicul se apucă şi-l învăţă să citească, să adune rădăcini ca să se hrănească şi să umble la vânat. Dar într-o zi, chemă pusnicul pe copil şi-i zise:</p>
               <p rend="justify">—  Fătul meu, simţ că slăbesc din ce în ce; sunt bătrân, precum mă vezi, şi află că, de azi în trei zile, mă duc pe lumea cealaltă. Eu nu sunt tatăl tău cel adevărat, ci te-am prins pe gârlă. Dacă voi adormi somnul cel vecinic, care o să-l cunoşti după răceala şi amorţirea ce vei vedea în tot trupul meu, să bagi de seamă că o să vie un leu. Să nu te sperii, dragul tatei; leul îmi va face groapa, şi tu vei trage pământ peste mine. De moştenire n-am ce să-ţi las, decât un frâu de cal. După ce vei rămânea singur, să te sui în pod, să iei frâul, să-l scuturi, şi îndată va veni un cal la astă chemare şi te va învăţa ce să faci.</p>
               <p rend="justify">După cum zise bătrânul, aşa se şi întâmplă. A treia zi, pusnicul, luându-şi rămas bun de la fiul său cel de suflet, se culcă şi dormi somnul cel lung. Apoi îndată veni un leu groaznic, nevoie mare, şi veni răcnind şi, cum văzu pe bătrân mort, îi săpă groapa cu unghiile sale; iar fiul îl îngropă, şi rămase acolo trei zile şi trei nopţi, plângând la mormânt. A treia zi foamea îi aduse aminte că era dator să trăiască; se sculă de pe mormânt cu inima zdrobită de durere, se duse la viţă şi cu mare mâhnire văzu că ea se uscase; atunci, şi-aduse aminte de vorbele bătrânului şi se sui în pod, unde găsi frâul, îl scutură, şi iată că veni un cal cu aripi şi, stând înainte-i, zise:</p>
               <p rend="justify">—  Ce porunceşti, stăpâne?</p>
               <p rend="justify">Copilul spuse calului din cuvânt în cuvânt toată întâmplarea cu moartea bătrânului, şi îi zise:</p>
               <p rend="justify">—  Iată-mă aici singur; tatăl, care mi-a fost dat, nu mai este; rămâi tu aici, cu mine; dar să mergem într-altă parte, unde să ne facem o colibă; căci aici, dinaintea ăstui mormânt, nu ştiu de ce-mi vine să tot plâng. Iar calul îi răspunse:</p>
               <p rend="justify">—  Nu aşa, stăpâne; noi ne vom duce să locuim unde sunt mulţi oameni ca dumneata.</p>
               <p rend="justify">—  Cum? Întrebă băiatul, sunt mulţi oameni ca mine şi ca tata? Şi o să trăim în mijlocul lor?</p>
               <p rend="justify">—  Negreşit, îi răspunse calul.</p>
               <p rend="justify">—  Atunci, dacă-i aşa, întrebă copilul, de ce nu vin şi ei pe la noi?</p>
               <p rend="justify">—  Ei nu vin, îi mai zise calul, fiindcă n-au ce căuta p-aici; trebuie să mergem noi la dânşii.</p>
               <p rend="justify">—  Să mergem, răspunse copilul cu bucurie.</p>
               <p rend="justify">Iar dacă-i spuse că trebuie să fie îmbrăcat, fiindcă ceilalţi oameni nu umblă aşa goi, el rămase cam pe gânduri; şi calul îi zise să bage mâna în urechea lui stângă; şi după ce băgă mâna, scoase nişte haine pe care le îmbrăcă, ciudindu-se că nu ştia cum să le întrebuinţeze; calul însă îl învăţă, şi apoi copilul încălecă pe dânsul, se îmbrăcă şi porni.</p>
               <p rend="justify">După ce ajunse în oraşul cel mai de aproape şi se văzu între mulţimea de oameni furnicând în sus şi în jos, se cam spăimântă copilul de atâta zgomot şi umbla tot cu frică, mirându-se de frumuseţea caselor şi de tot ce vedea, băgând însă de seamă că fiecare lucru-şi are rânduiala sa. Dar calul, îmbărbătându-l, îi zise:</p>
               <p rend="justify">—  Vezi, stăpâne? Aici toate sunt cu şartul<note xml:id="ftn0" place="foot" n="1">Şart – rânduială.</note>  lor! De aceea, dar, trebuie să ştii, ca să-ţi faci şi tu un căpătâi.</p>
               <p rend="justify">Şi după ce şezu acolo câteva zile, mai dedându-se cu lumea şi obicinuindu-se a trăi în huietul ce înnăbuşeşte oraşele, plecă, luând cu sine calul său; şi se duse, şi se duse până ce ajunse pe tărâmul unor zâne. După ce ajunse la zâne, care erau în număr de trei, căută să se bage argat la dânsele, căci aşa-l sfătuise calul să facă. Zânele, deocamdată, nu prea voiau să-l ia în slujbă; dar se înduplecară la rugăciunile lui şi-l primiră.</p>
               <p rend="justify">Calul adesea venea pe la domnul său, şi într-o zi îi zise să bage bine de seamă, cum că, în una din case, zânele aveau o baie în care la câţiva ani, într-o zi hotărâtă, curge aur, şi cine se scaldă întâi, aceluia i se face părul de aur. Îi mai spuse să vază că, într-unul din tronurile casei, zânele aveau o legătură cu trei rânduri de haine, pe care le păstrau cu îngrijire. El băgă bine de seamă aceste vorbe, şi de câte ori avea câte ceva greu de făcut, el chema calul şi-i da ajutor.</p>
               <p rend="justify">Zânele-i daseră voie să umble prin toate casele, să deretice, să scuture, dar în camera cu baia să nu intre. Însă când lipsiră ele o dată de acasă, el intră şi luă aminte la toate câte îi zisese calul. Ochi şi legătura cu hainele puse cu îngrijire într-un tron. Într-o zi, zânele au plecat la o sărbătoare, la alte zâne, şi avură grijă să poruncească argatului că, în minut ce va auzi ceva zgomot în cămeruţa cu baia, să rupă o şindrilă din streaşina casei, ca să le dea de ştire lor şi să se întoarcă degrabă, fiindcă ele ştiau că e aproape să înceapă a curge această apă de aur.</p>
               <p rend="justify">Fiul pusnicului pândea, şi când văzu minunea asta, chemă numaidecât pe cal. Calul îi zise să se scalde; şi aşa făcu. Ieşind din baie, el luă şi legătura cu hainele şi o porni la sănătoasa, călare pe calul lui cel cu aripi, cu care zbura ca vântul şi se ducea ca gândul. Cum călcă peste pragul porţii, începu casele, curtea şi grădina a se cutremura aşa de groaznic, încât se auzi până la zâne, şi zânele îndată se întoarseră acasă. Dacă văzură că argatul lipseşte şi hainele nu sunt la loc, se luară după dânsul şi-l urmăriră din loc în loc, până ce, când era să puie mâna pe dânsul, el trecu hotarele lor şi apoi stătu.</p>
               <p rend="justify">Cum îl văzură scăpat, zânele se ciudiră de necaz că nu putură să-l prinză. Atunci ele îi ziseră:</p>
               <p rend="justify">—  Ah! Fecior de lele ce eşti, cum de ne amăgişi? Arată-ne, măcar, să-ţi vedem părul.</p>
               <p rend="justify">Atunci el îşi răsfiră părul pe spinare; iar ele se uitau cu jind la dânsul şi-i ziseră:</p>
               <p rend="justify">—  Aşa păr frumos niciodată n-am văzut! Fii sănătos, însă; încai fii bun de ne dă hainele.</p>
               <p rend="justify">Dar el nu voi, ci le opri şi le luă în locul simbriei ce-i datorau zânele. De aici, se duse într-un oraş, îşi puse o băşică de ciriviş<note xml:id="ftn1" place="foot" n="2">Ciriviş – grăsime topită păstrată în băşici.</note>  în cap şi Făt-Frumos cu părul de aur se duse de se rugă de grădinarul împăratului ca să-l primească argat la grădina împărătească. Grădinarul nu prea voia să-l asculte; dar, după multă rugăciune, îl primi, îl puse să lucreze pământul, să care apă, să ude florile; îl învăţă ca să cureţe pomii şi brazdele de buruieni. Făt-Frumos luă în cap tot ce-l învăţa grădinarul, stăpânul său.</p>
               <p rend="justify">Împăratul avea trei fete; şi aşa multă grijă îi dase trebile împărăţiei, încât uitase de fete şi că trebuie să le mărite. Într-una din zile, fata cea mai mare se vorbi cu surorile ei ca să ducă fiecare câte un pepene din care-i alesese să fie duşi la masa împăratului. După ce se puse împăratul la masă, veniră şi fetele şi aduseră fiecare câte un pepene pe tipsie de aur şi îl puseră dinaintea împăratului.</p>
               <p rend="justify">Împăratul se miră de această faptă şi chemă sfatul împărăţiei să-i ghicească ce pildă să fie asta. Şi dacă se adună sfatul, tăie pepenii şi, după ce văzu că unul se cam trecuse, al doilea era tocmai bun de mâncare şi al treilea dase în copt, zise:</p>
               <p rend="justify">—  Împărate, să trăieşti mulţi ani, pilda asta înseamnă vârsta fetelor măriei-tale, şi că a sosit timpul de a le da la casa lor. Atunci împăratul hotărî să le mărite. Dete, deci, sfoară în ţară de această hotărâre; şi chiar de-a doua zi, începură a veni peţitori de la cutare şi de la cutare fecior de împărat.</p>
               <p rend="justify">Iară după ce fata cea mai mare şi-alese mire pe un fiu de împărat, care-i păru mai frumos, se făcu mare nuntă împărătească. Şi după ce sfârşi veseliile, plecă împăratul cu toată curtea, ca să petreacă pe fiicăsa până la hotarele împărăţiei sale celei noi. Numai fiica împăratului cea mai mică rămase acasă. Făt-Frumos, argatul de la grădină, văzând că şi grădinarul se dusese cu alaiul, chemă calul, încălecă, se îmbrăcă cu un rând de haine zis câmpul cu florile, din cele luate de la zâne, şi, după ce-şi lăsă părul lui de aur pe spate, începu a alerga prin grădini în toate părţile, fără să fi băgat de seamă că fiica împăratului îl vede de pe fereastră, căci odaia ei da în grădină. Calul cu Făt-Frumos strică toată grădina şi, când văzu că veselia lui făcuse pagubă, descălecă, se îmbrăcă cu hainele sale de argat şi începu a drege ceea ce stricase.</p>
               <p rend="justify">Când veni acasă grădinarul şi văzu stricăciunea, se luă de gânduri şi începu a certa pe argat de neîngrijire, şi era atât de supărat, încât p-aci era să-l bată.</p>
               <p rend="justify">Dar fiica împăratului, care privea de la fereastră toate acestea, bătu în geam şi ceru grădinarului să-i trimită niţele flori. Grădinarul făcu ce făcu şi adună de prin colţuri câteva floricele, le legă şi le trimise împărătesei celei mici. Iar ea, dacă primi florile, îi dete un pumn de galbeni şi-i trimise răspuns să nu se atingă de bietul argat. Atunci grădinarul, vesel de un dar aşa de frumos, îşi puse toate silinţele şi, în trei săptămâini, făcu grădina la loc, ca cum nu s-ar fi întâmplat nimic într-însa.</p>
               <p rend="justify">Nu mult după aceasta, fata împăratului cea mijlocie îşi alese şi ea un fecior de împărat şi-l luă de bărbat. Veseliile ţinură ca şi la soră-sa cea mare; iar la sfârşitul veseliilor, fu petrecută şi ea până la hotarele împărăţiei sale. Dar fata cea mică a împăratului nu se duse, ci rămase acasă, prefăcându-se de astă dată că este bolnavă. Argatul grădinii se văzu iară singur, vru să se veselească şi el ca toţi slujitorii curţii, dar, fiindcă el nu se putea veseli decât cu bidiviul său, îşi chemă calul, se îmbrăcă cu alte haine: cerul cu stelele; îşi lăsă părul pe spate, încălecă şi călcă toată grădina. Când băgă de seamă că iar fărâmase tot, se îmbrăcă cu hainele sale cele proaste şi, bocindu-se, începu să dreagă ceea ce stricase. Ca şi la întâia dată, grădinarul, voind să-l cârpească, fu oprit de fata cea mică a împăratului, care ceruse flori şi care îi trimise doi pumni de bani. Grădinarul se puse iară pe muncă şi dădu grădina gata în patru săptămâni.</p>
               <p rend="justify">Împăratul făcuse o vânătoare mare şi, fiindcă scăpase de o mare primejdie, ridică un chioşc în pădurea aceea şi chemă, ca să serbeze mântuirea sa, pre toţi boierii şi slujitorii curţii, la o masă înfricoşată ce pregătise acolo. Toţi curtenii se duseră la chemarea împăratului, numai fiica sa rămase.</p>
               <p rend="justify">Făt-Frumos, văzându-se iară singur, chemă calul şi, voind să se veselească şi dânsul, îmbrăcă hainele: cu soarele în piept, luna în spate şi doi luceferi în umeri; îşi lăsă părul de aur pe spate, încălecă calul</p>
               <p rend="justify">9Făt-Frumos cu părul de aur şi-l încurcă prin grădină, încât nu mai era chip de a o drege. Iar dacă văzu aceasta, el începu a se văicăra, se îmbrăcă iute cu hainele lui cele de argat şi nu ştia de unde să înceapă meremetul1. Mâinia grădinarului trecu orice hotare, când veni şi văzu acea mare pagubă. Dar când voi să-i dea pe foi pentru neîngrijirea lui, fiica împăratului bătu iară în geam şi ceru flori. Grădinarul da din colţ în colţ şi nu ştia ce să facă; în cele mai de pe urmă, cătă şi mai găsi vreo două floricele, care abia scăpaseră de copitele calului cu aripi, şi le trimise. Dar fata de împărat îi dete poruncă să ierte pe bietul argat, pentru care îi şi dădu trei pumni de galbeni.</p>
               <p rend="justify">Se apucă dar, croi din nou, şi în patru săptămâini, abia putu face ceva care să mai semene a grădină; iar argatului dete făgăduinţa că de se va mai întâmpla una ca asta, apoi are să fie zdrobit în bătaie şi gonit.</p>
               <p rend="justify">Împăratul se luase de gânduri, văzând pe fiică-sa tot tristă. Ea acum nu mai voia să iasă afară nici din casă. Hotărî, dar, s-o mărite; şi începu a-i spune de cutare, de cutare şi de cutare fiu de împărat. Dar ea nu voi să audă de niciunul. Şi dacă văzu aşa, împăratul chemă sfatul şi boierii şi îi întrebă: ce să facă?</p>
               <p rend="justify">—  Un foişor cu poartă pe dedesubt, îi răspunseră, pe unde să treacă toţi fiii de împărat şi de boieri, şi pe care-l va alege fata să-l lovească cu un măr de aur ce-l va ţine în mână, şi după acela s-o dea împăratul. Aşa şi se făcu. Se dete sfoară în ţară că este hotărârea împăratului să se adune şi mic şi mare şi să treacă pe sub poartă. Toţi trecură; dar fata nu lovi pe niciunul. Mulţi credeau că fata n-are voie să se mărite.</p>
               <p rend="justify">Însă un boier bătrân zise să treacă şi oamenii curţii. Trecu şi grădinarul, şi bucătarul cel mare, şi vătaful, şi slugile, şi vizitiii şi rândaşii, dar degeaba; fata nu lovi pe niciunul. Se făcu întrebare, oare dacă n-a mai rămas cineva netrecut, şi se află că a mai rămas un argat de la grădinărie, un argat cheleş2.</p>
               <p rend="justify">—  Să treacă şi acesta, zise împăratul.</p>
               <p rend="justify">1  Meremet – reparaţie, renovare.</p>
               <p rend="justify">2  Cheleş – chel.</p>
               <p rend="justify">Atunci chemă şi pe argatul cel cheleş şi-i zise să treacă şi dânsul, dar el nu cuteza; iar dacă fu silit să treacă, trecu, şi, când trecu, fata-l lovi cu mărul! Argatul începu a ţipa şi a fugi, şi zise că i-a spart capul.</p>
               <p rend="justify">Împăratul, cum văzu una ca aceasta, zise:</p>
               <p rend="justify">—  Nu se poate asta! Este o greşeală! Fata mea nu e de crezut să fi ales tocmai pe cheleşul ăsta.</p>
               <p rend="justify">Căci nu putea să se învoiască a da pe fie-sa după dânsul, deşi era lovit cu mărul. Atunci puse de a doua oară să treacă lumea, şi de-a doua oară fiică-sa lovi cu mărul în cap tot pe cheleş, care iar fugi, ţinându-se cu mâinile de cap. Împăratul, plin de mâhnire, iară-şi luă vorba înapoi şi puse de-a treia oară să treacă toată lumea. Dacă văzu împăratul că şi de-a treia oară tot cheleşul a fost lovit, s-a plecat la sfatul împărăţiei şi i-a dat lui pe fiică-sa. Nunta se făcu în tăcere, şi apoi îi oropsi pe amândoi; şi nici nu voia să ştie şi să corespundă cu dânşii, atâta numai că, de silă, de milă, îi primi să locuiască în curtea palatului. Un bordei într-un colţ al curţii li se dete spre locuinţă, iar argatul se făcu sacagiul curţii. Toate slugile împăratului râdeau de dânsul, şi toate murdăriile le aruncau pe bordeiul lui. Înăuntru însă, calul cu aripi le aduse frumuseţile lumii; nu era în palatul împăratului ceea ce era în bordeiul lor.</p>
               <p rend="justify">Fiii de împărat, care veniseră în peţit la fiica cea mică, se-mbufnară de ruşinea ce au păţit, fiindcă fiica împăratului alesese pe cheleş; şi se învoiră între dânşii ca să pornească oaste mare împotriva lui.</p>
               <p rend="justify">Împăratul simţi mare durere, când auzi hotărârea vecinilor săi; însă ce să facă? Se pregăti de război, şi nici că avea încotro. Amândoi ginerii împăratului se sculară cu oaste şi veniră în ajutorul său. Făt-Frumos trimise şi el pe soţia sa ca să roage pe împăratul a-i da voie să meargă şi el la bătălie. Împăratul, însă, o goni, zicându-i:</p>
               <p rend="justify">—  Du-te dinaintea mea, nesocotito, fiindcă, iată, din pricina ta mi se tulbură liniştea; nu mai voi să vă văz în ochii mei, nemernicilor ce sunteţi!</p>
               <p rend="justify">Dar, după mai multe rugăciuni, se înduplecă şi porunci să-l lase să care şi el măcar apă pentru oştire. Se pregătiră şi porniră.</p>
               <p rend="justify">Făt-Frumos, cu hainele lui proaste şi călare pe o mârţoagă şchioapă, plecă înainte. Oştirea-l ajunse într-o mlaştină, unde i se nomolise iapa şi unde se muncea să o scoaţă, trăgând-o când de coadă, când de cap, când de picioare. Râseră oştirea şi împăratul, cu ginerii cei mai mari ai săi, şi trecură înainte. După ce, însă, nu se mai văzură dânşii, Făt-Frumos scoase iapa din noroi, îşi chemă calul său, se îmbrăcă cu hainele: câmpul cu florile, şi porni la câmpul bătăliei; ajungând, se şi sui într-un munte apropiat, ca să vază care parte este mai tare. Oştile, dacă ajunseră, se şi loviră, iar Făt-Frumos, văzând că oastea vrăjmaşă este mai mare la număr şi mai tare, se repezi din vârful muntelui asupra ei, şi ca un vârtej se întorcea prin mijlocul ei cu paloşul în mână, şi tăia, cum se tăia, în dreapta şi în stânga. Aşa spaimă le dete iuţeala, strălucirea hainelor sale şi zborul calului său, încât oastea vrăjmaşă întreagă o luă la fugă, apucând drumul fiecare încotro vedea cu ochii. Iară împăratul se întoarse vesel acasă. Pe drum, întâlni iarăşi pe Făt-Frumos prefăcut în argat, muncind să-şi scoată iapa din noroi; şi cum era cu voie bună, zise la câţiva:</p>
               <p rend="justify">—  Duceţi-vă de scoateţi şi pe nevoiaşul acela din noroi.</p>
               <p rend="justify">N-apucară să se aşeze bine, şi veni veste la împăratul că vrăjmaşii lui, cu oştire şi mai mare, s-au ridicat asupra lui. Se găti dară şi el de război şi plecă s-o întâlnească. Făt-Frumos, iară se rugă să-l lase şi pe dânsul să meargă, şi iară fu huiduit, dară dacă dobândi voia, porni iară cu iapa lui. Fu şi de astă dată de râs şi de bătaie de joc, când l-a văzut oştirea că iară se înnămolise şi nu putea să-şi scoată iapa din noroi. Îl lăsară înapoi, dar el ajunse şi acum mai înainte la locul de luptă, prefăcut în Făt-Frumos, călare pe calul cu aripi şi îmbrăcat cu hainele lui cele cu cerul cu stelele.</p>
               <p rend="justify">Oştile deteră în tâmpene şi în surle şi se loviră; iară Făt-Frumos, iarăşi văzând că vrăjmaşii sunt mai puternici, se repezi din munte şi-i puse pe goană. Împăratul se întoarse iară vesel, şi iară porunci ostaşilor</p>
               <p rend="justify">12 să scoaţă din noroi pe nevoiaşul de sacagiu. Iară el era împăcat cu cugetul său de izbândele sale.</p>
               <p rend="justify">Împăratul se mâhni până în fundul inimii sale, când auzi că vrăjmaşii se ridică de-a treia oară cu oaste şi mai mare, şi că au şi ajuns la hotarele împărăţiei sale, cât frunză şi iarbă; un plâns îl năpădi, şi plânse, până ce simţi că-i slăbesc vederile. Apoi îşi strânse şi dânsul toată oastea sa şi porni la bătălie.</p>
               <p rend="justify">Făt-Frumos porni şi el, tot pe mârţoaga lui. Iară după ce trecu toată oastea, făcând haz de dânsul cum se muncea ca să-şi scoaţă iapa din noroi, se îmbrăcă cu hainele cele cu soarele în piept, luna în spate şi doi luceferi în umeri, îşi lăsă părul de aur pe spate, încălecă calul şi într-un minut fu iarăşi pe munte, unde aştepta să vază ce s-o întâmpla.</p>
               <p rend="justify">Se întâlniră oştile şi se loviră de trei părţi, şi se tăiau unii pre alţii fără de nici o milă, atâta erau de înverşunaţi ostaşii. Iar când fu către seară, când văzu că oştirea vrăjmaşă era să ia în goană pre a împăratului, unde se repezi o dată Făt-Frumos din munte ca un fulger, şi unde trăsni o dată în mijlocul lor, cât se îngroziră de nu mai ştiau ce fac; se împrăştiau ca puii de potârniche şi fugeau de-şi rupeau gâturile. Făt-Frumos însă-i gonea şi-i tăia ca pe nişte foi. Împăratul îl văzu sângerat la mână, la care se crestase însuşi, şi îi dete năframa sa ca să se lege, apoi se întoarseră acasă, izbăviţi de primejdie.</p>
               <p rend="justify">Când veniră, găsiră iară pe Făt-Frumos în noroi cu iapa; şi iară îl scoaseră. Iară dacă sosiră acasă, împăratul căzu la boală de ochi şi orbi. Toţi vracii şi toţi filosofii care citeau pe stele fură aduşi, şi nimeni nu putu să-i dea nici un ajutor. Într-una din zile, dacă se sculă din somn împăratul, spuse că a văzut în vis un bătrân, care i-a zis că, dacă se va spăla la ochi şi dacă va bea lapte de capră roşie sălbatică, va dobândi vedere. Auzind astfel, ginerii săi porniră cu toţii, cei doi mai mari singuri, fără să ia şi pe cel mai mic şi fără a voi să-l lase a merge măcar împreună cu dânşii. Iară Făt-Frumos chemă calul şi merse cu dânsul spre smârcuri, găsi capre roşii sălbatice, le mulse şi, când se întorcea, se îmbrăcă în haine de cioban şi ieşi înaintea</p>
               <p rend="justify">13 cumnaţilor săi cu o cofă plină de lapte de oi. Ei îl întrebară: „lapte are acolo?” Iară el le răspunse „da”, prefăcându-se că nu-i cunoaşte, şi că îl duce la împăratul, care visase că-i va veni vederea, dacă va da cu acel lapte la ochi. Ei se cercară a-i da bani, şi el să le dea laptele. Dară ciobanul le răspunse că laptele nu-l dă pe bani, şi că, dacă voieşte să aibă lapte de capră roşie, să se zică că sunt robii lui şi să rabde ca să le pună pecetea lui pe spinarea lor, măcar că el are gând să se ducă şi să nu mai dea pe la dânşii.</p>
               <p rend="justify">Cei doi gineri se socotiră că lor, pentru că sunt împăraţi şi gineri de împărat, n-o să le pese nimic; se lăsară deci de le puse pecetea lui în spinare şi apoi luară laptele şi-l aduseră, zicând pe drum:</p>
               <p rend="justify">—  De se va încerca nerodul să ne zică ceva, îl facem nebun, şi tot noi vom fi mai crezuţi dcât dânsul.</p>
               <p rend="justify">Se întoarseră, deci, la împăratul, îi deteră laptele, se unse la ochi şi bău; dar nu-i ajută nimic. După aceea, veni şi fie-sa cea mai mică la împăratul şi-i zise:</p>
               <p rend="justify">—  Tată, ia acest lapte; el este adus de bărbatul meu; unge-te cu dânsul, aşa te rog.</p>
               <p rend="justify">Împăratul îi răspunse:</p>
               <p rend="justify">—  Ce lucru bun a făcut nătărăul tău de bărbat, ca să facă şi acum ceva de ispravă? N-au putut face nimic ginerii mei ceilalţi, care m-au ajutat aşa de mult în războaie, şi tocmai el, ticălosul, o să-mi poată ajuta? Şi apoi, nu v-am zis că nu aveţi voie a vă mai arăta înaintea feţei mele? Cum ai cutezat să calci porunca mea?</p>
               <p rend="justify">—  Mă supui la orice pedeapsă vei binevoi să-mi faci, tată, numai unge-te, aşa te rog, şi cu acest lapte ce ţi-l aduce umilitul rob.</p>
               <p rend="justify">Împăratul, dacă văzu că atâta de mult se roagă fiica sa, se înduplecă şi luă laptele ce-i aduse; şi, apoi se unse cu dânsul la ochi o zi, se unse şi a doua zi; şi, cu marea sa mirare, simţi că pare că începuse a zări ca prin sită; şi dacă se mai unse şi a treia zi, văzu cât se poate de bine. După ce se însănătoşi, dete o masă la toţi boierii şi sfetnicii împărăţiei şi, după rugăciunea lor, primi şi pe Făt-Frumos să şează în coada mesei. Pe când se veseleau mesenii şi se chefuiau, se sculă FătFrumos şi, rugându-se de iertare, întrebă:</p>
               <p rend="justify">—  Mărite împărate, robii pot şedea cu stăpânii lor la masă?</p>
               <p rend="justify">—  Nu, nicidecum, răspunse împăratul.</p>
               <p rend="justify">—  Apoi, dacă este aşa, şi fiindcă lumea te ştie de om drept, fă-mi şi mie dreptate, şi scoală pe cei doi oaspeţi care şed d-a dreapta şi d-a stânga măriei tale, căci ei sunt robii mei; şi ca să mă crezi, caută-i şi vei vedea că sunt însemnaţi cu pecetea în spinare.</p>
               <p rend="justify">Cum auziră ginerii împăratului, o băgară pe mânecă, şi mărturisiră că aşa este; îndată fură nevoiţi a se scula de la masă şi a sta în picioare. Iar către sfârşitul mesei, Făt-Frumos scoase năframa care i-a fost dată de împărat la bătălie.</p>
               <p rend="justify">—  Cum a ajuns năframa mea în mâinile tale? Întrebă împăratul. Eu am dat-o celui care ne-a ajutat la război.</p>
               <p rend="justify">—  Ba nu, mărite împărate, mie mi-ai dat-o.</p>
               <p rend="justify">—  Apoi, dacă este aşa, tu eşti acela care ne-ai ajutat?</p>
               <p rend="justify">—  Eu, mărite împărate.</p>
               <p rend="justify">—  Nu te crez, adăugă iute împăratul, dacă nu te vei arăta aşa cum era atunci acela căruia am dat năframa.</p>
               <p rend="justify">Atunci el se sculă de la masă, se duse de se îmbrăcă cu hainele cele mai frumoase, îşi lăsă părul pe spate şi se înfăţişă împăratului şi la toată adunarea. Cum îl văzură mesenii, îndată se ridicară şi se minunară: Făt-Frumos era atât de mândru şi strălucitor, încât la soare te puteai uita, dară la el ba.</p>
               <p rend="justify">Împăratul, după ce lăudă pe fiică-sa pentru alegerea sa cea bună, se dete jos din scaunul împărăţiei şi ridică în el pe ginerele său, FătFrumos; iară el cea dintâi treabă ce făcu fu de a slobozi pe cumnaţii săi, şi în toată împărăţia se făcu bucurie mare şi masă împărătească. Eram şi eu p-acolo şi căram mereu la vatră lemne cu frigarea, apă cu ciurul şi glume cu căldarea, pentru care căpătai:</p>
               <p rend="justify">Un năpârstoc de ciorbă Şi-o sfântă de cociorbă Pentru cei ce-s lungă-vorbă.</p>
               <p rend="justify">I. C. Fundescu, Basme, oraţii, păcălituri şi ghicitori, ed. A III-a. Bucureşti,</p>
               <p rend="justify">1875, p. 61- 76.</p>
            </div>
            <div type="div2">
               <head>Greuceanu</head>
               <p rend="justify">A fost odată ca niciodată etc.</p>
               <p rend="justify">A  fost un împărat şi se numea împăratul Roşu. El era foarte mâhnit că, în zilele lui, nişte zmei furaseră soarele şi luna de pe cer.</p>
               <p rend="justify">Trămise deci oameni prin toate ţările şi răvaşe prin oraşe, ca să dea în ştire tuturor că oricine se va găsi să scoată soarele şi luna de la zmei, acela va lua pe fie-sa de nevastă şi încă şi jumătate din împărăţia lui, iară cine va umbla şi nu va izbândi nimic, acela să ştie că i se va tăia capul.</p>
               <p rend="justify">Mulţi voinici se potricăliseră, semeţindu-se cu uşurinţă că va scoate la capăt o asemenea însărcinare; şi când la treabă, hâţ în sus, hâţ în jos, da din colţ în colţ şi nu ştia de unde s-o înceapă şi unde s-o sfârşească, vezi că nu toate muştele fac miere. Împăratul însă se ţinu de cuvânt.</p>
               <p rend="justify">Pe vremea aceea se afla un viteaz pe nume Greuceanu. Auzind şi el de făgăduinţa împărătească, ce se gândi, ce se răzgândi, că numai îşi luă inima în dinţi, încumetându-se pe voinicia sa, şi plecă şi el la împăratul, să se închine cu slujba. Pe drum se întâlni cu doi oameni pe care slujitorii împărăteşti îi duceau la împăratul ca să-i taie, pentru că fugiseră de la o bătălie ce o avuse împăratul acesta cu nişte gadine1. Ei erau trişti, bieţii oameni, dară Greuceanu îi mângâie cu nişte vorbe aşa de dulci, încât le mai veni niţică inimă, că era şi meşter la cuvânt Greuceanu nostru.</p>
               <p rend="justify">1  Gadină – fiară sălbatică, jivină.</p>
               <p rend="justify">El îşi puse nădejdea în întâmpinarea aceasta şi îşi zise: „Îmi voi încerca norocul. De voi izbuti să înduplec pe împăratul a ierta pe aceşti oameni de la moarte, mă voi încumeta să mă însărcinez şi cu cealaltă treabă; iară de nu, sănătate bună! Mă voi duce de unde am venit. Asta să fie în norocul meu; niciodată nu strică cineva să facă o încercare”.</p>
               <p rend="justify">Şi astfel, poftorindu-şi1 unele ca acestea, aide, aide, ajunge la curtea împărătească.</p>
               <p rend="justify">Înfăţişându-se la împăratul, atâtea îi povesti, aşa cuvinte bune şi dulci scoase şi atâta meşteşug puse în vorbirea sa, încât împăratul crezu că pe nedrept ar fi să omoare pe acei oameni; mai de folos i-ar fi lui să aibă doi supuşi mai mult şi că mai mare va fi vaza lui în lume de s-ar arăta milostiv către popor.</p>
               <p rend="justify">Nu mai putură oamenii de bucurie când, auziră că Greuceanu a mâglisit2 pe împăratul până într-atâta, încât l-a făcut să-i ierte. Mulţumiră lui Greuceanu din toată inima şi îi făgăduiră că în toată viaţa lor se vor ruga pentru dânsul, ca să meargă din izbândă în izbândă, ceea ce şi făcură.</p>
               <p rend="justify">Această izbândă o luă drept semn bun, şi Greuceanu, mergând a doua oară la împăratul, grăi cu cuvintele lui mieroase cele următoare:</p>
               <p rend="justify">—  Mărite doamne, să trăieşti întru mulţi ani pe luminatul scaun al acestei împărăţii. Mulţi voinici s-au legat către măria ta să scoată de la zmei soarele şi luna pe care le-a răpit de pe cer şi ştiu că cu moarte au murit, fiindcă n-au putut să-şi îndeplinească legămintele ce au făcut către măria ta. Şi eu, mărite doamne, cuget a mă duce întru căutarea acestor tâlhari de zmei, şi mi-ar fi voia să-mi cerc şi eu norocul, doar-doar va da Dumnezeu să ajungem a putea pedepsi pe acei blestemaţi de zmei, pentru nesocotita lor îndrăzneală. Dar fii-mi milostiv şi mână de ajutor.</p>
               <p rend="justify">1  A poftori – a repeta.</p>
               <p rend="justify">2  A mâglisi – a ademeni, a îndupleca.</p>
               <p rend="justify">17Greuceanu</p>
               <p rend="justify">—  Dragul meu Greucene, răspunse împăratul, nu pot să schimb nici o iotă, nici o cirtă1 din hotărârea mea. Şi aceasta nu pentru altceva, ci numai şi numai pentru că voiesc să fiu drept. Poruncile mele voi să fie una pentru toată împărăţia mea; la mine părtinire nu este scris. Văzând statornica hotărâre a împăratului şi dreptatea celor vorovite de dânsul, Greuceanu cuvântă cu glas voinicesc:</p>
               <p rend="justify">—  Fie, mărite împărate, chiar de aş şti că voi pieri, tot nu mă voi lăsa până nu voi duce la capăt bun sarcina ce îmi iau de bunăvoia mea.</p>
               <p rend="justify">Se învoiră, şi peste câteva zile şi plecă, după ce puse la cale tot ce găsi că e bine să facă ca să scape cu faţă curată din această întreprindere.</p>
               <p rend="justify">Greuceanu luă cu dânsul şi pe fratele său şi merse, merse cale lungă, depărtată, până ce ajunse la Faurul pământului, cu care era frate de cruce. Acest Faur, fiind cel mai meşter de pe pământ, era şi năzdrăvan. Aici se opriră şi poposiră. Trei zile şi trei nopţi au stat închişi într-o cămară Greuceanu şi Faurul pământului şi se sfătuiră.</p>
               <p rend="justify">Şi, după ce se odihniră câteva zile şi mai plănuiră ceea ce era de făcut, Greuceanu şi frate-său o luară la drum.</p>
               <p rend="justify">Îndată după plecarea Greuceanului, Faurul pământului se apucă şi făcu chipul lui Greuceanu numai şi numai din fier, apoi porunci să arză cuşniţa ziua şi noaptea şi să ţină chipul acesta fără curmare în foc.</p>
               <p rend="justify">Iară Greuceanu şi frate-său merseră cale lungă şi mai lungă, până ce li se făcu calea cruci; aici se opriră, se aşezară pe iarbă şi făcură o gustărică din merindele ce mai aveau şi apoi se despărţiră, după ce se îmbrăţişară şi plânseră ca nişte copii.</p>
               <p rend="justify">Mai-nainte d-a se despărţi îşi împărţiră câte o basma şi se înţeleseră zicând: „Atunci când basmalele vor fi rupte pe margini, să mai tragă nădejde unul de altul că se vor mai întâlni; iară când basmalele vor fi rupte în mijloc, să se ştie că unul din ei este pierit”. Mai înfipseră şi</p>
               <p rend="justify">1  Cirtă – nimic.</p>
               <p rend="justify">18 un cuţit în pământ şi ziseră: „Acela din noi, care s-ar întoarce mai întâi şi va găsi cuţitul ruginit, să nu mai aştepte pe celălalt, fiindcă aceasta însemnează că a murit”. Apoi Greuceanu apucă la dreapta şi frate-său – la stânga.</p>
               <p rend="justify">Fratele Greuceanului, umblând mai multă vreme în sec, se întoarse la locul de despărţire şi, găsind cuţitul curat, se puse a-l aştepta acolo cu bucurie că văzuse soarele şi luna la locul lor pe cer.</p>
               <p rend="justify">Iară Greuceanu se duse, se duse pe o potecă care-l scoase tocmai la casele zmeilor, aşezate unde-şi înţărcase dracul copiii. Dacă ajunse aici, Greuceanu se dete de trei ori peste cap şi se făcu un porumbel. Vezi că el ascultase năzdrăvăniile ce-l învăţase Faurul pământului. Făcându-se porumbel, Greuceanu zbură şi se puse pe un pom care era tocmai în faţa caselor. Atunci ieşind fata de zmeu cea mare şi uitându-se, se întoarse repede şi chemă pe mumă-sa şi pe soră-sa cea mică ca să vină să vază minunea.</p>
               <p rend="justify">Fata cea mai mică zise:</p>
               <p rend="justify">—  Măiculiţă şi surioară, pasărea asta gingaşă nu mi se pare ogurlie1 pentru casa noastră. Ochii ei nu seamănă a de pasăre, ci mai mult seamănă a fi ochii lui Greuceanul cel de aur. Până acum ne-a fost şi nouă! D-aici înainte numai Dumnezeu să-şi facă milă de noi şi d-ai noştri.</p>
               <p rend="justify">Pasămite aveau zmeii cunoştinţă de vitejia lui Greuceanu. Apoi intrară câteştrele zmeoaicele în casă şi se puseră la sfat.</p>
               <p rend="justify">Greuceanu numaidecât se dete iarăşi de trei ori peste cap şi se făcu o muscă şi intră în cămara zmeilor. Acolo se ascunse într-o crăpătură de grindă de la tavanul casei şi ascultă la sfatul lor. După ce luă în cap tot ce auzi, ieşi afară şi se duse pe drumul ce ducea la Codrul-Verde şi acolo se ascunse sub un pod.</p>
               <p rend="justify">Cum se vede treaba, din cele ce auzise ştia acum că zmeii se duseseră la vânat în Codrul-Verde şi aveau să se întoarcă unul de cu seară, altul la miezul nopţii şi tartorul cel mare despre ziuă.</p>
               <p rend="justify">1  Ogurliu – cu noroc.</p>
               <p rend="justify">Aşteptând Greuceanu acolo, iată, măre, că zmeul cel mai mic se întorcea, şi ajungând calul la marginea podului, unde sforăi o dată şi sări înapoi de şapte paşi. Dară zmeul, mâiniindu-se, zise:</p>
               <p rend="justify">—  Ah, mânca-o-ar lupii carnea calului! Pe lumea asta nu mi-e frică de nimeni, numai de Greuceanul de aur; dar şi pe acela c-o lovitură îl voi culca la pământ.</p>
               <p rend="justify">Greuceanu, auzind, ieşi pe pod şi strigă:</p>
               <p rend="justify">—  Vino, zmeule viteaz, în săbii să ne tăiem sau în luptă să ne luptăm.</p>
               <p rend="justify">—  Ba în luptă, că e mai dreaptă.</p>
               <p rend="justify">Se apropiară unul de altul şi se luară la trântă.</p>
               <p rend="justify">Aduse zmeul pe Greuceanu şi-l băgă în pământ până la genunchi. Aduse şi Greuceanu pe zmeu şi-l băgă în pământ până la gât şi-i tăie capul. Apoi, după ce aruncă leşul zmeului şi al calului sub pod, se puse să se odihnească.</p>
               <p rend="justify">Când, în puterea nopţii, veni şi fratele cel mare al zmeului, şi calul lui sări de şaptesprezece paşi înapoi. El zise ca şi frate-său, iar Greuceanu îi răspunse şi lui ca şi celui dintâi.</p>
               <p rend="justify">Ieşind de sub pod, se luă la trântă şi cu acest zmeu.</p>
               <p rend="justify">Şi unde mi-aduse, nene, zmeul pe Greuceanu şi-l băgă în pământ până la brâu. Dară Greuceanu, sărind repede, unde mi-aduse şi el pe zmeu o dată, mi-l trânti şi-l băgă în pământ până în gât şi-i tăie capul cu paloşul. Aruncându-i şi mortăciunea acestuia şi-a calului său sub pod, se puse iarăşi de se odihni.</p>
               <p rend="justify">Când despre zori, unde venea, măre, venea tatăl zmeilor, ca un tartor, cătrănit ce era, şi când ajunse la capul podului, sări calul lui de şaptezeci şi şapte de paşi înapoi. Se necăji zmeul de această întâmplare, cât un lucru mare, şi unde răcni:</p>
               <p rend="justify">—  Ah, mâncare-ar lupii carnea calului; că pe lumea asta nu mi-e frică de nimenea, doară de Greuceanul de aur; şi încă şi pe acesta numai să-l iau la ochi cu săgeata şi îl voi culca la pământ.</p>
               <p rend="justify">Atunci, ieşind Greuceanu de sub pod, îi zise:</p>
               <p rend="justify">—  Deh! Zmeule viteaz, vino să ne batem; în săbii să ne tăiem, în suliţi să ne lovim ori în luptă să ne luptăm.</p>
               <p rend="justify">Sosi zmeul şi se luară la bătaie: în săbii se bătură ce se bătură şi se rupseră săbiile; în suliţi se loviră ce se loviră şi se rupseră suliţele; apoi se luară la luptă; se zguduiră unul pe altul de se cutremura pământul; şi strânse zmeul pe Greuceanu o dată; dară acesta, băgând de seamă ce are de gând zmeul, se umflă şi se încordă în vine, şi nu păţi nimic, apoi Greuceanu strânse o dată pe zmeu, tocmai când el nu se aştepta, de-i pârâi oasele.</p>
               <p rend="justify">Aşa luptă nici că s-a mai văzut. Şi se luptară, şi se luptară, până ce ajunse vremea la nămiezi, şi osteniră.</p>
               <p rend="justify">Atunci trecu pe deasupra lor un corb, carele se legăna prin văzduh şi căuta la lupta lor. Şi văzându-l, zmeul îi zise:</p>
               <p rend="justify">—  Corbule, corbule, pasăre cernită, adu-mi tu mie un cioc de apă şi-ţi voi da de mâncare un voinic cu calul lui cu tot. Zise şi Greuceanu:</p>
               <p rend="justify">—  Corbule, corbule, mie să-mi aduci un cioc de apă dulce, căci ţi-oi da de mâncare trei leşuri de zmeu şi trei de cal.</p>
               <p rend="justify">Auzind corbul aceste cuvinte, aduse lui Greuceanu un cioc de apă dulce şi îi astâmpără setea; căci însetoşaseră, nevoie mare. Atunci Greuceanu mai prinse la suflet, şi împuternicindu-se, unde ridică, nene, o dată pe zmeu, şi trântindu-mi-l, îl băgă în pământ până în gât şi-i puse piciorul pe cap, ţinându-l aşa. Apoi zise:</p>
               <p rend="justify">—  Spune-mi, zmeule spurcat, unde ai ascuns tu soarele şi luna, căci azi nu mai ai scăpare din mâna mea.</p>
               <p rend="justify">Se codea zmeul, îngâna verzi şi uscate, dară Greuceanu îi mai zise:</p>
               <p rend="justify">—  Spune-mi-vei ori nu, eu tot le voi găsi, şi încă şi capul retezaţi-l-voi.</p>
               <p rend="justify">Atunci zmeul tot mai nădăjduindu-se a scăpa cu viaţă, dacă îi va spune, zise:</p>
               <p rend="justify">—  În Codrul-Verde este o culă. Acolo înăuntru sunt închise. Cheia este degetul meu cel mic de la mâna dreaptă.</p>
               <p rend="justify">21         Cum auzi Greuceanu unele ca acestea, îi reteză capul, apoi îi taie degetul şi-l luă la sine. Dete corbului, după făgăduială, toate stârvurile, şi ducându-se Greuceanu la cula din Codrul-Verde, deschise uşa cu degetul zmeului şi găsi acolo soarele şi luna. Luă în mâna dreaptă soarele şi în cea stângă – luna, le aruncă pe cer şi se bucură cu bucurie mare. Oamenii, când văzură iarăşi soarele şi luna pe cer, se veseliră şi lăudară tăria lui Greuceanu de a fi izbândit împotriva împieliţaţilor vrăjmaşi ai omenirii.</p>
               <p rend="justify">Iară el, mulţumit că a scos la bun capăt slujba, o luă la drum, întorcându-se înapoi.</p>
               <p rend="justify">Găsind pe frate-său la semnul de întorlocare, se îmbrăţişară şi, cumpărând doi cai ce mergeau ca săgeata de iute, întinseră pasul la drum ca să se întoarcă la împăratul.</p>
               <p rend="justify">În cale, dete peste un păr plin de pere de aur. Fratele Greuceanului zise că ar fi bine să mai poposească puţin la umbra acestui păr, ca să mai răsufle şi caii, iară până una alta, să culeagă şi câteva pere spre a-şi mai momi foamea. Greuceanu, care auzise pe zmeoaice ce plănuiseră, se învoi a se odihni; dară nu lăsă pe frate-său să culeagă pere, ci zise că le va culege el. Atunci trase paloşul şi lovi părul la rădăcină. Când, ce să vezi dumneata? Unde începu a curge nişte sânge şi venin scârbos şi un glas se auzi din pom zicând:</p>
               <p rend="justify">—  Mă mâncaşi friptă, Greucene, precum ai mâncat şi pe bărbatul meu.</p>
               <p rend="justify">Şi nimic nu mai rămase din acel păr decât praf şi cenuşă; iară frate-său încremeni de mirare, neştiind ce sunt toate acestea.</p>
               <p rend="justify">După ce plecară şi merseră ce merseră, deteră preste o grădină foarte frumoasă cu flori şi cu fluturei, şi cu apă limpede şi rece. Fratele Greuceanului zise:</p>
               <p rend="justify">—  Să ne oprim aici niţel, frate, ca să ne mai odihnim şi căişorii. Iară noi să bem niţică apă rece şi să culegem flori.</p>
               <p rend="justify">—  Aşa să facem, frate, răspunse Greuceanu, dacă această grădină va fi sădită de mâini omeneşti şi dacă acel izvor va fi lăsat de Dumnezeu.</p>
               <p rend="justify">Apoi, trăgând paloşul, lovi în tulpina unei flori care se părea mai frumoasă şi o culcă la pământ; după aceea împunse şi în fundul fântânii şi a marginilor ei, dară, în loc de apă, începu a clocoti un sânge mohorât, ca şi din tulpina florii, şi umplu văzduhul de un miros greţos. Praf şi ţărână rămase şi din fata cea mai mare de zmeu, căci ea se făcuse grădină şi izvor, ca să învenineze pe Greuceanu şi să-l omoare.</p>
               <p rend="justify">Şi scăpând şi de această pacoste, încălecară şi plecară la drum, repede ca vântul; când, ce să vezi dumneata? Unde se luase după dânşii scorpia de mumă a zmeoaicelor cu o falcă în cer şi cu alta în pământ, ca să înghită pe Greuceanu şi mai multe nu; şi avea de ce să fie cătrănită şi amărâtă: căci nu mai avea nici soţ, nici fete, nici gineri. Greuceanu, simţind că s-a luat după dânşii zmeoaica cea bătrână, zise frăţâne-său:</p>
               <p rend="justify">—  Ia te uită, frate, înapoi şi spune-mi ce vezi.</p>
               <p rend="justify">—  Ce să văz, frate, îi răspunse el, iată un nor vine după noi ca un vârtej.</p>
               <p rend="justify">Atunci dete bice cailor care mergeau repede ca vântul şi lin ca gândul; dară Greuceanu mai zise o dată fratelui său să se uite în urmă. Acesta îi spuse că se apropia norul ca o flăcăraie. Apoi, mai făcând un vânt cailor, ajunseră la Faurul pământului. Aci, cum descălecară, se închise în făurişte. Pe urma lor iacă şi zmeoaica. De-i ajungea îi prăpădea! Nici oscior nu mai rămânea din ei. Acum însă n-avea ce le mai face.</p>
               <p rend="justify">O  întoarse însă la şiretlic: rugă pe Greuceanu să facă o gaură în perete, ca măcar să-l vază în faţă. Greuceanu se prefăcu că se înduplecă şi făcu o gaură în perete. Dară Faurul pământului se aţinea cu chipul lui Greuceanu cel de fier, ce arsese în foc de sărea scântei din el. Când zmeoaica puse gura la spărtură ca să soarbă pe Greuceanu, Faurul pământului îi băgă în gură chipul de fier roşu ca focul şi i-l vârî pe gât. Ea, înghiorţ! Înghiţi şi pe loc şi crăpă. Nu trecu mult, şi stârvul zmeoaicei se prefăcu într-un munte de fier, şi astfel scăpară şi de dânsa.</p>
               <p rend="justify">23         Faurul pământului deschise uşa făuriştei, ieşi afară şi se veseliră trei zile şi trei nopţi de aşa mare izbândă. El mai cu seamă era nebun de bucurie pentru muntele de fier. Atunci porunci călfilor să facă o căruţă cu trei cai cutotul şi cu totul de fier. După ce fură gata, suflă asupra lor şi le dete duh de viaţă.</p>
               <p rend="justify">Luându-şi ziua bună de la frate-său de cruce Faurul pământului, Greuceanu se urcă în trăsură cu frate-său cel bun, şi porni la Roşu împărat, ca să-şi primească răsplata.</p>
               <p rend="justify">Merse, merse, până ce li se înfurci calea. Aci se opriră şi poposiră. Apoi, Greuceanu desprinse de la căruţă un cal şi-l dete fratelui său, ca să ducă împăratului Roşu vestea cea bună a sosirii lui Greuceanu cu izbânda săvârşită; iară el rămase mai în urmă. Înaintând el alene, răsturnat în căruţă, trecu pe lângă un diavol şchiop care le ţinea calea drumeţilor ca să le facă neajunsuri. Acestuia îi fu frică să dea piept cu Greuceanu, dară, ca să nu scape nici el neatins de răutatea lui cea drăcească, îi scoase cuiul din capul osiei de d-îndărăt şi-l aruncă departe în urmă. Apoi tot el zise Greuceanului:</p>
               <p rend="justify">—  Măi, vericule, ţi-ai pierdut cuiul, du-te de ţi-l caută. Greuceanu, sărind din căruţă, îşi uită acolo paloşul, din greşeală.</p>
               <p rend="justify">Iară când el îşi căuta cuiul, diavolul îi fură paloşul, apoi, aşezându-se în marginea drumului, se dete de trei ori peste cap şi se schimbă într-o stană de piatră.</p>
               <p rend="justify">Puse Greuceanu cuiul la capătul osiei, îl înţepeni bine, se urcă în căruţă şi pe ici ţi-e drumul! Nu băgă de seamă că paloşul îi lipseşte.</p>
               <p rend="justify">Ascultaţi acum şi vă minunaţi, boieri dumneavoastră, de păţania bietului Greuceanu. Un mangosit de sfetnic d-al împăratului Roşu se făgăduise diavolului, dacă îl va face să ia el pe fata împăratului. Ba încă şi rodul căsătoriei sale îl închinase acestui necurat. Împieliţatul ştia că Greuceanu, fără paloş, era şi el om ca toţi oamenii. Puterea lui în paloş era; fără paloş era necunoscut. Îi fură paloşul şi-l dete becisnicului de sfetnic.</p>
               <p rend="justify">Acesta se înfăţişă la împăratul şi îi ceru fata, zicând că el este cel cu izbânda cea mare.</p>
               <p rend="justify">Împăratul îl crezu, văzându-i şi paloşul, şi începuseră a pune la cale cele spre cununie. Pe când se pregătea la curte pentru nuntirea fiicei împăratului cu voinicul cel mincinos, ce zicea că a scos soarele şi luna de la zmei, vine şi fratele Greuceanului cu vestea că Greuceanu are să sosească în curând.</p>
               <p rend="justify">Sfetnicul cel palavatic1, cum auzi de una ca aceasta, merse la împăratul şi zise că acela este un amăgitor şi trebuie pus la închisoare.</p>
               <p rend="justify">Împăratul îl ascultă. Iar sfetnicul umbla d-a-ncâtelea, zorind să se facă mai curând nunta, cu gând că, dacă se va cununa odată cu fata împăratului, apoi poate să vină o sută de Greuceni, că n-are ce-i mai face, lucrul fiind sfârşit.</p>
               <p rend="justify">Împăratului însă nu-i prea plăcu zorul ce da sfetnicul pentru nuntă, şi mai tărăgăni lucrurile.</p>
               <p rend="justify">Nu trecu mult, şi iată că soseşte şi Greuceanu, şi înfăţişându-se la împăratul, acesta nu ştia între care să aleagă. Credea că acesta să fie Greuceanu, dară nu-şi putea da seama de cum paloşul lui Greuceanu se află în mâna sfetnicului. Atunci băgă de seamă şi Greuceanu că-i lipseşte paloşul şi tocmai acum îi veni în minte pentru ce nu văzuse el stana de piatră, decât după ce-şi găsise cuiul de la osie şi se întorcea la căruţă cu dânsul. Pricepu el că nu e lucru curat.</p>
               <p rend="justify">—  Împărate prea luminate – zise el – toată lumea zice că eşti om drept. Te rog să-mi faci şi mie dreptate, mult ai aşteptat, mai aşteptă, rogu-te, încă puţin şi vei vedea cu ochii adevărul.</p>
               <p rend="justify">Primi împăratul a mai aştepta până ce să se întoarcă Greuceanu. Acesta se puse iarăşi în căruţa lui cu cai şi tot de fier şi într-un suflet merse, până ce ajunse la stana de piatră, acolo unde necuratul îi scosese cuiul de la căruţă.</p>
               <p rend="justify">—  Fiinţă netrebnică şi păgubitoare omenirii, zise el, dă-mi paloşul ce mi-ai furat, căci de nu, praful se alege de tine.</p>
               <p rend="justify">Piatra nici că se clinti din loc măcar.</p>
               <p rend="justify">1  Palavatic – ticălos, mişel.</p>
               <p rend="justify">25         Atunci şi Greuceanu se dete de trei ori peste cap, se făcu un buzdugan cu totul şi cu totul de oţel şi unde începu, nene, a lovi în stană de se cutremura pământul. De câte ori da, de atâtea ori cădea câte o zburătură de piatră. Şi lovi ce lovi, până ce îi sfărâmă vârful. Apoi deodată începu stana de piatră a tremura şi a cere iertăciune. Iară buzduganul, de ce da, d-aia îşi înteţea loviturile şi dete, şi dete, până ce o făcu pulbere. Când nu mai fu în picioare nimic din stana de piatră, cătă prin pulberea ce mai rămăsese şi-şi găsi Greuceanu paloşul ce-i furase Satana.</p>
               <p rend="justify">Il luă şi, fără nici o clipă de odihnă, veni şi se înfăţişă iarăşi la împăratul.</p>
               <p rend="justify">—  Sunt gata, mărite împărate, zise el, s-arăt oricui ce poate osul lui Greuceanu. Să vină acel sfetnic neruşinat, care a voit să te amăgească, spre a ne înţelege la cuvinte.</p>
               <p rend="justify">Împăratul îl chemă.</p>
               <p rend="justify">Acesta, dacă veni şi văzu pe Greuceanu cu sprânceana încruntată, începu să tremure şi-şi ceru iertăciune, spunând cum căzuse în mâinile lui paloşul lui Greuceanu.</p>
               <p rend="justify">După rugăciunea lui Greuceanu, dobândi iertare şi de la împăratul, dar acesta îi porunci să piară din împărăţia lui. Apoi, scoase pe fratele Greuceanului de la închisoare şi se făcu o nuntă d-alea împărăteşti şi se încinse nişte veselii care ţinură trei săptămâini…  Şi eu încălecai po şa, şi vă povestii dumneavoastră aşa.</p>
               <p rend="justify">P. Ispirescu, Legende sau basmele româinilor, adunate din gura poporului, Bucureşti, 1882, p. 218-228.</p>
            </div>
            <div type="div2">
               <head>ION CEL SĂRAC ŞI ZÂNA LACULUI.</head>
               <p rend="justify">Cică au fost undeva într-o ţară un om şi o femeie, şi cât au trăit au tot argăţit pe la boieri. Dar din munca lor nu se alegeau cu nimic. De slujeau pe haine, se ponoseau, de slujeau pe bani, se cheltuiau, de slujeau pe vite, se treceau. Nu le mergea la nimic, şi pace. De munci grele, de necazuri a murit şi omul, şi femeia. Şi au lăsat din urma lor un bordei şi un ogor. Orfan pe acest pământ, fără sprijin de nicăieri, a rămas şi un băiat al lor cu numele Ion.</p>
               <p rend="justify">Ce să facă băiatul singur? A semănat ogorul din jurul bordeiului cu grâu. La vremea lui a crescut grâul mare, frumos, o dragoste să te uiţi la el. De la rădăcină şi până la vârf avea numai spice de aur.</p>
               <p rend="justify">—  Acuma, face Ion, să-mi caut o seceră bună, să secer grâul, să nu se scuture.</p>
               <p rend="justify">A  umblat pe la iarmaroc, pe la fierari, a cumpărat o seceră şi se întorcea să pună lanul în clăi. Când colo, se uită el, grâul tot era scuturat de păsări, până şi paiele erau mâncate.</p>
               <p rend="justify">A rămas băiatul sărac fără seamăn, de nu avea după ce bea o gură de apă.</p>
               <p rend="justify">Umblă el aşa necăjit cât umblă şi se gândeşte: „O să semăn ogorul cu hrişcă şi tot o să strâng roadă anul acesta”. A semănat hrişcă şi a răsărit bine, a înflorit şi se arăta roadă multă, dar într-o noapte a dat o brumă şi s-a topit toată hrişca din vârf până în rădăcină.</p>
               <p rend="justify">Amu văzuse băiatul că-i nevoie mare şi s-a pornit în lume. Şi a tot mers pe dealuri necălcate, pe văi neumblate şi a ajuns la o curte boierească. Acolo s-a oprit să argăţească un an. La un an, a primit simbrie</p>
               <p rend="justify">27Ion cel sărac şi Zâna Lacului un mânz. Bucuros s-a pornit el înapoi şi a poposit la o margine de pădure. Nişte lupi s-au repezit din pădure şi au mâncat mânzul. Ce să facă atunci sărmanul Ion? Iar s-a dus la boierul la care argăţise. Stăpânul l-a primit şi i-a zis:</p>
               <p rend="justify">—  Spune, Ioane, ce răsplată vrei, că ce îi cere ţi-oi da. Se uită Ion şi vede o piatră de moară.</p>
               <p rend="justify">—  Nu ştiu, stăpâne, pe ce să slujesc, că la nimic nu-mi merge, doar pe piatra cea de moară să ne împăcăm să-ţi slujesc.</p>
               <p rend="justify">—  Vai de mine, măi băiate, de ce să-ţi prăpădeşti munca în zadar, a răspuns stăpânul, alege şi tu altă plată.</p>
               <p rend="justify">—  Pe vite nu mai slujesc, vreau să slujesc pe piatra cea de moară. S-au împăcat şi a argăţit băiatul cu tot înadinsul. După ce s-a împlinit slujba, i-a dat piatra cea de moară, şi Ion a dus-o şi a aşezat-o dinaintea bordeiului.</p>
               <p rend="justify">Când venea cu cofele de la izvor, le aşeza pe piatră şi se uita bucuros la ele ca la o mare avere.</p>
               <p rend="justify">Într-o bună zi, s-a ridicat o furtună năprasnică, cerul s-a înnourat, a început să tune şi să fulgere, şi a detunat piatra, de s-a făcut ea mici fărâme.</p>
               <p rend="justify">Ion s-a uitat la piatra cea de moară şi, când a văzut-o numai bucăţi, a zis:</p>
               <p rend="justify">—  Nici la pâine, nici la vite, nici la piatră seacă nu-mi stă norocul. O să mă duc în lume să-mi caut altă soartă, alt noroc.</p>
               <p rend="justify">ŞI şi-a pus în traistă ce a mai avut şi s-a pornit în lume şi mai amărât ca altă dată.</p>
               <p rend="justify">Dacă s-a pornit, a mers şi a tot mers, zi de vară până-n seară, şi a ajuns la o branişte domnească. Acolo un om punea fânul în stoguri.</p>
               <p rend="justify">—  Măi, om bun, ajută-mă să stoguiesc fânul, să nu mă asfinţească soarele.</p>
               <p rend="justify">—  Ţi-oi ajuta, de ce să nu-ţi ajut, că tot caut de lucru.</p>
               <p rend="justify">A  tras căpiţele la stog şi până în seară a mântuit de clădit. Omul n-avea parale să-l răsplătească şi i-a dat un cocoş.</p>
               <p rend="justify">Ion a luat cocoşul, s-a pornit mai departe şi a ajuns la curtea împăratului. A bătut în poartă şi a ieşit un strajnic.</p>
               <p rend="justify">—  Ce trebuinţă ai?</p>
               <p rend="justify">—  Vreau să vorbesc cu împăratul, să mă jeluiesc, să-i spun de necazurile mele.</p>
               <p rend="justify">Curtenii au închis poarta şi i-au spus că, de a îndrăzni să intre, o să-l asmuţe cu câinii şi o să-l pună la dubală.</p>
               <p rend="justify">Trei zile şi trei nopţi a stat Ion şi a aşteptat nebăut şi nemâncat la poarta împăratului.</p>
               <p rend="justify">Tocmai după trei zile l-a auzit împăratul strigând la poartă şi a întrebat:</p>
               <p rend="justify">—  Cine-i acolo?</p>
               <p rend="justify">—  Luminate împărate, de câteva zile stă un om şi aşteaptă să vorbească cu luminăţia voastră!</p>
               <p rend="justify">—  Du-te şi îl cheamă!</p>
               <p rend="justify">Se duce strajnicul şi îi face ştiută porunca să vie în palat. Omul a intrat cu cocoşul subţioară, s-a închinat.</p>
               <p rend="justify">Împăratul l-a întrebat:</p>
               <p rend="justify">—  Ce trebuinţă ai şi ce umbli cu cocoşul acesta subţioară?</p>
               <p rend="justify">—  Că ia, am venit şi eu să-l dau celui ce mă va judeca drept.</p>
               <p rend="justify">—  Spune, ce pofteşti să afli?</p>
               <p rend="justify">—  Luminate împărate, dacă n-au mai muncit părinţii mei pe lumea aceasta, şi muncesc şi eu din noapte până în noapte, şi n-am nimic la casă…</p>
               <p rend="justify">Împăratul s-a încruntat:</p>
               <p rend="justify">—  Da bine, drumeţule, unde te visezi, cine te-a pus la cale să intri cu cocoşul la palat? Ori te-ai gândit să mă iei în batjocură? Judecata pe care o ceri nici un împărat pe lume n-o poate face.</p>
               <p rend="justify">Pleacă, şi altă dată de vei veni, să ştii, capul îţi va sta unde-ţi stau picioarele.</p>
               <p rend="justify">Băiatul a ieşit pe poarta palatului şi mai amărât decât intrase.</p>
               <p rend="justify">Întreba, întreba, şi adevărul nu era chip să-l afle. Se porneşte el şi merge cale lungă să-i ajungă, şi nu scurtă, că aceea mai rău încurcă, şi ajunge la o răscruce de drumuri şi a mers tot înainte, nu s-a abătut nici într-o parte şi a văzut un foc arzând şi un sihastru cu barba până în talpa piciorului. Sihastrul l-a chemat pe drumeţ şi l-a întrebat:</p>
               <p rend="justify">29Ion cel sărac şi Zâna Lacului</p>
               <p rend="justify">—  Încotro ţii calea, om bun, cu cocoşul acesta? Da flăcăul face:</p>
               <p rend="justify">—  Umblu prin lume, cine mă va judeca drept, să-l răsplătesc cu cocoşul.</p>
               <p rend="justify">Sihastrul de la foc întreabă:</p>
               <p rend="justify">—  Ce necazuri ai? Hai vorbeşte, ce doreşti să afli?</p>
               <p rend="justify">—  Dacă n-au mai muncit părinţii mei pe lumea aceasta, şi muncesc şi eu zi şi noapte, şi n-am nimic la casă.</p>
               <p rend="justify">—  De mare lucru mă întrebi, voinice. E peste fire să-şi afle cineva ursita. Ia şi te însoară, că în doi mai degrabă veţi afla norocul.</p>
               <p rend="justify">Băiatul i-a dat cocoşul, şi moşneagul de la foc i-a arătat o cărăruşă printre dumbrăvi şi branişti.</p>
               <p rend="justify">—  Apucă pe cărăruşa aceasta şi mergi până vei ajunge la un ceair verde. Acolo este un lac cu lapte, unde vin trei păsări la scăldat. Pe mal ele îşi lasă aripile şi se prefac în zâne. Una cu rochia ca câmpul cu florile, alta cu rochia ca luna cu zorile, a treia, cea mai mică, e îmbrăcată într-o rochie frumoasă ca soarele cu razele. Tu să iei aripile la zâna cea mai mică, să te ascunzi sub nisipul din izvorul de la malul lacului şi să stai acolo până va striga ea de trei ori: „Ieşi, văzutule şi nevăzutule, tu vei fi al meu şi eu voi fi a ta”. Atunci poţi să ieşi, că ea va fi a ta. Să trăiţi bine, căci zâna aceea are să-ţi fie femeie.</p>
               <p rend="justify">—  Rămâi sănătos, moşule!</p>
               <p rend="justify">—  Mergi cu sănătate, fie-ţi drumul cu folos.</p>
               <p rend="justify">Se porneşte băiatul şi cât mergea numai codrul verde îi sta în faţă. Aşa a mers el până a ieşit la un ceair verde şi la nişte zăvoaie de sălcii, unde se auzea murmur de izvor. S-a oprit băiatul după cale lungă, şi acolo i-a fost masul şi popasul. Lângă izvor, la malul lacului, cât stătea, tot priveghea, era numai ochi şi urechi, să afle cine se va scălda în lacul acesta.</p>
               <p rend="justify">Iată că pe la vreme de noapte, pe lună, vin trei păsări la scăldat. Pe malul lacului ele şi-au lăsat aripile, s-au prefăcut în trei fete mari, în trei zâne, vorba cântecului: tot un stat, tot un purtat, tot un ochi, tot o sprânceană şi frumoase fără seamăn; una cu rochia ca câmpul</p>
               <p rend="justify">30 cu florile, alta cu rochia ca luna cu zorile şi a treia, cea mai mică, îmbrăcată într-o rochie aleasă ca soarele cu razele, de lumina locul pe unde trecea. Şi au păşit aşa toate trei pe iarbă, de pe iarbă pe piatră, de pe piatră în lacul cu lapte, să se scalde.</p>
               <p rend="justify">El a văzut bine unde a pus zâna cea mai mică aripile, s-a repezit, cât l-a ţinut duhul, le-a luat şi s-a ascuns în nisipul din izvor şi a mai pus şi o brazdă pe deasupra.</p>
               <p rend="justify">S-au scăldat zânele cât s-au scăldat şi au venit la mal. Cele două mai mari au îmbrăcat aripile şi au zburat, iar cea mai mică striga şi îngrozea să-i dea aripile, că îneacă lumea cu apă. Şi pe dată s-au ridicat nişte nouri negri cu tunete şi fulgere să rupă pământul, iar băiatul stătea sub nisipul din izvor, habar de grijă.</p>
               <p rend="justify">Neaflând pe nimeni în cuprinsul acelui ceair, a venit zâna la izvor şi a cuvântat:</p>
               <p rend="justify">—  Care mi-a luat straiele, de-a fi femeie bătrână, să-mi fie mamă; de-a fi om, să-mi fie tată; de-a fi fată, să-mi fie soră. El tace. Atunci zâna a strigat:</p>
               <p rend="justify">—  Ieşi, văzutule şi nevăzutule, de-i fi flăcău, să-mi fii soţ până la moarte!</p>
               <p rend="justify">El n-a răspuns până n-a strigat zâna de trei ori. Abia după ce a strigat a treia oară, el a întrebat:</p>
               <p rend="justify">—  Facem nuntă?</p>
               <p rend="justify">—  Facem.</p>
               <p rend="justify">Atunci el a ieşit, şi cum s-au văzut, s-au strâns în braţe, s-au sărutat pe faţă, că trebuia zâna după aceasta să-i fie parte, adică soţie până la moarte. Dimineaţa, s-au pornit să meargă la cununie, să se lege după obicei. Soarele, când a răsărit şi a văzut o mireasă aşa de frumoasă, a încremenit pe loc. Mă rog, vroia şi el să aibă aşa o zână. S-a repezit şi a luat-o şi a dus-o tocmai în împărăţia cerului.</p>
               <p rend="justify">A  rămas sărmanul băiat scârbit şi întristat ca şi mai înainte.</p>
               <p rend="justify">—  Măi, zice el, se vede că nu mai am eu parte de noroc pe lume. Se porneşte înainte să se tocmească să slujească cu luna, cu anul şi a ajuns într-un târg. În târgul acesta bătuse toba trei zile, şi crainicii</p>
               <p rend="justify">31Ion cel sărac şi Zâna Lacului dăduseră de ştire că împăratul are un copac înalt cu vârful tocmai la cer, şi cine s-a afla şi a cuteza să se suie în copac, să-i aducă poame, îi dă jumătate din împărăţie.</p>
               <p rend="justify">Mulţi au încercat să se suie în copacul acela, dar au căzut jos şi nu s-au mai sculat.</p>
               <p rend="justify">Drumeţul s-a dus într-o zi la împărat şi i-a zis:</p>
               <p rend="justify">—  Luminate împărate, lasă-mă să mă urc în copacul acesta, să-ţi aduc poame.</p>
               <p rend="justify">I-a dat voie împăratul, şi a prins el a se urca din creangă în creangă tot sus la cer. Dacă ostenea, îşi făcea pat de crengi şi se odihnea. Aşa s-a urcat el în sus şi a ajuns unde copacul avea trei craci: unul la răsărit, unul la amiază şi unul la apus. Cracul de la răsărit era încărcat cu mere domneşti, cel dinspre amează – cu prăsade1, iar cel de la apus – cu alune. El s-a urcat pe creanga cea de la amiază şi mânca prăsade.</p>
               <p rend="justify">Soarele din cer îl vede şi-i vorbeşte:</p>
               <p rend="justify">—  Bună ziua, măi omule. Ce faci acolo în pom?</p>
               <p rend="justify">—  Ia mănânc şi eu nişte fructe.</p>
               <p rend="justify">—  N-ai vrea să mergi în împărăţia mea să mâi razele, că eu sunt logodit numai de vreo trei zile şi vreau să fac nuntă.</p>
               <p rend="justify">—  Vreau, de ce să nu vreau. Mi-i da trei pungi de galbeni şi mâncare de trei ori pe zi.</p>
               <p rend="justify">—  Cât ceri îţi dau, plata şi mâncarea o să ţi le aducă dimineaţa la răsărit Păsărilă-Lăţi-Lungilă; la prânz, Brumarul-cel-Mare; la amiază, un Lup-cu-capul-de-Fier, iar la chindii o să-ţi aducă mâncare un Balaurcu-solzii-de-Aur, care fierbe piatra şi poartă ploile şi e mai mare peste fulgere şi tunete. Cum ţi-i voia, te prinzi?</p>
               <p rend="justify">—  Mă prind.</p>
               <p rend="justify">—  Atunci zi: hop, hop, unde mă gândesc, acolo să mă găsesc! Şi să te gândeşti la împărăţia Soarelui.</p>
               <p rend="justify">Ion a zis:</p>
               <p rend="justify">1  Prăsade, pere.</p>
               <p rend="justify">—  Hop, hop, unde mă gândesc, acolo să mă găsesc.</p>
               <p rend="justify">Şi când a zis aşa, s-a şi pomenit la casa Soarelui.</p>
               <p rend="justify">Ion era ostenit ca vai de dânsul. Soarele l-a pus la masă, l-a ospătat, apoi l-a dus la raze şi i-a arătat cum să le mâie.</p>
               <p rend="justify">Îndeplinea Ion porunca întocmai cum spusese, din zori până la răsăritul Soarelui şi s-a oprit într-o grădină de aur şi aştepta să-i aducă mâncare.</p>
               <p rend="justify">Păsărilă-Lăţi-Lungilă a întârziat mult cu mâncarea. Când l-a văzut că vine, de departe i-a strigat:</p>
               <p rend="justify">—  Haide, Păsărilă, că s-a pus soarele drept inimă. Dar Păsărilă răspunde:</p>
               <p rend="justify">—  Dumneata, voinice, ştii una: să mâi razele soarelui, altă grijă nu ai, iar eu sunt stăpân pe păsări.</p>
               <p rend="justify">—  Şi ce grijă ai?</p>
               <p rend="justify">—  Eu le dau porunci, unde să se ducă, ce să facă, le povăţuiesc să nu meargă la cei săraci să la mănânce pâinea, dar să meargă la cei bogaţi.</p>
               <p rend="justify">Ion se repede şi-l apucă de piept, îl scutură bine şi-l zdupăceşte1.</p>
               <p rend="justify">—  Argate, pentru ce faci aceasta?</p>
               <p rend="justify">—  Mă mai întrebi?! Pentru că ai lăsat vrăbiile să-mi mănânce grâul cel cu spicele de aur!…  Ai noroc că ieşti om bătrân, da altfel n-ai scăpa din mâinile mele.</p>
               <p rend="justify">I-a dat drumul Ion şi a plecat să mâie razele mai departe. La vremea prânzului s-a oprit în altă grădină de aur din împărăţia soarelui.</p>
               <p rend="justify">Brumarul-cel-Mare întârzia să vină cu mâncare. Când l-a văzut argatul, l-a luat cu ceartă şi ocară:</p>
               <p rend="justify">—  De ce ai întârziat cu mâncarea? Da Brumarul-cel-Mare face:</p>
               <p rend="justify">—  Bine-i de dumneata, că alt lucru n-ai, decât să mâi razele soarelui. Dar eu sunt stăpân pe brumă, pe promoroacă, pe viscol, pe spulber.</p>
               <p rend="justify">1 A zdupăci, a bate cu pumnul.</p>
               <p rend="justify">33Ion cel sărac şi Zâna Lacului</p>
               <p rend="justify">—  Aşa, vasăzică, şi ce poveţe le dai?</p>
               <p rend="justify">—  Le spun să nu meargă să îngheţe semănăturile celor săraci, dar să se ducă la cei bogaţi, că au lanuri multe şi mari, de nu le ţin seama.</p>
               <p rend="justify">Ion se repede, îl prinde vârtos de barbă şi îl bate.</p>
               <p rend="justify">—  Ce faci?</p>
               <p rend="justify">—  Ştiu eu ce fac. Pentru că ai degerat hrişca şi n-am avut nici un folos dintr-însa. Ai îngheţat-o într-o noapte, că până dimineaţă stătea toată fiartă şi pătulită1, la pământ.</p>
               <p rend="justify">Brumarul-cel-Mare a lăsat mâncarea şi a scăpat cu fuga.</p>
               <p rend="justify">Ion a stat la masă şi s-a pornit cu razele mai departe pe cer, pe pământ, pe suflare de vânt.</p>
               <p rend="justify">La amiază a poposit într-o grădină de aur din împărăţia soarelui şi tot se uita în lungul drumului, de nu vine cineva cu mâncarea. Stând aşa şi aşteptând, a văzut un lup cu capul de fier, care venea cu mâncare.</p>
               <p rend="justify">—  Haide, lupule, că mi s-au scurs ochii uitându-mă în lungul drumului, de când tot te aştept.</p>
               <p rend="justify">—  Dumneata ai numai un lucru, să porţi razele, iar eu câte le am, nu-mi ajung mâini şi picioare.</p>
               <p rend="justify">—  Şi ce slujbă mai ai?</p>
               <p rend="justify">—  Eu sunt împăratul lupilor. Îi pun la cale ce să facă, îi stăpânesc, nu-i las să se ducă la unul sărac să-i mănânce vita, pe care o mai are, dar să se ducă la cirezele boierilor, că acolo au de unde mânca de ajuns şi de rămas.</p>
               <p rend="justify">—  D-apoi, împărate lupule, eu am argăţit un an pe un mânz şi, când mă duceam cu el acasă, tu ai îndreptat lupii şi l-au mâncat la marginea codrului, de muream de scârbă.</p>
               <p rend="justify">Şi l-a luat şi pe acesta la trei parale, că numai fuga l-a scăpat pe lup de păruială.</p>
               <p rend="justify">A  stat Ion la masa de amiază şi s-a pornit să mâie razele mai departe. Aşa le-a tot mânat el în cer, pe pământ şi în suflare de vânt, până la chindii.</p>
               <p rend="justify">1 Pătulit, culcat la pământ, aplecat.</p>
               <p rend="justify">La chindii s-a oprit într-o grădină de aur a soarelui. „Mă răpune foamea de a mânca ce mi-i, şi balaurul nu mai vine.”</p>
               <p rend="justify">La o habă vine balaurul val vârtej, sărind din deal în deal, din vale în vale. Ion i-a strigat de departe:</p>
               <p rend="justify">—  Sileşte, Balaure, sileşte, că foamea mă curmă la inimă! De ce vii aşa de târziu?</p>
               <p rend="justify">—  Tu altă grijă nu ai decât să mâi razele, iar eu am multe şi-mi vine greu să le scot la capăt pe toate.</p>
               <p rend="justify">—  Şi ce anume ai de făcut?</p>
               <p rend="justify">—  Păi, ca să ştii, mai am de fiert piatra, de purtat ploile, de păzit fulgerele şi de îndreptat tunetele, să nu detune casa vreunui om sărac, să rămâie fără adăpost, dar să detune numai la cel bogat.</p>
               <p rend="justify">Ion îl şi apucă de gât:</p>
               <p rend="justify">—  Cum atunci te-a lăsat inima şi mi-ai sfărâmat piatra cea de moară, care îmi era dragă şi pentru care am slujit un an întreg?!</p>
               <p rend="justify">L-a luat Ion în răspăr pe balaur, că acela nu nimerea drumul pe care venise.</p>
               <p rend="justify">Ospătează Ion masa de chindii şi iar se apucă de mânat razele şi le-a tot mânat până la capătul zilei.</p>
               <p rend="justify">Când s-a întors seara la curte, îl vede pe Soare gătindu-se să meargă la cununie. şi cu cine credeţi? Cu zâna cea mai mică!</p>
               <p rend="justify">El de scârbă şi necaz apucă o secure şi taie pomii de aur din grădină şi îi răstoarnă în calea Soarelui.</p>
               <p rend="justify">Toţi ortacii Soarelui: şi Păsărilă-Lăţi-Lungilă, şi Brumarul-cel-Mare, şi Lupul-cu-Capul-de-Fier, şi Balaurul-cu-Solzi-de-Aur se plânseră în ziua aceea că-i buzdugănise Ion, argatul, încât abia au scăpat cu zile.</p>
               <p rend="justify">A  venit Soarele la Ion şi l-a întrebat:</p>
               <p rend="justify">—  De ce l-ai bătut pe Păsărilă-Lăţi-Lungilă?</p>
               <p rend="justify">—  Trebuia să-l bat şi mai bine, fiindcă a dat drumul păsărilor şi mi-au mâncat un lan de grâu. Şi ce lan! Fiecare firişor de la vârf până la rădăcină era bătut cu spice de aur.</p>
               <p rend="justify">—  E vinovat. Dar pe Brumarul-cel-Mare de ce l-ai scuturat de barbă?</p>
               <p rend="justify">35Ion cel sărac şi Zâna Lacului</p>
               <p rend="justify">—  Pentru că mi-a îngheţat un lan de hrişcă în floare şi s-a topit tot, de n-am înţeles nimic dintr-însul.</p>
               <p rend="justify">—  De-i aşa, e vinovat. Dar pe Lupul-de-Fier de ce l-ai întrunchinat?</p>
               <p rend="justify">—  Cum era să nu-l probozesc, dacă a dat drumul lupilor şi mi-au mâncat mânzul, pentru care slujisem un an.</p>
               <p rend="justify">—  S-a cuvenit. Dar pe Balaurul-cu-Solzii-de-Aur de ce l-ai pedepsit?</p>
               <p rend="justify">—  L-am pedepsit, fiindcă mi-a detunat o piatră de moară, pentru care argăţisem un an.</p>
               <p rend="justify">—  Bine i-ai făcut. Iar eu cu ce sunt de vină că mi-ai tăiat pomii de aur şi mi-ai înfundat drumurile şi cărările?</p>
               <p rend="justify">—  Eşti de vină, că mi-ai luat femeia.</p>
               <p rend="justify">Soarele o cheamă pe Zâna cea frumoasă şi o întreabă:</p>
               <p rend="justify">—  Zână prea frumoasă, a cui eşti? Zâna răspunde:</p>
               <p rend="justify">—  A lui Ion Săracul sunt!</p>
               <p rend="justify">—  De-i aşa, ia-ţi-o şi mergi cu bine. Cine strică casa altuia n-are loc nici în cer, nici pe pământ.</p>
               <p rend="justify">Şi Zâna atunci a vorbit:</p>
               <p rend="justify">—  E-e, Ioane, de mult te aştept să mă iei din cer, să mă duci pe pământ, să facem nuntă.</p>
               <p rend="justify">S-a dus Ion cu Zâna cea frumoasă la copacul acela, pe care se urcase la cer, a cules mere domneşti, prăsade şi alune şi s-a coborât jos.</p>
               <p rend="justify">A  mers Ion cu poamele drept la împărat şi i le-a dat.</p>
               <p rend="justify">Când l-a văzut împăratul cu poame şi cu o fată aşa de frumoasă, inima i se închise, faţa i se întunecă: vroia acum cu dinadinsul să aibă această zână frumoasă, ba, pe lângă, şi împărăţia întreagă. Mai în scurt, împăratul cel lacom a chemat îndată divanul şi a întrebat ce să facă.</p>
               <p rend="justify">—  Ie-i capul! Îl sfătuiau sfetnicii.</p>
               <p rend="justify">—  Alei, ce cuvinte rostiţi voi! Cum pot să-l mântui de zile fără de nici o vină?</p>
               <p rend="justify">—  Împărate, nu-l omorî, dă-i nişte porunci grele, să nu le poată scoate la capăt, şi atunci sfârşeşte-l de zile. Spune-i să sădească o vie,</p>
               <p rend="justify">36 cât cuprinzi cu ochii în jurul palatului, şi până mâine dimineaţă să fie butucii crescuţi, să vorbească butucul cu viţa, viţa – cu bobiţa şi poama coaptă să fie, să spânzure strugurii în palat, să întinzi mâna şi să-i ajungi din crivat.</p>
               <p rend="justify">L-a chemat pe Ion şi i-a spus împăratul:</p>
               <p rend="justify">—  Văd că eşti om vrednic. Din câţi s-au urcat în copac, numai tu te-ai întors cu poame şi se cuvine să-ţi dau jumătate de împărăţie, dar mai întâi să-mi îndeplineşti o poruncă. Până mâine dimineaţă locul din jurul palatului, cât îl cuprinzi cu ochii, să fie sădit cu vie şi butucii să fie crescuţi, să vorbească butucul cu viţa şi viţa – cu bobiţa, când m-oi scula dimineaţă să spânzure strugurii copţi în palat, să-i ajung din crivat.</p>
               <p rend="justify">—  Bine-i şi aşa, împărate, a răspuns Ion, şi a plecat scârbit, luânduse cu gândul că poate a răsări dreptatea de undeva.</p>
               <p rend="justify">Ajunge el şi-i spune Zânei:</p>
               <p rend="justify">—  Nu ştiu, jumătate de împărăţie voi primi ori nu, dar capul ştiu că o să mi-l taie.</p>
               <p rend="justify">—  Şi pentru ce?</p>
               <p rend="justify">—  Uite şi uite ce poruncă mi-a dat împăratul, să fac într-o noapte aşa o vie, ca să vorbească butucul cu viţa şi viţa – cu bobiţa, că unde s-a mai pomenit una ca aceasta?!</p>
               <p rend="justify">—  Cine ţi-a dat aşa poruncă, nu ţi-a dat să te crească, dar ţi-a dat să te prăpădească. Nu te scârbi şi nu te întrista. Dă aripile, care le-ai luat de la mine, iar tu culcă-te şi dormi, că eşti trudit.</p>
               <p rend="justify">Ion s-a culcat, iar Zâna a desfăcut cele două aripi, şi ca din pământ au apărut doi lei-paralei cu cuşmele în mână şi au întrebat:</p>
               <p rend="justify">—  Ce doreşti, stăpână?</p>
               <p rend="justify">—  Vedeţi dealurile din jurul palatului?</p>
               <p rend="justify">—  Vedem.</p>
               <p rend="justify">—  Să luaţi să asemănaţi locul şi până mâine în revărsatul zorilor să sădiţi o vie, cât poate cuprinde ochiul omului, poama crescută să fie, să vorbească butucul cu viţa, viţa – cu bobiţa, când s-a scula împăratul să culeagă struguri copţi din crivat.</p>
               <p rend="justify">Şi când au şuierat cei doi lei-paralei o dată…, au prins a ieşi din pământ, din iarbă verde, tot ortaci de ai lor, mulţi ca frunza, iuţi ca spuza şi i-au trimis cât mai iute la muncă în toate părţile, să facă dealurile vale şi să dureze o podgorie în toată legea, cum a fost porunca. Şi au lucrat toţi cât a fost draga de noapte: unii arau, unii răsădeau, unii cotorau, unii legau, alţii retezau lăstarii, şi până în zori de ziuă erau strugurii copţi, numai buni de cules.</p>
               <p rend="justify">În răsăritul soarelui veneau căruţele cu panere de poamă la palat. Zâna l-a sculat pe Ion:</p>
               <p rend="justify">—  Hai, porneşte şi tu, Ioane, de vezi poama. Când s-a uitat el în jur, cât cuprinde ochiul omului era numai vie.</p>
               <p rend="justify">A  mâncat împăratul poamă coaptă, a ieşit în pridvor şi se minuna de o vie ca aceea.</p>
               <p rend="justify">Tot atunci au venit şi sfetnicii divanului, boierii.</p>
               <p rend="justify">—  Aceasta a făcut-o, luminate împărate, dar acum să-l trimiteţi să aducă fluierul fermecat din volbura mării, care cântă singur. L-au chemat strajnicii şi i-au spus porunca împăratului. Vine el scârbit şi amărât şi-i spune Zânei:</p>
               <p rend="justify">—  Iată ce mi-a poruncit acuma împăratul.</p>
               <p rend="justify">—  Ţi-a dat o poruncă grea, să te prăpădească. La volbura mării trăiesc uciganii, acolo e sălaşul necuraţilor, şi numai ei pot să facă un asemenea fluier.</p>
               <p rend="justify">—  A spus Zâna şi a scos inelul de pe deget, şi i l-a dat lui. Na, ţine-l, la vreme de neputinţă ţi-a fi de trebuinţă, când îţi va fi dor de mine să-i dai drumul şi să păşeşti tot din urma lui. Acum mergi cu bine, fie-ţi drumul cu folos.</p>
               <p rend="justify">Şi-au luat ei rămas bun, şi s-a pornit Ion la drum lung şi s-a dus cât pe lume, cât pe sub lume, şi a ajuns la malul mării. Acolo s-a aşezat jos, scârbit şi amărât, şi a oftat o dată adânc, cu jale şi cu durere:</p>
               <p rend="justify">—  Of, of, of!</p>
               <p rend="justify">În clipa aceea apare un om în faţa lui şi zice:</p>
               <p rend="justify">—  Eu sunt Oftea, ce m-ai chemat? Ion a prins a lăcrăma şi a se tângui.</p>
               <p rend="justify">—  Cum n-oi ofta şi n-oi lăcrăma, dacă mi-a poruncit împăratul să-i aduc fluierul care cântă singur de la volbura mării. Şi acuma unde să-l caut eu în apă?</p>
               <p rend="justify">—  Aşa un fluier îl pot face uciganii în şapte ani, dar toată vremea aceasta trebuie să fii treaz, să nu aţipeşti nici o clipă. Te prinzi să nu dormi?</p>
               <p rend="justify">—  Mă prind.</p>
               <p rend="justify">Oftea l-a luat atunci în spate şi s-a dus prin apă până la volbura mării. Acolo Mamonul Mamonilor, cel mai mare peste ucigani, l-a întrebat:</p>
               <p rend="justify">—  Ai venit de bună voie?</p>
               <p rend="justify">—  Ba de nevoie.</p>
               <p rend="justify">—  Apoi dar bine, te las cu zile, altfel ar fi rău.</p>
               <p rend="justify">Şi i-a spus că, dacă n-a dormi şapte ani, o să-i facă un fluier care cântă singur.</p>
               <p rend="justify">Din clipa aceea uciganii, necuraţii, s-au apucat de lucru la fluier cu tot temeiul şi au lucrat trei ani de zile în şir, şi toată vremea aceasta Ion n-a închis un ochi. După trei ani l-a răzbit somnul şi a început a aţipi.</p>
               <p rend="justify">—  Ioane, Ioane, ce faci, dormi?</p>
               <p rend="justify">—  Nu dorm, nu!</p>
               <p rend="justify">—  Ia seama, că amuş stricăm fluierul! Ni s-a părut că ai aţipit…</p>
               <p rend="justify">—  Stau aşa şi mă gândesc, ce să fie oare mai mult pe lume: iarbă în luncă, ori frunză în codru?</p>
               <p rend="justify">Diavolii din fundul mării s-au lovit peste frunte. Nici ei nu ştiau.</p>
               <p rend="justify">—  Stai să ne ducem să numărăm şi ţi-om spune.</p>
               <p rend="justify">Au ieşit toţi diavolii din fundul mării şi s-au apucat de numărat. Cât au umblat ei pământul în lung şi în lat, Ion a avut când dormi şi când se trezi.</p>
               <p rend="justify">După ce au terminat de numărat, au venit şi i-au spus:</p>
               <p rend="justify">—  Cu nouă fire e mai multă iarbă decât frunză.</p>
               <p rend="justify">Şi iar s-au apucat de lucru şi lucrau zi şi noapte. După trei ani fluierul era gata, mai trebuia înflorit şi poleit, dar Ion nu mai putea de somn şi a început a clipoci.</p>
               <p rend="justify">39         — Ioane, Ioane, ce faci acolo, dormi?</p>
               <p rend="justify">—  Nu dorm, mă tot frământă gândul să aflu ce este mai mult în mare: peşte ori nisip.</p>
               <p rend="justify">Dracii au căzut pe gânduri, vroiau şi ei să ştie şi s-au dus să numere. Ion a rămas singur şi a avut când dormi şi când se trezi.</p>
               <p rend="justify">Ca să numeri peştele şi nisipul din mare se cerea amar de vreme. Se trezeşte Ion, se uită la inel şi îşi aduce aminte de Zână. Şi dacă l-a pălit dorul de casă, n-a mai aşteptat să fie fluierul înflorit şi poleit, l-a luat, a dat drumul inelului şi, mergând după dânsul, a ieşit la malul mării. Când a călcat pe mal, s-a pomenit cu dracii în faţă.</p>
               <p rend="justify">—  Stai, Ioane, să facem fluierul până la capăt, ne-a mai rămas să-l înflorim, să-l poleim.</p>
               <p rend="justify">—  Lăsaţi-l, cântă bine, îl duc şi aşa neînflorit şi nepoleit.</p>
               <p rend="justify">Şi picior după picior s-a pornit după urmele inelului şi a mers pe iarbă necălcată şi rouă nescuturată până a ajuns la palat.</p>
               <p rend="justify">A  bătut în poartă şi a strigat:</p>
               <p rend="justify">—  Deschide, împărate, că ţi-am adus fluierul cel fermecat care cântă singur!</p>
               <p rend="justify">A  ieşit împăratul. Cheamă şi sfetnicii, şi boierii.</p>
               <p rend="justify">După ce s-au strâns toţi roată împrejur, Ion a scos fluierul şi a spus:</p>
               <p rend="justify">—  Fluier fermecat!</p>
               <p rend="justify">—  Aud.</p>
               <p rend="justify">—  Să cânţi o horă, să joace toţi curtenii.</p>
               <p rend="justify">A  cântat fluierul o horă, şi au jucat toţi până la unul.</p>
               <p rend="justify">—  Iată, luminate împărate, acesta-i fluierul care cântă singur şi care am avut porunca să-l aduc.</p>
               <p rend="justify">Împăratul l-a luat, iar Ion a ieşit şi a ţinut drumul lui până unde era Zâna şi s-a culcat fără grijă şi a dormit somn voinicesc de trei zile şi trei nopţi, că era trudit de drum lung şi nesomn.</p>
               <p rend="justify">Împăratul, curtenii, boierii au vrut şi ei să încerce fluierul cel fermecat şi i-au vorbit:</p>
               <p rend="justify">—  Fluier fermecat, cântă-ne nişte hore lungi, să jucăm!</p>
               <p rend="justify">S-a pornit fluierul să zică hore, şi împăratul şi curtenii au început să joace. O horă se sfârşea şi alta începea, iar împăratul şi cu boierii</p>
               <p rend="justify">40 jucau pe întrecute, fiindcă fluierul era fermecat şi la cântecul lui jucau şi pietrele în jur. Şi aşa au jucat până au căzut posmol1 la pământ, şi tot săreau, căci nu ştiau cum să zică să steie.</p>
               <p rend="justify">La trei zile, aude Ion că cineva cântă şi cuvântă:</p>
               <p rend="justify">—  Du-te, Ioane, la palat şi scoate-i afară pe sfetnici, pe boieri şi pe împărat, că au murit toţi jucând. De acum n-ai nici o grijă, căci n-are cine îţi mai da porunci grele să te prăpădească. Eu am cântat şi te-am scăpat de împărat şi de sfetnici. Acuma ai rămas tu stăpân la palat, şi a ta este împărăţia cât încape în hotare.</p>
               <p rend="justify">Acesta era glasul fluierului fermecat.</p>
               <p rend="justify">Ion a ascultat de sfatul fluierului, a luat împărăţia aceea în stăpânire şi acum ce a mai făcut el? A trimis răvaşe pe vânt, pe revânt, să ajungă curând prin toate satele, prin toate târgurile că face nuntă.</p>
               <p rend="justify">Şi s-a strâns lume de pe lume, căci împărăţia aceea era mare de n-o cuprindea gândul omului, şi a făcut nuntă cu mese mari, cu lăutari. Am fost şi eu la nunta lor, am petrecut trei zile şi trei nopţi şi i-am lăsat bând şi petrecând şi voie bună făcând, şi am venit la măriile voastre călare pe un fus şi m-am apucat povestea de spus.</p>
               <p rend="justify">Bahmut, raionul Călăraşi.</p>
               <p rend="justify">Grigore Botezatu. Făt-Frumos şi Soarele. Poveşti populare din Basarabia. Cuvânt înainte de Iordan Datcu. Bucureşti, Minerva, 1995, p. 79-97.</p>
               <p rend="justify">1  Posmol, grămadă.</p>
            </div>
            <div type="div2">
               <head>LUCEAFĂRUL DE SEARĂ ŞI LUCEAFĂRUL DE ZI.</head>
               <p rend="justify">A  fost când a fost, pe vremea când se potcovea puricele cu nouăzeci şi nouă ocă de fier la un picior, cu nouăzeci şi nouă ocă de oţel la alt picior şi tot i se părea uşor.</p>
               <p rend="justify">A  fost odată un împărat şi avea împăratul cela un bahore1, de băiat neastâmpărat şi zbânţuit, de nu mai avea încotro. Într-o zi, băiatul a ieşit la poartă şi împroşca cu praştia pietre. Tocmai atunci a trecut prin poarta palatului o babă cu un ulcior cu apă. Băiatul a împroşcat şi a nimerit drept în ulcior. Ulciorul s-a stricat, apa toată s-a vărsat, iar baba s-a întors şi i-a zis băiatului:</p>
               <p rend="justify">—  Să mergi tot pământul umblător, astâmpăr să nu mai ai, până nu vei nimeri pe tărâmul fără de moarte, şi nici acolo ceas de tihnă şi loc de odihnă să nu-ţi afli.</p>
               <p rend="justify">Băiatul s-a întors în palat şi după trei zile a prins a se lua pe gânduri, l-a pălit o tristeţe şi un dor să meargă în lume, să găsească tărâmul fără moarte. S-a luptat el în sinea lui cât s-a luptat şi într-o bună dimineaţă îi spune împăratului să-i dea bani de cheltuială, haine de primeneală, sabie şi buzdugan, că se duce în lume. N-a putut nimeni să-i stea în cale, s-a dus feciorul împăratului şi dus a fost. Dacă s-a pornit, a mers pe un drum, pe altul, ba într-un sat, ba în altul, pe la Bălţi, pe la Soroca, mai ştiu eu pe unde, şi a ajuns la o chilie. A bătut în uşă, a ieşit un sihastru şi l-a întrebat:</p>
               <p rend="justify">—  Ce cauţi, măi băiate?</p>
               <p rend="justify">—  Caut tărâmul fără de moarte.</p>
               <p rend="justify">1 Bahore, copil neastâmpărat.</p>
               <p rend="justify">Sihastrul s-a mirat:</p>
               <p rend="justify">—  Încă nu mi s-a dat ochii a vedea şi urechile a auzi de aşa tărâm. Băiatul s-a scârbit.</p>
               <p rend="justify">—  Ce mă fac eu acum, că doar înapoi n-am să mă întorc. Sihastrul atunci i-a dat un sfat:</p>
               <p rend="justify">—  Treci pădurea aceasta deasă şi întunecoasă. În pădure ai să întâlneşti tot felul de jivine, pe la toate să mergi, să le dai bună ziua! La urmă ai să ajungi la un palat, dinaintea acestui palat stă culcat un balaur cu capul pe prag, îi dai şi lui bună ziua; el de bucurie are să întoarcă capul într-o parte, şi ai să treci. Acolo ţi-or spune încotro să mergi.</p>
               <p rend="justify">Feciorul împăratului aşa a şi făcut, a umblat pădurea toată, şi câte animale, păsări şi gângănii a întâlnit pe toate le-a hiritisit. După aceea a ajuns la un palat. În faţa palatului stătea un balaur culcat cu capul pe prag. Feciorul împăratului de departe s-a închinat şi i-a zis:</p>
               <p rend="justify">—  Bună ziua, laur-balaur cu solzii de aur! Balaurul s-a bucurat, a întors capul şi a spus:</p>
               <p rend="justify">—  Să nu-mi fi dat bună ziua, aici îţi făceam capătul. Băiatul a păşit pragul şi a răspuns:</p>
               <p rend="justify">—  Să te fi repezit asupra mea, aici te făceam harcea-parcea.</p>
               <p rend="justify">A  intrat feciorul împăratului în palat şi a văzut un moşneag cât lumea de bătrân.</p>
               <p rend="justify">—  Ce vânturi te poartă, voinice?</p>
               <p rend="justify">—  Caut tărâmul fără de moarte.</p>
               <p rend="justify">—  Departe-i, voinice, departe, nimeni n-a fost pe cele tărâmuri şi nimeni nu ştie drumul. Fiindcă mi-ai hiritisit jivinele toate, o să-ţi dau un ghem de aur, să-ţi arate calea înainte. Încotro se va rostogoli ghemul, într-acolo să mergi.</p>
               <p rend="justify">Şi-a luat băiatul ziua bună, a aruncat ghemul şi ghemul a prins a se cotili peste dealuri, peste văi, peste câmpii, peste pustii.</p>
               <p rend="justify">Cât mergea ghemul, se desprindea de pe el un fir de aur subţire ca o aţă de păianjen. Aşa a mers voinicul cale lungă, şi într-un târziu a ajuns la un stejar, unde s-a oprit să poposească.</p>
               <p rend="justify">43</p>
               <p rend="justify">S-a aşezat voinicul la umbră şi a nimerit drept pe o ghindă, care crăpase şi slobozise colţ. Ghinda, simţind aşa greutate asupra ei, întreabă:</p>
               <p rend="justify">—  Cine eşti, voinice, şi încotro mergi?</p>
               <p rend="justify">—  Sunt fecior de împărat, merg la tărâmul fără de moarte, să trăiesc cât lumea şi pământul. Ghinda îi zice:</p>
               <p rend="justify">—  Dă-te de pe mine, că abia am încolţit, sunt firavă şi slabă, să nu mă striveşti, lasă-mă să cresc şi, dacă vrei, stai aici cu mine şi vei trăi până voi creşte eu stejar mare şi falnic, vei vieţui până voi ajunge la adânci bătrâneţe şi, când mă voi risipi din picioare şi se vor scălda vrăbiile în colbul meu, abia atunci o să-ţi vie şi ţie sfârşitul.</p>
               <p rend="justify">Feciorul de împărat s-a sculat, a învelit ghinda cu pământ, ca să crească, şi-a luat ziua bună şi s-a pornit mai departe. A mers el şi a tot mers din urma ghemului şi a ajuns la un butuc de viţă de vie, încărcat cu struguri. S-a oprit voinicul la popas, a rupt un strugure şi a mâncat. După ce s-a săturat, viţa de vie l-a întrebat:</p>
               <p rend="justify">—  Unde te duci, voinicule?</p>
               <p rend="justify">—  Mă duc la tărâmul fără de moarte, unde voi trăi cât lumea şi pământul.</p>
               <p rend="justify">Viţa de vie îi zice:</p>
               <p rend="justify">—  Îngroapă o bobiţă în pământ, să crească, să rodească şi, dacă doreşti, stai aici şi vei trăi până s-a înmulţi poama, de nu vor avea loc rădăcinile în pământ şi frunzele sub soare, şi cât voi fi aici, vei bea vin şi vei mânca poamă.</p>
               <p rend="justify">Voinicul a îngropat o bobiţă de poamă în pământ şi a zis:</p>
               <p rend="justify">—  Îţi mulţumesc, viţă de vie, rămâi cu bine, creşte şi te înmulţeşte, că eu mă duc mai departe.</p>
               <p rend="justify">—  Fii sănătos şi umblă în plin.</p>
               <p rend="justify">Feciorul de împărat a mers înainte şi, nu multă zăbavă, vede un vultur. El a întins arcul să tragă. Vulturul atunci zice:</p>
               <p rend="justify">—  Voinice, nu trage şi nu mă săgeta. Ia şi mă lecuieşte şi mă vermuieşte1, că de mare folos ţi-oi fi. Când te-a păli vreo nevoie mare, numai cu gândul să te gândeşti la mine şi eu voi fi la tine.</p>
               <p rend="justify">1 A vermui, a scoate viermii din rană.</p>
               <p rend="justify">Feciorul de împărat i-a purtat de grijă vulturului, i-a legat rănile cum ştia mai bine, l-a hrănit, l-a lăsat bun sănătos şi de acolea a mers mai departe şi a ajuns la malul unei ape. Mergând aşa pe malul apei, vede ceva strălucind şi înălbind înainte. Se uită el şi se gândeşte:</p>
               <p rend="justify">—  Oare ce să fie?</p>
               <p rend="justify">A  mers el hăt departe, şi când colo ce să vadă? Marea se trăsese la adânc, iar pe nisipul fierbinte ca focul se părpălea împăratul peştilor</p>
               <p rend="justify">—  Lung de doisprezece paşi şi înalt de un stat de om, cu solzii de aur, cu aripile de argint, cum nu s-a mai pomenit cândva pe pământ.</p>
               <p rend="justify">Băiatul s-a apropiat şi a zis:</p>
               <p rend="justify">—  Alei, bun ospăţ de peşte o să mai fac! Peştele l-a auzit şi i-a răspuns:</p>
               <p rend="justify">—  Voinice, dacă mă vei mânca, n-ai să te îngraşi, mai bine ia şi mă dă la adânc şi, când îi gândi la mine, eu oi fi la tine.</p>
               <p rend="justify">El a căutat un druc lung, l-a săltat pe încetul şi l-a dat pe împăratul peştilor în mare.</p>
               <p rend="justify">Apoi băiatul şi-a luat drumul înainte şi a mers multă lumeâmpărăţie, cuvântul să ne fie, limba să nu ostenească, nici să poposească, şi la o bucată de loc vede o vulpe, fugărită de ogari, muşcată de câini. El întinde arcul să tragă, dar vulpea zice:</p>
               <p rend="justify">—  Voinice, nu mă omorî, apără-mă de câini şi de ogari, lecuieştemă şi la nevoie ţi-oi fi de ajutor.</p>
               <p rend="justify">S-a repezit feciorul de împărat, a alungat câinii şi ogarii, a luat-o sub ocrotirea lui şi i-a purtat de grijă, până s-a întremat vulpea de-a binelea, şi i-a dat drumul. La despărţire vulpea i-a zis:</p>
               <p rend="justify">—  Mulţumesc, fecior de împărat, că nu m-ai lăsat să mă rupă câinii şi ogarii. Când îi ajunge la vreo greutate, să te gândeşti la mine şi eu voi fi la tine.</p>
               <p rend="justify">A  plecat feciorul de împărat iar la drum, şi cu cât mergea, ghemul cel de aur se dezvârtea şi se făcea tot mai mic. Aşa a mers el pe bură nescuturată, pe cale necălcată, până a ajuns la un ulm cu două tulpini.</p>
               <p rend="justify">Între tulpinile ulmului era întinsă o pânză de păianjen, iar pe pânză se zbătea un ţânţar. Când l-a văzut pe feciorul de împărat, ţânţarul a prins a striga:</p>
               <p rend="justify">45</p>
               <p rend="justify">—  Voinice, voinice, scapă-mă, că ţi-oi sta într-o mână de ajutor. Eu ştiu unde te duci, te duci la tărâmul fără de moarte, şi de mi-i face un bine, la vremea vremii şi eu te-oi ajuta cu ceva.</p>
               <p rend="justify">Drumeţul, dacă a văzut treaba de-aşa, s-a oprit, l-a hrănit şi i-a dat drumul.</p>
               <p rend="justify">—  Mulţumescu-ţi dumitale, om călător, pentru benefacere. Când îi avea vreo greutate, numai cu gândul să te gândeşti la mine şi eu voi fi la tine. Iar acum mergi sănătos înainte, căci nu ţi-a rămas mult de mers şi vei ajunge la un palat. Acolo dacă vei ajunge, mergi drept la împărat şi cere-i fata cea mai mică de mireasă, că până nu-i fi însurat, nu-i putea stăpâni tărâmul fără de moarte.</p>
               <p rend="justify">A  mers feciorul de împărat, a ţinut tot drumul înainte şi de cale lungă ghemul se tot micşora, se făcuse cât un măr, apoi cât o nucă, şi când ajunsese cât mazărea, a văzut feciorul de împărat înaintea lui nişte palate aurite, poleite, mândre şi, ce să mai vorbesc, erau aşa de frumoase, că nu se mai aflau altele să le stee împotrivă pe faţa pământului.</p>
               <p rend="justify">Feciorul de împărat a mers drept la palat şi a bătut în poartă.</p>
               <p rend="justify">Împăratul a trimis straja de l-a întrebat ce umblă el acolo, de unde vine şi încotro se duce.</p>
               <p rend="justify">Feciorul de împărat i-a spus totul de-a fir a-n păr. Iaca cum şi iaca ce…  Atunci a ieşit împăratul la poartă şi voinicul i-a vorbit aşa:</p>
               <p rend="justify">—  Luminate împărate, vedea-o-aş pe fiica ta cea mai mică mireasă în capul mesei şi pe mine mire alături de ea. Iată am venit să-i cer mâna. Mi-o dai?</p>
               <p rend="justify">—  Ţi-o dau, ţi-o dau, dacă te vei putea ascunde să nu te găsească nimeni. Atunci vom face nuntă şi vei trăi aici la palat cât lumea şi pământul, căci de la poarta aceasta începe tărâmul fără de moarte. Acum pe sărmanul băiat îl pălise o scârbă ca aceea, dar ce era să facă. Stând aşa pe gânduri, îşi aduse aminte de vultur şi cât ai clipi din ochi vulturul a fost lângă dânsul.</p>
               <p rend="justify">—  Ce te-ai întristat, stăpâne?</p>
               <p rend="justify">—  Uite ce nevoie m-a pălit…</p>
               <p rend="justify">Şi a prins a-i spune de porunca împăratului.</p>
               <p rend="justify">—  Cât despre asta, n-ai ce te întrista.</p>
               <p rend="justify">Vulturul l-a luat pe feciorul împăratului şi l-a dus tocmai la torţile cerului şi l-a ascuns după nouă rânduri de nouri.</p>
               <p rend="justify">Împăratul avea trei fete tot o faţă, tot un păr, tot o îmbrăcăminte, tot o ciuboţică. A ieşit împăratul, cu sabia goală, cu fata cea mai mare şi i-a spus hotărât că, dacă nu l-a găsi pe feciorul împăratului unde-i ascuns, îi ia capul.</p>
               <p rend="justify">Fata s-a dus la vâzdogărie, şi-a luat o vâzdoagă în paneraş şi a ieşit cu tatăl său în pragul uşii, să-l vadă pe feciorul împăratului.</p>
               <p rend="justify">S-a uitat fata pe pământ, nu l-a văzut, s-a uitat în mare, nu l-a văzut, s-a uitat în cer, l-a văzut şi a strigat:</p>
               <p rend="justify">—  Ieşi de după nouri, că te văd.</p>
               <p rend="justify">Cât te-ai şterge la ochi, vulturul l-a coborât pe feciorul împăratului din nouri.</p>
               <p rend="justify">Împăratul zice:</p>
               <p rend="justify">—  Acum ce, să-ţi iau capul?</p>
               <p rend="justify">Fata i-a luat apărarea voinicului:</p>
               <p rend="justify">—  Luminate împărate, păcatul de prima dată se iartă.</p>
               <p rend="justify">Împăratul l-a iertat.</p>
               <p rend="justify">—  Iată te iert, dar a doua oară, dacă te va vedea fata cea mijlocie, îţi iau capul.</p>
               <p rend="justify">Împăratul s-a dus la palat s-o aducă pe fiica cea mijlocie. Băiatul nu mai ştia ce să facă.</p>
               <p rend="justify">Cum stătea el oropsit şi se tânguia, cine să-l scoată dintr-o greutate ca aceasta, îşi aduce aminte de împăratul peştilor. Numai cu gândul s-a gândit şi, când colo, ce să vezi, se pomeneşte cu marea la zidurile palatului şi cu peştele săltând din apă.</p>
               <p rend="justify">—  Ce necaz ai, stăpâne?</p>
               <p rend="justify">—  Am dat peste primejdie…</p>
               <p rend="justify">Şi prinde a-i spune de cuvântul împărătesc, că-l ameninţă să-i taie capul.</p>
               <p rend="justify">—  Vai de mine, fă-ţi pace, nici capul nu-ţi bate, ştiu eu nişte ascunzişuri prin fundul mării, că nu te mai găseşte nimeni cât pururea.</p>
               <p rend="justify">47</p>
               <p rend="justify">Peştele l-a luat pe feciorul împăratului în gură, ca pe un grăunte, şi l-a dus în străfundul mărilor.</p>
               <p rend="justify">Împăratul a ieşit cu fiica cea mijlocie, a scos sabia din teacă şi i-a spus:</p>
               <p rend="justify">—  Să-l găseşti pe feciorul împăratului unde-i ascuns, că de nu, capul nu-ţi mai stă unde stă.</p>
               <p rend="justify">Fata împăratului s-a spălat pe faţă, şi-a pus o vâzdoagă în paneraş, şi s-a uitat să-l vadă pe feciorul de împărat. L-a căutat fata pe tot pământul umblător şi nu l-a găsit, s-a uitat în cer, pe după soare, pe după lună – nu l-a aflat, s-a uitat fata în fundul mărilor şi l-a zărit.</p>
               <p rend="justify">Împăratul a strigat:</p>
               <p rend="justify">—  Ieşi, voinice, că te-a văzut fata mea.</p>
               <p rend="justify">Peştele l-a scos la mal, şi împăratul, când l-a văzut, i-a spus:</p>
               <p rend="justify">—  Acum se cuvine să-ţi iau capul. Fata cea mijlocie a sărit:</p>
               <p rend="justify">—  Iartă-l, tată, căci păcatul de-al doilea se iartă; dacă-l vei vedea a treia oară, să-i ei capul.</p>
               <p rend="justify">—  Ei, iată te iert şi a doua oară pe cuvântul fetei. Dacă şi a treia oară nu te vei putea ascunde, să ştii că nu mai calci iarbă verde.</p>
               <p rend="justify">A  ajuns feciorul de împărat la aman scârbă, groază, ţine-te, inimă!</p>
               <p rend="justify">—  O să-mi ieie capul şi mântuită-i socoteala, ce să fac eu să nu mă vadă fetele împăratului, cine să mă scoată de la un necaz ca acesta?</p>
               <p rend="justify">Pe când se văieta el, îşi aduce aminte de vulpe, şi cât s-a gândit – iată şi vulpea dinaintea lui.</p>
               <p rend="justify">—  Ce plângi, stăpâne?</p>
               <p rend="justify">—  Iaca cum şi iaca ce…</p>
               <p rend="justify">—  Taci, nu plânge şi nu te scârbi pentru atâta treabă, fă-ţi pace, nici capul să nu te doară. Dacă ţi-i vorba de aşa, hai cu mine, că ştiu eu ce-oi face.</p>
               <p rend="justify">S-a pornit vulpea înainte, feciorul de împărat după dânsa, au sărit pârleazul prin fundul grădinii, au intrat în vâzdogăria fetelor, şi vulpea s-a rotit împrejur, l-a lovit pe feciorul împăratului cu coada şi l-a făcut</p>
               <p rend="justify">48 o vâzdoagă mare, înflorită, decât toate vâzdoagele mai aleasă şi mai frumoasă.</p>
               <p rend="justify">Fata cea mai mică a împăratului s-a spălat, s-a dus la vâzdogărie şi tocmai vâzdoaga aceea a rupt-o, căci i-a plăcut mai mult, şi a pus-o în paneraş.</p>
               <p rend="justify">A  ieşit împăratul în faţa palatului cu sabia goală, a chemat-o pe fata cea mai mică şi i-a hotărât să-l caute pe feciorul împăratului unde ştie, că, de nu, îi taie capul cu sabia.</p>
               <p rend="justify">Se uită fata împăratului pe pământ – nu-i; se uită pe mare – nu-i; se uită în cer – tot nu-i. Se mai uită ea o dată prin fundul pământului, prin întorsul cerului, pe scările stelelor şi mai departe, nu-i şi pace.</p>
               <p rend="justify">Împăratul atunci i-a zis:</p>
               <p rend="justify">—  Uită-te bine, tu îl ascunzi! Fata a răspuns:</p>
               <p rend="justify">—  M-am uitat de-a mărunţelul şi nu-i, umbra lui este, iar el nu se vede.</p>
               <p rend="justify">Împăratul n-a avut încotro şi a strigat:</p>
               <p rend="justify">—  Ieşi, voinice, de unde eşti, că nu te-a văzut fata mea. El a sărit din paneraş şi a zis:</p>
               <p rend="justify">—  Iată-mă-s, împărate!</p>
               <p rend="justify">—  Bine, voinice, văd că eşti viteaz.</p>
               <p rend="justify">Împăratul a dat poruncă să vină muzicile şi i-a spus băiatului să intre în curte, s-o cunoască pe fata cea mai mică; dacă va cunoaşte-o, face nunta, iar de nu, îi taie capul.</p>
               <p rend="justify">Când să se vadă băiatul cu gândurile împlinite, na-ţi-o şi pe aceasta mai decât toate. Se pune el pe plâns şi plânge, şi plânge până i se făcură ochii ca păstrama. De bună seamă, nu mai scapă. Cât a fost, a fost, iar acum – hotărât că împăratul îi ia capul. Cum se văieta el aşa, şi-a adus aminte de ţânţar.</p>
               <p rend="justify">Şi cât a gândit cu gândul, ţânţarul a şi fost lângă dânsul.</p>
               <p rend="justify">—  Ce greutate ai, stăpâne, de boceşti aşa de tare?</p>
               <p rend="justify">—  Cum să nu plâng, sărmanul de mine, că uite când să mă văd şi eu scăpat de nevoi, mă sfârşeşte împăratul de zile. Mai pot eu să le deosebesc pe fetele împăratului, când ele seamănă leit una cu alta?</p>
               <p rend="justify">49</p>
               <p rend="justify">—  Nu te scârbi, stăpâne, nici în seamă nu lua, eu le cunosc bine pe fetele împăratului, ştiu care-i mai mare, care-i mai mică, eu între dânsele am crescut. Când le-a scoate împăratul pe tustrele, eu mă voi aşeza pe nas la cea mai mică şi tu pe aceea s-o alegi.</p>
               <p rend="justify">Fetele împăratului au ieşit toate tot un ochi, tot o faţă, aceeaşi statură, aceeaşi rochie, nici ca să se deosebească cu ceva. Ţânţarul a zburat prin stufării, prin dudăi, a venit şi s-a aşezat pe nasul uneia dintre fete.</p>
               <p rend="justify">Fata a ridicat mâna să-l pălească, da feciorul împăratului a apucat-o de mână şi a spus:</p>
               <p rend="justify">—  Aceasta-i, împărate, fata cea mai mică.</p>
               <p rend="justify">Împăratul a zis:</p>
               <p rend="justify">—  Adevărat, aceasta este.</p>
               <p rend="justify">Şi era fata aceea mândră şi frumoasă, ca soarele când răsare, ca busuiocul cu floare.</p>
               <p rend="justify">Împăratului foarte bine i-a părut, l-a poftit pe mire în palat, l-a pus în capul mesei şi i-a vorbit:</p>
               <p rend="justify">—  Dau fiica după tine şi împărăţia cât încape în hotare. De azi înainte vei trăi cu noi, nu vei şti de moarte, vei vieţui de-a pururi cât lumea şi pământul. Umblă şi cutreieră împărăţia în lungiş şi în curmeziş, dar înapoi, pe poarta care ai intrat, să nu ieşi, că o să fie rău.</p>
               <p rend="justify">Feciorul de împărat a intrat şi a văzut grădini de aur şi argint împodobite cu piatră scumpă, fântâni zidite de marmoră cu căni de argint, râuri pe care curgeau lapte şi miere, dumbrăvi cu fel de fel de păsări cântătoare, pajişti cu flori, cu iarbă verde crescută, în trei, în patru împletită, bătută cu mărgărint, de n-am văzut de când sunt…</p>
               <p rend="justify">Şi câte şi mai câte nu erau acolo, ca să stai să la spui pe toate, le-ai spune, dar nunta s-a aşezat cu tot temeiul, cu chiote şi veselie şi aşa a ţinut nunta aceea multă vreme, cât anume nu pot spune, căci acolo soarele nici nu răsărea, nici nu asfinţea, stătea numai în crucea amiezii. După nuntă, s-a aşezat feciorul împăratului pe trai şi trăia ca în flori de măr. La un timp de vreme a plecat el la vânătoare, a luat arcul şi, când a tras, săgeata a zburat peste poartă. El a văzut încotro a zburat săgeata, s-a luat după dânsa şi a uitat de poveţele socru-său.</p>
               <p rend="justify">A  tras zăvorul, a deschis poarta şi nu s-a mai gândit să păţească ceva. Când colo, vede strălucind firişorul de aţă de la ghemul cel de aur, îşi aduce aminte de casă, de tată, de mamă şi-l păleşte un dor să se ducă să-i vadă. Mai trece cât mai trece, şi ce gândi el? Las toate în pământ şi mă duc acasă, să văd ce mai este.</p>
               <p rend="justify">Împăratul i-a tot zis:</p>
               <p rend="justify">—  Stai, dragul tatei, n-ai la ce te duce, că de atunci au trecut maluri de vreme, nici pomeneală de părinţi, nici neam din răsstrăneamul lor nu mai este.</p>
               <p rend="justify">Dar el n-a crezut. S-a gătit voinicul de drum, şi-a pus armele la îndemână, s-a închinat până la pământ şi a plecat.</p>
               <p rend="justify">Împăratul şi fata cea mai mică au rămas cu jale în inimă.</p>
               <p rend="justify">S-a pornit feciorul de împărat pe firişorul cel de aur şi a tot mers calea înapoi, a ajuns la viţa de vie şi a găsit-o bătrână, întinsă pe coline, că nu i se vedea capătul nici într-o parte, nici în alta.</p>
               <p rend="justify">—  Stai, voinice, şi poposeşte. El i-a răspuns:</p>
               <p rend="justify">—  Bun cuvânt ai, dar mă grăbesc să ajung mai degrabă acasă.</p>
               <p rend="justify">A  mers el mai departe şi a ajuns la un stejar bătrân. Şi stejarul l-a cunoscut.</p>
               <p rend="justify">—  Îngăduie, voinice, stai la popas, că mare bine mi-ai făcut, când ai trecut pe aici. Eu am crescut din ghinda pe care ai acoperit-o cu pământ.</p>
               <p rend="justify">Feciorul de împărat s-a mirat, nici nu-i venea să creadă că a trecut atâta vreme.</p>
               <p rend="justify">A  mers mai departe, a ajuns la palatul de unde luase ghemul de aur şi l-a găsit pe balaur uscat de bătrân. I-a dat bună ziua, balaurul s-a bucurat, a întors capul şi a spus:</p>
               <p rend="justify">—  Măi băiate, acum era să te mănânc, dar fiindcă mi-ai dat bună ziua nu-ţi fac nimica.</p>
               <p rend="justify">Feciorul de împărat a intrat şi l-a găsit pe stăpânul palatului. De multă vreme ce-a trecut îi crescuse barba, cu o parte se învelea şi alta îşi aşternea. Bătrânul a ridicat genele de la ochi cu cârja, s-a uitat la voinic şi a zis:</p>
               <p rend="justify">51</p>
               <p rend="justify">—  Înapoi când vei veni, tot pe aici să treci.</p>
               <p rend="justify">Şi-a luat el ziua bună, s-a pornit spre casă, căci nu mai rămăsese mult, şi când a ajuns la chilia sihastrului, a dat de o sihlă deasă, să te apuce lupii de spate. Cât despre chilie, sihastru – nici urmă. L-a pălit pe feciorul de împărat tristeţea şi mai că-l bătea gândul să se întoarcă înapoi, dar nu s-a oprit, a mers înainte şi a ajuns acasă. S-a uitat încolo, s-a uitat încoace, într-o parte, în alta, şi n-a văzut nimic. Numai prepunea locurile. A potrivit cam pe unde era casa părinţilor, dar n-a găsit nici palat, nici curte, erau numai nişte risipituri. Într-o râpă a zărit o căscioară. S-a dus acolo şi a întrebat aşa şi aşa. În casa aceea trăia un moşneag de trei sute de ani. El i-a spus că a auzit de la răsstrăbuni că a fost aici curtea unui împărat, care avea un fecior, şi vorbeau că s-a dus pe lume după viaţă fără moarte şi tinereţe fără bătrâneţe, să trăiască cât lumea şi pământul. În sat a fost după aceea o ciumă şi a murit şi om, şi vită, şi pasăre. Feciorul de împărat s-a scârbit, şi-a adus aminte de sfatul lui socru-său şi s-a întors înapoi. Când a ajuns pe locul unde fusese poarta curţii împărăteşti vede un marcoteţ1. Dă voinicul cu piciorul în marcoteţ şi de desupt iese moartea</p>
               <p rend="justify">—  Neagră, uscată.</p>
               <p rend="justify">—  Ehe, dragul mătuşii, tocmai acum ai venit, de când te aştept eu, nu-mi pot mântui zilele fără tine.</p>
               <p rend="justify">Voinicul şi-a ţinut firea şi hai fuga înapoi, de da inima dintr-însul, să ajungă cât mai degrabă la tărâmul de unde venise.</p>
               <p rend="justify">Când l-a văzut moartea fugind, s-a luat după dânsul.</p>
               <p rend="justify">Aproape de casa moşneagului nu mai putea fugi, a dat bună ziua balaurului, balaurul s-a bucurat, a întors capul într-o parte, şi voinicul a intrat. De ostenit ce era, atâta a zis:</p>
               <p rend="justify">—  Ajută-mă, moşule, nu mă lăsa, pune-mă la cale ce să fac, că mă calcă moartea din urmă.</p>
               <p rend="justify">Moşneagul i-a dat un brâu şi i-a spus:</p>
               <p rend="justify">1  Marcoteţ, hârdău, vas de lut ars, cu gura largă, folosit în gospodărie pentru frecatul macului, seminţei de cânepă.</p>
               <p rend="justify">—  Na, dă-i-l morţii, să-l poarte până l-a ponosi, de nu se va ţine fir de fir, şi abia atunci să vină la tine.</p>
               <p rend="justify">Când a ajuns moartea şi a văzut balaurul, a ridicat coasa să-l taie. Balaurul a sărit cu gura căscată, cu limba înfocată, a duhnit foc şi smoală asupra ei şi n-a lăsat-o să se apropie.</p>
               <p rend="justify">—  Stai, boanghină, opreşte-te, ce dai oarbă peste oameni?</p>
               <p rend="justify">—  N-am treabă cu tine, dă-mi drumul să intru în casă.</p>
               <p rend="justify">—  Trebuia să-mi fi dat bună ziua, iar acum caută-ţi de drum, dacă ţi-s dragi zilele, că ia amuş te-oi apuca, ţi-a trece de toate.</p>
               <p rend="justify">Văzându-l aşa vâlvaş1, moartea a dat înapoi şi de departe striga:</p>
               <p rend="justify">—  Moşule, dă-i drumul feciorului de împărat să iasă afară, c-am să-ţi smulg barba câte un fir.</p>
               <p rend="justify">Atunci a ieşit feciorul de împărat cu brâul şi a spus:</p>
               <p rend="justify">—  Na, moarte, brâul acesta, încinge-te, întoarce-te înapoi şi poartă-l. Când îl vei ponosi de istov, de nu se va mai ţine fir de fir, să vii la mine.</p>
               <p rend="justify">Moartea a luat brâul să-l poarte, să-l ponosească, iar feciorul de împărat a mers tot înainte, a ajuns la stejar, şi stejarul l-a chemat:</p>
               <p rend="justify">—  Vino, voinice, la popas.</p>
               <p rend="justify">—  Nu pot, că mă ajunge moartea din urmă.</p>
               <p rend="justify">—  Despre asta n-avea grijă, bagă mâna în scorbura mea, scoate un toiag de fier.</p>
               <p rend="justify">—  L-am scos…</p>
               <p rend="justify">—  Dacă te-a ajunge moartea din urmă, dă-i toiagul acesta şi spune-i să-l poarte, până-l va roade, de nu va avea ce ţine în mână, şi abia atunci să vină la tine.</p>
               <p rend="justify">Şi cum a vorbit l-a şi nimerit.</p>
               <p rend="justify">Voinicul şi-a luat ziua bună, şi mişcă, băiete, a mers el şi a mers peste câmpuri fără drumuri, peste ape fără vaduri. Şi într-o zi îi iese moartea în cale.</p>
               <p rend="justify">—  Stai, voinice, atâta ţi-a fost să trăieşti!</p>
               <p rend="justify">1  Vâlvaş, arţăgos, îndârjit.</p>
               <p rend="justify">53</p>
               <p rend="justify">—  De ţi-i voia să mă sfârşeşti de zile, sfârşeşte-mă, dar mai întâi poartă toiagul acesta de fier şi, când îl vei roade, de nu vei avea ce ţine în mână, atunci să vii la mine.</p>
               <p rend="justify">Moartea a apucat toiagul şi a luat drumul în picioare, că doar trebuia să umble, nu ceva, ca să roadă un toiag ca acela.</p>
               <p rend="justify">Feciorul de împărat, când s-a văzut slobod, parcă prinsese aripi, a mers cale înainte, a ajuns la viţa de vie şi viţa de vie, cum l-a văzut, de departe l-a chemat:</p>
               <p rend="justify">—  Stai, voinice, de mănâncă poamă şi bea vin.</p>
               <p rend="justify">—  De stat, prea aş sta, dar trebuie să mă duc, că mi-s drumurile departe şi cărările încurcate, uite mă ajunge moartea din urmă.</p>
               <p rend="justify">—  N-avea nici o grijă, că m-oi pune luntre şi punte să-ţi fiu de folos.</p>
               <p rend="justify">—  Toate ca toate, de mi-i spune ce să fac să opresc moartea, ştiu că mi-i face un bine.</p>
               <p rend="justify">—  Apoi de te ajunge, să arunci sabia şi să zici:</p>
               <p rend="justify">—  Ia, moarte, sabia şi ţine-o să ruginească, până nu s-a alege nimica dintr-însa, şi atunci vino la mine.</p>
               <p rend="justify">—  Îţi mulţumesc, cum oi da ochii cu dânsa, cum i-oi spune.</p>
               <p rend="justify">S-a pornit iar feciorul împăratului pe cale, pe cărare şi păşea cât apuca piciorul. La o habă se pomeneşte cu moartea în faţă.</p>
               <p rend="justify">—  Stai, că ţi-a venit capătul!</p>
               <p rend="justify">—  Apoi, dacă ţi-i vorba de aşa, nu-ţi stau împotrivă. Iată mai am o sabie, nu m-aş lăsa de ea odată cu viaţa, ţi-o dau s-o ţii până va rugini şi nu se va alege nimica dintr-însa, şi atunci, de mă vei ajunge</p>
               <p rend="justify">—  Bine, de nu, să nu cauţi pricină, că eu mă duc la tărâmul de unde am plecat.</p>
               <p rend="justify">Feciorul împăratului i-a dat sabia şi s-a tot dus. După ce a ruginit sabia, moartea s-a pornit din urma lui ca vântul şi ca gândul. Da atunci feciorul împăratului a ajuns la palat, a deschis poarta, fiica cea mai mică i-a ieşit în întâmpinare, l-a apucat de mână, când colo, şi moartea soseşte şi-l apucă de picior.</p>
               <p rend="justify">—  Stai pe loc, eşti al meu, unde te duci? Făcu moartea.</p>
               <p rend="justify">—  Ba e al meu! Se opuse fiica împăratului.</p>
               <p rend="justify">—  Dă-i drumul!</p>
               <p rend="justify">Fata împăratului a zis atunci:</p>
               <p rend="justify">—  De-i aşa, eu l-oi face un măr de aur, l-oi azvârli în sus, şi cine dintre noi îl va prinde, a aceleia va fi.</p>
               <p rend="justify">Fata împăratului a azvârlit mărul cel de aur în sus, şi mărul s-a prefăcut în luceafăr de seară.</p>
               <p rend="justify">Împăratul şi cele două fete ale lui au venit la poartă şi, aflând ce-i socoteala, au prefăcut-o pe fată într-un măr de aur, au aruncat-o în sus şi i-au spus să-l găsească pe feciorul împăratului şi să se coboare cu el în curtea palatului, că moartea n-o să aibă ce face.</p>
               <p rend="justify">Mărul a zburat în cer şi s-a prefăcut în luceafărul de zi.</p>
               <p rend="justify">Văzând una ca aceasta, moartea s-a mâiniat, i-a călcat pe tustrei pe umbră şi i-a prefăcut, pe împărat şi cele două fete, stane de piatră în poartă. De atunci sunt luceferi în cer şi stâlpi de piatră – la porţi.</p>
               <p rend="justify">Am încălecat pe un arici Şi am venit până aici, Am încălecat pe un pui Şi altă poveste nu-i.</p>
               <p rend="justify">Stejăreni, raionul Nisporeni.</p>
               <p rend="justify">Grigore Botezatu. Făt-Frumos şi Soarele. Poveşti populare din Basarabia. Cuvânt înainte de Iordan Datcu. Bucureşti, Minerva, 1995, p. 31-47.</p>
            </div>
            <div type="div2">
               <head>TINEREŢE FĂRĂ BĂTRÂNEŢE ŞI VIAŢĂ FĂRĂ DE MOARTE.</head>
               <p rend="justify">A  fost odată ca niciodată; că de n-ar fi, nu s-ar mai povesti; de când făcea plopşorul pere şi răchita micşunele; de când se băteau urşii în coade; de când se luau de gât lupii cu mieii de se sărutau, înfrăţindu-se; de când se potcovea puricele la un picior cu nouăzeci şi nouă de oca de fier şi s-arunca în slava cerului de ne aducea poveşti.</p>
               <p rend="justify">De când se scria1 musca pe perete, Mai mincinos cine nu crede.</p>
               <p rend="justify">Au fost odată un împărat mare şi o împărăteasă, amândoi tineri şi frumoşi, şi voind să aibă copii, au făcut de mai multe ori tot ce trebuia să facă pentru aceasta; au umblat pe la vraci şi filosofi, ca să caute la stele şi să le ghicească dacă or să facă copii; dar în zadar. În sfârşit, auzind împăratul că este la un sat, aproape, un unchiaş dibaci, a trimis să-l cheme; dar el răspunse trimişilor că cine are trebuinţă să vie la dânsul. S-au sculat deci împăratul şi împărăteasa şi, luând cu dânşii vreo câţiva boieri mari, ostaşi şi slujitori, s-au dus la unchiaş acasă. Unchiaşul, cum i-a văzut de departe, a ieşit să-i întâmpine şi totodată le-a zis:</p>
               <p rend="justify">—  Bine aţi venit sănătoşi; dar ce umbli, împărate, să afli? Dorinţa ce ai o să-ţi aducă întristare.</p>
               <p rend="justify">—  Eu nu am venit să te întreb asta – zise împăratul – ci, dacă ai ceva leacuri care să ne facă să avem copii, să-mi dai.</p>
               <p rend="justify">1  A se scrie – a se iscăli.</p>
               <p rend="justify">—  Am, răspunse unchiaşul; dar numai un copil o să faceţi. El o să fie Făt-Frumos şi drăgăstos, şi parte n-o să aveţi de el.</p>
               <p rend="justify">Luând împăratul şi împărăteasa leacurile, s-au întors veseli la palat, şi peste câteva zile împărăteasa s-a simţit însărcinată. Toată împărăţia şi toată curtea, şi toţi slujitorii s-au veselit de această întâmplare. Mai-nainte însă de a veni ceasul naşterii, copilul se puse pe un plâns, de n-a putut nici un vraci să-l împace. Atunci împăratul a început să-i făgăduiască toate bunurile din lume, dar nici aşa n-a fost cu putinţă să-l facă să tacă.</p>
               <p rend="justify">—  Taci, dragul tatei, zicea împăratul, că ţi-oi da împărăţia cutare sau cutare; taci, fiule, că ţi-oi da de soţie pe cutare sau cutare fată de împărat şi alte multe d-alde astea; în sfârşit, dacă văzu şi văzu că nu tace, îi mai zise: taci, fătul meu, că ţi-oi da Tinereţe fără bătrâneţe şi viaţă fără de moarte.</p>
               <p rend="justify">Atunci copilul tăcu şi se născu; iar slujitorii deteră în timpine1 şi în surle şi în toată împărăţia se ţinu veselie mare o săptămână întreagă. De ce creştea copilul, d-aceea se făcea mai isteţ şi mai îndrăzneţ.</p>
               <p rend="justify">Îl deteră pe la şcoli şi filosofi, şi toate învăţăturile, pe care alţi copii le învaţă într-un an, el le învăţa într-o lună, astfel încât împăratul murea şi învia de bucurie. Toată împărăţia se fălea că o să aibă un împărat înţelept şi procopsit2 ca Solomon împărat. De la o vreme încoace însă, nu ştiu ce avea, că era tot galeş, trist şi dus pe gânduri. Iar când fuse într-o zi, tocmai când copilul împlinea cincisprezece ani şi împăratul se afla la masă cu toţi boierii şi slujbaşii împărăţiei şi chefuiau, se sculă Făt-Frumos şi zise:</p>
               <p rend="justify">—  Tată, a venit vremea să-mi dai ceea ce mi-ai făgăduit la naştere. Auzind acestea, împăratul s-a întristat foarte şi i-a zis:</p>
               <p rend="justify">—  Dar bine, fiule, de unde pot eu să-ţi dau un astfel de lucru nemaiauzit? Şi dacă ţi-am făgăduit atunci, a fost numai ca să te împac.</p>
               <p rend="justify">—  Dacă tu, tată, nu poţi să-mi dai, apoi sunt nevoit să cutreier toată lumea, până voi găsi făgăduinţa pentru care m-am născut.</p>
               <p rend="justify">1  Timpine – tobă.</p>
               <p rend="justify">2  Procopsit – învăţat.</p>
               <p rend="justify">57         Atunci toţi boierii şi împăratul deteră în genunchi, cu rugăciune să nu părăsească împărăţia; fiindcă, ziceau boerii:</p>
               <p rend="justify">—  Tatăl tău de aci înainte e bătrân, şi o să te ridicăm pe tine în scaun, şi avem să-ţi aducem cea mai frumoasă împărăteasă de sub soare de soţie.</p>
               <p rend="justify">Dar n-a fost putinţă să-l întoarcă din hotărârea sa, rămânând statornic ca o piatră în vorbele lui; iar tată-său, dacă văzu şi văzu, îi dete voie şi puse la cale să-i gătească de drum merinde şi tot ce-i trebuia.</p>
               <p rend="justify">Apoi Făt-Frumos se duse în grajdurile împărăteşti, unde erau cei mai frumoşi armăsari din toată împărăţia, ca să-şi aleagă unul; dar, cum punea mâna şi apuca pe câte unul de coadă, îl trântea, şi astfel toţi caii căzură. În sfârşit, tocmai când era să iasă, îşi mai aruncă ochii o dată prin grajd şi, zărind într-un colţ un cal răpciugos şi bubos, şi slab, se duse şi la dânsul, iar când puse mâna pe coada lui, el îşi întoarse capul şi zise:</p>
               <p rend="justify">—  Ce porunceşti, stăpâne?</p>
               <p rend="justify">Şi înţepenindu-şi picioarele, rămase drept ca lumânarea.</p>
               <p rend="justify">Atunci Făt-Frumos îi spuse ce avea de gând să facă, şi calul îi zise:</p>
               <p rend="justify">—  Ca să ajungi la dorinţa ta, trebuie să ceri de la tatăl tău paloşul, suliţa, arcul, tolba cu săgeţile şi hainele ce le purta el când era flăcău; iar pe mine să mă îngrijeşti cu însăţi mâna ta şase săptămâni, şi orzul să mi-l dai fiert în lapte.</p>
               <p rend="justify">Cerând împăratului lucrurile ce-l povăţuise calul, el a chemat pe vătaful curţii şi i-a dat poruncă ca să-i deschiză toate tronurile1 cu haine, spre a-şi alege fiul său pe acelea care îi va plăcea. Făt-Frumos, după ce răscoli trei zile şi trei nopţi, găsi în sfârşit, în fundul unui tron vechi, armele şi hainele tătâne-său de când era flăcău, dar foarte ruginite. Se apucă însuşi cu mâna lui să le cureţe de rugină, şi după şase săptămâini, izbuti a face să lucească armele ca oglinda. Totodată, îngriji şi de cal, precum îi zisese el. Destulă muncă avu; dar fie, că izbuti.</p>
               <p rend="justify">1  Tron – ladă, cufăr în care se păstrează hainele.</p>
               <p rend="justify">Când auzi calul de la Făt-Frumos că hainele şi armele sunt bine curăţate şi pregătite, o dată se scutură şi el, şi toate bubele şi răpciuga căzură de pe dânsul, şi rămase întocmai cum îl fătase mă-sa, un cal gras, trupeş şi cu patru aripi; văzându-l Făt-Frumos astfel, îi zise:</p>
               <p rend="justify">—  De azi în trei zile plecăm.</p>
               <p rend="justify">—  Să trăieşti, stăpâne; sunt gata chiar azi, de porunceşti, îi răspunse calul.</p>
               <p rend="justify">A  treia zi de dimineaţă, toată curtea şi toată împărăţia era plină de jale. Făt-Frumos, îmbrăcat ca un viteaz, cu paloşul în mână, călare pe calul ce-şi alesese, îşi luă ziua bună de la împărat, de la împărăteasă, de la toţi boierii cei mari şi cei mici, de la ostaşi, de la toţi slujitorii curţii, care, cu lacrimi în ochi, îl rugau să se lase de a face călătoria aceasta, ca nu care cumva să meargă la pieirea capului său; dar el, dând pinteni calului, ieşi pe poartă ca vântul, şi după dânsul carele cu merinde, cu bani şi vreo două sute de ostaşi, pe care-i orânduise împăratul ca să-l însoţească.</p>
               <p rend="justify">După ce trecu afară de împărăţia tatălui său şi ajunse în pustietate, Făt-Frumos îşi împărţi toată avuţia pe la ostaşi şi, luându-şi ziua bună, îi trimise înapoi, oprindu-şi pentru dânsul merinde numai cât a putut duce calul. Şi apucând calea către răsărit, s-a dus, s-a dus, s-a dus, trei zile şi trei nopţi, până ce ajunse la o câmpie întinsă, unde era o mulţime de oase de oameni.</p>
               <p rend="justify">Stând să se odihnească, îi zise calul:</p>
               <p rend="justify">—  Să ştii, stăpâne, că aici suntem pe moşia unei Gheonoaie, care e atât de rea, încât nimeni nu calcă pe moşia ei, fără să fie omorât. A fost şi ea femeie ca toate femeile, dar blestemul părinţilor, pe care nu-i asculta, ci îi tot necăjea, a făcut-o să fie Gheonoaie; în clipa aceasta este cu copiii ei, dar mâine în pădurea ce o vezi, o s-o întâlnim venind să te prăpădească; e grozav de mare; dară să nu te sperii, ci să fii gata cu arcul ca să o săgetezi, iar paloşul şi suliţa să le ţii la îndemână, ca să te slujeşti cu dânsele când va fi de trebuinţă.</p>
               <p rend="justify">Se deteră spre odihnă; dar pândea când unul, când altul.</p>
               <p rend="justify">1  Înşelă – înşeuă.</p>
               <p rend="justify">59         A doua zi, când se revărsau zorile, ei se pregăteau să treacă pădurea. Făt-Frumos înşelă1 şi înfrână calul, şi chinga o strânse mai mult decât altă dată, şi porni, când auzi o ciocănitură groaznică. Atunci, calul îi zise:</p>
               <p rend="justify">—  Ţine-te, stăpâne, gata, că iată se apropie Gheonoaia.</p>
               <p rend="justify">Şi când venea ea, nene, dobora copacii: aşa de iute mergea; iar calul se urcă ca vântul până cam deasupra ei, şi Făt-Frumos îi luă un picior cu săgeata, şi, când era gata a o lovi cu a doua săgeată, strigă ea:</p>
               <p rend="justify">—  Stai, Făt-Frumos, că nu-ţi fac nimic!</p>
               <p rend="justify">Şi văzând că nu o crede, îi dete înscris cu sângele său.</p>
               <p rend="justify">—  Să-ţi trăiască calul, Făt-Frumos, îi mai zise ea, ca un năzdrăvan ce este, căci de nu era el, te mâncam fript; acum însă, m-ai mâncat tu pe mine; să ştii că până azi nici un muritor n-a cutezat să calce hotarele mele până aicea; câţiva nebuni care s-au încumes a o face, d-abia au ajuns până în câmpia unde ai văzut oasele cele multe.</p>
               <p rend="justify">Se duseră acasă la dânsa, unde Cheonoaia ospătă pe Făt-Frumos şi-l omeni ca p-un călător. Dar pe când se aflau la masă şi chefuiau, iară Gheonoaia gemea de durere, deodată el îi scoase piciorul pe care îl păstra în traistă, i-l puse la loc şi îndată se vindecă. Gheonoaia, de bucurie, ţinu masă trei zile de-a rândul şi rugă pe Făt-Frumos să-şi aleagă de soţie pe una din cele trei fete ce avea, frumoase ca nişte zâne; el însă nu voi, ci îi spuse curat ce căuta; atunci ea zise:</p>
               <p rend="justify">—  Cu calul care îl ai şi cu vitejia ta, crez că ai să izbuteşti.</p>
               <p rend="justify">După trei zile, se pregătiră de drum şi porni. Merse Făt-Frumos, merse şi iar merse cale lungă şi mai lungă; dară când fu de trecu peste hotarele Gheonoaiei, dete de o câmpie frumoasă, pe de o parte cu iarba înflorită, iară pe de altă parte – pârlită. Atunci el întrebă pe cal:</p>
               <p rend="justify">—  De ce este iarba pârlită?</p>
               <p rend="justify">Şi calul îi răspunse:</p>
               <p rend="justify">—  Aici suntem pe moşia unei scorpii, soră cu Gheonoaia; de rele ce sunt, nu pot să trăiască la un loc; blestemul părinţilor le-a ajuns, şi d-aia s-au făcut lighioi, aşa precum le vezi; vrăjmăşia lor e groaznică,</p>
               <p rend="justify">60 nevoie de cap, vor să-şi răpească una de la alta pământ; când Scorpia este necăjită rău, varsă foc şi smoală; se vede că a avut vreo ceartă cu soră-sa şi, viind s-o gonească de pe tărâmul ei, a pârlit iarba pe unde a trecut; ea este mai rea decât soră-sa şi are trei capete. Să ne odihnim puţin, stăpâne, şi mâine, dis-de-dimineaţă, să fim gata.</p>
               <p rend="justify">A  doua zi se pregătiră, ca şi când ajunsese la Gheonoaie, şi porniră. Când auziră un urlet şi o vâjâietură cum nu mai auziseră ei până atunci!</p>
               <p rend="justify">—  Fii gata, stăpâne, că iată se apropie zgripţuroaica de Scorpie. Scorpia, cu o falcă în cer şi cu alta în pământ şi vărsând flăcări, se apropia ca vântul de iute; iară calul se urcă repede ca săgeata până cam deasupra şi se lăsă asupra ei cam pe o parte. Făt-Frumos o săgetă şi îi zbură un cap; când era să-i mai ia un cap, Scorpia se rugă cu lacrimi ca să o ierte, că nu-i face nimic şi, ca să-l încredinţeze, îi dete înscris cu sângele ei. Scorpia ospătă pe Făt-Frumos şi mai şi decât Gheonoaia; iară el îi dete şi dânsei înapoi capul ce i-l luase cu săgeata, care se lipi îndată cum îl puse la loc, şi după trei zile plecară mai departe.</p>
               <p rend="justify">Trecând şi peste hotarele scorpiei, se duseră, se duseră şi iară se mai duseră, până ce ajunseră la un câmp numai de flori şi unde era numai primăvară; fiecare floare era cu deosebire de mândră şi cu un miros dulce, de te îmbăta; trăgea un vântişor care abia adia. Aicea stătură ei să se odihnească, iară calul îi zise:</p>
               <p rend="justify">—  Trecurăm cum trecurăm până aici, stăpâne; mai avem un hop: avem să dăm peste o primejdie mare; şi, dacă ne-a ajuta Dumnezeu să scăpăm şi de dânsa, apoi suntem voinici. Mai-nainte de aci este palatul unde locuieşte Tinereţe fără bătrâneţe şi – viaţă fără moarte. Această casă este înconjurată cu o pădure deasă şi înaltă, unde stau toate fiarele cele mai sălbatice din lume; ziua şi noaptea păzesc cu neadormire şi sunt multe foarte; cu dânsele nu este chip de a te bate; şi ca să trecem prin pădure e peste poate; noi însă să ne silim, dacom putea, să sărim pe deasupra.</p>
               <p rend="justify">61         După ce se odihniră vreo două zile, se pregătiră iarăşi; atunci calul, ţinându-şi răsuflarea, zise:</p>
               <p rend="justify">—  Stăpâne, strânge chinga cât poţi de mult, şi, încălecând, să te ţii bine şi în scări, şi de coama mea; picioarele să le ţii lipite pe lângă subţioara mea, ca să nu mă zăticneşti1 în zborul meu.</p>
               <p rend="justify">Se urcă, făcu probă, şi într-un minut fu aproape de pădure.</p>
               <p rend="justify">—  Stăpâne, mai zise calul, acum e timpul când se dă demâncare fiarelor pădurii şi sunt adunate toate în curte; să trecem.</p>
               <p rend="justify">—  Să trecem, răspunse Făt-Frumos.</p>
               <p rend="justify">Se urcară în sus şi văzură palatul strălucind astfel, de la soare te puteai uita, dar la dânsul ba. Trecură pe deasupra pădurii şi tocmai când erau să se lase în jos la scara palatului, d-abia, d-abia atinse cu piciorul vârful unui copac şi deodată toată pădurea se puse în mişcare; urlau dobitoacele, de ţi se făcea părul măciucă pe cap. Se grăbiră de se lăsară în jos; şi de nu era doamna palatului afară, dând de mâncare puilor ei (căci aşa numea ea lighioanele din pădure), îi prăpădea negreşit.</p>
               <p rend="justify">Mai mult de bucurie că au venit, îi scăpă ea; căci nu mai văzuse până atunci suflet de om pe la dânsa. Opri pe dobitoace, le îmblânzi şi le trimise la locul lor. Stăpâna era o zână naltă, subţirică şi drăgălaşă, şi frumoasă, nevoie mare! Cum o văzu Făt-Frumos rămase încremenit. Dară ea, uitându-se cu milă la dânsul, îi zise:</p>
               <p rend="justify">—  Bine ai venit, Făt-Frumos! Ce cauţi pe aici?</p>
               <p rend="justify">—  Căutăm, zise el, Tinereţe fără bătrâneţe şi viaţă fără de moarte.</p>
               <p rend="justify">—  Dacă căutaţi ceea ce ziseţi, aci este.</p>
               <p rend="justify">Atunci descălecă şi intră în palat. Acolo găsi încă două femei, una ca alta de tinere; erau surorile cele mai mari. El începu să mulţumească zânei pentru că l-a scăpat de primejdie; iară ele, de bucurie, gătiră o cină plăcută, şi numai în vase de aur. Calului îi dete drumul să pască pe unde va voi dânsul; pe urmă, îi făcură cunoscuţi tuturor lighioanelor, de puteau umbla în tihnă prin pădure.</p>
               <p rend="justify">1  A zăticni – a stânjeni, a împiedica.</p>
               <p rend="justify">Femeile îl rugară să locuiască de aci înainte cu dânsele, căci ziceau că li se urâse şezând tot singurele; iară el nu aşteptă să-i mai zică o dată, ci primi cu toată mulţumirea, ca unul ce aceea şi căuta.</p>
               <p rend="justify">Încet, încet se deprinseră unii cu alţii, îşi spuse istoria şi ce păţi până să ajungă la dânsele, şi nu după multă vreme se şi însoţi cu fata cea mai mică. La însoţirea lor, stăpânele casei îi deteră voie să meargă prin toate locurile de primprejur, pe unde va voi; numai pe o vale, pe care i-o şi arătară, îi ziseră să nu meargă, căci nu va fi bine de el; şi-i şi spuseră că acea vale se numea Valea Plângerii.</p>
               <p rend="justify">Petrecu acolo vreme uitată, fără a prinde de veste, fiindcă rămăsese tot aşa de tânăr ca şi când venise. Trecea prin pădure, fără să-l doară măcar capul. Se desfăta în palaturile cele aurite, trăia în pace şi în linişte cu soţia şi cumnatele sale, se bucura de frumuseţea florilor şi de dulceaţa şi curăţenia aerului, ca un fericit. Ieşea adesea la vânătoare; dar, într-o zi, se luă după un iepure, dete o săgeată, dete două şi nu-l nimeri; supărat, alergă după el şi dete şi cu a treia săgeată, cu care îl şi nimeri; dară nefericitul, în învălmăşeală, nu băgase de seamă că, alergând după iepure, trecuse în Valea Plângerii.</p>
               <p rend="justify">Luând iepurele, se întorcea acasă; când, ce să vezi d-ta? Deodată îl apucă un dor de tată-său şi de mamă-sa. Nu cuteză să spuie femeilor măiestre; dară ele îl cunoscură după întristarea şi neodihna ce vedeau într-însul.</p>
               <p rend="justify">—  Ai trecut, nefericitule, în Valea Plângerii! Îi ziseră ele, cu totul speriate.</p>
               <p rend="justify">—  Am trecut, dragele mele, fără ca să fi voit să fac astă neghiobie; şi acum mă topesc d-a-n-picioarele de dorul părinţilor mei, însă şi de voi nu mă îndur ca să vă părăsesc. Sunt de mai multe zile cu voi şi n-am să mă plâng de nici o mâhnire. Mă voi duce dară să-mi mai văd o dată părinţii şi apoi m-oi întoarce, ca să nu mă mai duc niciodată.</p>
               <p rend="justify">—  Nu ne părăsi, iubitule; părinţii tăi nu mai trăiesc de sute de ani, şi chiar tu, ducându-te, ne temem că nu te vei mai întoarce; rămâi cu noi, căci ne zice gândul că vei pieri.</p>
               <p rend="justify">63         Toate rugăciunile celor trei femei, precum şi ale calului, n-au fost în stare să-i potolească dorul părinţilor, care-l usca pe de-a-ntregul.</p>
               <p rend="justify">În cele mai de pe urmă, calul îi zise:</p>
               <p rend="justify">—  Dacă nu vrei să mă asculţi, stăpâne, orice ţi se va întâmpla, să ştii că numai tu eşti de vină. Am să-ţi spun o vorbă şi, dacă vei primi tocmeala mea, te duc înapoi.</p>
               <p rend="justify">—  Primesc, zise el, cu toată mulţumirea, spune-o!</p>
               <p rend="justify">—  Cum vom ajunge la palatul tatălui tău, să te las jos şi eu să mă întorc, de vei voi să rămâi măcar un ceas.</p>
               <p rend="justify">—  Aşa să fie, zise el.</p>
               <p rend="justify">Se pregătiră de plecare, se îmbrăţişară cu femeile şi, după ce-şi luară ziua bună unul de la altul, porni, lăsându-le suspinând şi cu lacrimile în ochi. Ajunseră în locurile unde era moşia Scorpiei; acolo găsiră oraşe; pădurile se schimbaseră în câmpii; întrebă pe unii şi pe alţii despre Scorpie şi locuinţa ei; dar îi răspunseră că bunii lor auziseră de la străbunii lor povestindu-se de asemenea fleacuri.</p>
               <p rend="justify">—  Cum se poate una ca asta? Le zicea Făt-Frumos – mai alaltăieri am trecut pe aici; şi spunea tot ce ştia.</p>
               <p rend="justify">Locuitorii râdeau de dânsul, ca de unul ce aiurează sau visează deştept, iară el, supărat, plecă înainte, fără a băga de seamă că barba şi părul îi albise.</p>
               <p rend="justify">Ajungând la moşia Gheonoaiei, făcu întrebări ca şi la moşia Scorpiei, şi primi asemenea răspunsuri. Nu se putea dumeri el: cum de în câteva zile s-au schimbat astfel locurile? Şi iarăşi, supărat, plecă cu barba albă până la brâu, simţind că îi cam tremurau picioarele, şi ajunse la împărăţia tătâne-său. Aici, alţi oameni, alte oraşe, şi cele vechi erau schimbate de nu le mai cunoştea. În cele mai de pe urmă, ajunse la palaturile în care se născuse. Cum se dete jos, calul îi sărută mâna şi îi zise:</p>
               <p rend="justify">—  Rămâi sănătos, stăpâne, că eu mă întorc de unde am plecat. Dacă pofteşti să mergi şi dumneata, încalecă îndată şi aidem!</p>
               <p rend="justify">—  Du-te sănătos, că şi eu nădăjduiesc să mă întorc peste curând. Calul plecă ca săgeata de iute.</p>
               <p rend="justify">Văzând palaturile dărâmate şi cu buruieni crescute pe dânsele, ofta şi, cu lacrimi în ochi, căta să-şi aducă aminte cât erau odată de luminate aste palaturi şi cum şi-a petrecut copilăria în ele; ocoli de vreo două-trei ori, cercetând fiecare cămară, fiecare colţuleţ ce-i aducea aminte cele trecute; grajdul în care găsise calul; se pogorî apoi în pivniţă, gârliciul1 căreia se astupase de dărâmăturile căzute. Căutând într-o parte şi în alta, cu barba albă până la genunchi, ridicându-şi pleoapele ochilor cu mâinile şi abia umblând, nu găsi decât un tron odorogit, îl deschise, dară în el nimic nu găsi; ridică capacul chichiţei, şi un glas slăbănogit îi zise:</p>
               <p rend="justify">—  Bine ai venit, că de mai întârziai, şi eu mă prăpădeam.</p>
               <p rend="justify">O  palmă îi trase Moartea lui, care se uscase de se făcuse cârlig în chichiţă, şi căzu mort şi îndată se şi făcu ţărână.</p>
               <p rend="justify">Iar eu încălecai pe-o şa şi vă spusei dumneavoastră aşa.</p>
               <p rend="justify">Povestit de tata, şezător în Bucureşti, mahala Udricani, între 1838 şi 1844. Publicat pentru prima oară în Ţăranul român, nr. 11 din 1862.</p>
               <p rend="justify">P. Ispirescu, Legende sau basmele româinilor, adunate din gura poporului, Bucureşti, 1882, p. 1- 10.</p>
               <p rend="justify">1  Gârlici – intrare strâmtă într-o pivniţă</p>
               <p rend="justify">2  Chichiţă – despărţitură într-o ladă, în partea superioară, în care se păstrează obiecte de valoare.</p>
            </div>
            <div type="div2">
               <head>CRÂNCU, VÂNĂTORUL CODRULUI.</head>
               <p rend="justify">Zice c-a fost odată un om şi, când era să moară, chemă pe cei trei fii ai săi la pat şi le zise:</p>
               <p rend="justify">—  Dragii mei copii, dacă voi muri eu, voi să-mi faceţi la mormânt un foc din nouăzeci şi nouă de cară de lemne şi nouăzeci şi nouă cară de paie.</p>
               <p rend="justify">Şi după ce-a murit bătrânul, au adunat nouăzeci şi nouă cară de paie şi nouăzeci şi nouă cară de lemne. Într-o zi pe-nserate erau toate aci, dar când dau să le-aprindă – pace! Lemnele erau jilave, iască n-aveau să scapere, iar la casele din apropiere nu vedeau nici fum, necum foc. Se uitară feciorii în toate părţile, doar vor vedea undeva o zare de foc, dar nicăeri nu văd, numa într-un vârf de munte.</p>
               <p rend="justify">—  Ei – zise cel mai mic – voi staţi aci, că eu merg după foc colo-n munte, unde se vede zarea.</p>
               <p rend="justify">Feciorul acesta era .</p>
               <p rend="justify">Şi porneşte şi merge, şi merge, până se-ntâlneşte cu Decusară.</p>
               <p rend="justify">—  Bună seară, vere, zise Crâncu.</p>
               <p rend="justify">—  Bună să-ţi fie inima, răspunse Decusară. Dar de unde şi până unde?</p>
               <p rend="justify">—  Vin de la mormântul tatii – răspunse Crâncu – şi merg în munte, că văzui o zare de foc, să cer de acolo oleacă de foc s-aprind la mormântul tatii.</p>
               <p rend="justify">—  Şi când vrei să aprinzi focul la mormântul tătâne-tău? Întrebă Decusară.</p>
               <p rend="justify">—  Chiar astăzi, răspunse Crâncu.</p>
               <p rend="justify">—  Că azi nu poţi!</p>
               <p rend="justify">—  De ce?</p>
               <p rend="justify">—  Că eu sunt Decusară.</p>
               <p rend="justify">—  Aşa? Atunci stai numai locului. Şi se puse Crâncu şi legă pe Decusară cu mâinile-n spate şi apoi cu spatele de un lemn. Aici să-mi stai până te voi dezlega eu!</p>
               <p rend="justify">Apoi Crâncu merse mai departe. Se duse, se tot duse până se-ntâlni cu Miezdenoapte. Cu acesta făcu chiar ca şi cu Decusară, apoi mergând mai departe, ajunse la Decătrăziuă, adică se întâlniră. Cu acesta făcu ca şi cu cei doi, apoi merse până lângă foc. Acolo erau şapte uriaşi şi dormeau în jurul focului, ş-o căldare mare plină cu apă era la foc. El luă un tăciune de foc şi dă să plece, dar iară i se pare c-ar fi păcat să facă pomenire după tatăl său cu foc de furat, deci merge îndărăt şi zice către uriaşi:</p>
               <p rend="justify">—  N-aţi face bine să-mi împrumutaţi o scânteie de foc?</p>
               <p rend="justify">—  Ba, bucuros, dacă vei ridica căldarea aceasta de pe foc ş-o vei pune iar la locul ei.</p>
               <p rend="justify">Şi luă feciorul căldarea deoparte şi o puse iară la foc. Acum ziseră uriaşii:</p>
               <p rend="justify">—  Noi îţi dăm foc, dacă vei fura fetele lui Verde împărat pe seama noastră, că noi am cercat, dar numai în zadar.</p>
               <p rend="justify">—  Haideţi cu mine, zise feciorul.</p>
               <p rend="justify">Şi merseră toţi până la curţile lui Verde împărat, apoi el zise către uriaş:</p>
               <p rend="justify">—  Numai pe horn putem scoate fetele, drept aceea eu merg înainte şi voi câte unul după mine.</p>
               <p rend="justify">Şi intră Crâncu înainte prin horn la vale, iar după el un uriaş. Atunci Crâncu-i tăie capul de-i căzu capul pe horn la vale, iar trupul pe coperişul curţilor în jos. Tot aşa făcu cu toţi şapte uriaşi, apoi intră în chilii la fete şi le sărută pe toate-n obraz, cum erau adormite, iar de la cea mai mică luă şi inelul.</p>
               <p rend="justify">După aceea se duse la foc şi luă un tăciune, apoi merse pe la Decătrăziuă şi-l dezlegă, de acolo pe la Miezdenoapte şi pe la Decusară şi, şi pe ei i-a dezlegat, apoi a mers la fraţii lui, colo la mormântul tatălui său şi făcură focul cel mare care şi arse după pofta lui.</p>
               <p rend="justify">67</p>
               <p rend="justify">Vai, că mult ai şezut, ziseră fraţii lui.</p>
               <p rend="justify">—  Mult şi nici prea, că voi de mergeaţi, cine ştie, poate că nici acum nu mai eraţi aici.</p>
               <p rend="justify">Ei avură trei surori, fete mari dă măritat şi le dădură după cine le ceru mai întâi; pe cea mai mare după un vultur, pe cea mijlocie după un hărău (uliu) şi pe a treia după un lup. Dar aceste trei dobitoace erau năzdrăvane.</p>
               <p rend="justify">Împăratul Verde, la care omorâse feciorul uriaşii, după ce le văzu dimineaţa capetele înăuntru, iar trupurile cât de bivol afară, de bucurie porunci ca în împărăţia lui să fie toate cârciumile în cinste, tot omul care-şi va spune povestea să mănânce şi să bea fără plată.</p>
               <p rend="justify">Cârciumile erau toate pline de oameni, unii beau vin, alţii vinars şi mâncau la mâncări scumpe şi-şi povesteau păţaniile.</p>
               <p rend="justify">,  încă merse-ntr-o cârciumă şi mâncă şi bău, apoi le spuse toată povestea, câtă v-o spusei şi eu dumneavoastră.</p>
               <p rend="justify">Când povestea Crâncu despre umblările lui pe la curţile lui Verde împărat, fraţii îl trăgeau de suman să nu mintă aşa tare, iar el le zise:</p>
               <p rend="justify">—  Când am omorât pe cei şapte zmei, am luat inelul de la fata cea mai mică a împăratului. Iacă-l pe degetul cel mic.</p>
               <p rend="justify">Iar cârciumarul a trimis carte la împăratul, cum că un fecior cu numele Crâncu se laudă că el ar fi omorât pe zmei şi că ar fi luat chiar şi inelul celei mai mici dintre fetele împăratului. Şi împăratul trimise numaidecât porunci mari împărăteşti, ca adică Crâncu să meargă la el şi să spună întâmplarea din fir în păr, cum şi ce fel s-a întâmplat cu uriaşii?</p>
               <p rend="justify">Şi merse Crâncu la Verde împărat împreună cu fraţii lui şi spuse împăratului din fir în păr toată întâmplarea. Atunci împăratul zise:</p>
               <p rend="justify">—  Voi trei voinici care aţi împlinit cea din urmă poftă a bătrânului vostru tată, voi sunteţi vrednici să luaţi fetele mele de muieri.</p>
               <p rend="justify">Şi se însurară feciorii toţi trei, şi luară trei surori, pe fetele împăratului, iar Crâncu chiar pe fata cea mai mică, care era cea mai frumoasă.</p>
               <p rend="justify">Mergând astfel către casă, cei doi fraţi cu muierile lor mai înainte, iar Crâncu mai îndepărtat cu muierea sa, iată le iese-n cale jupânul Pogan, un zmeu cu mult mai mare decât un om pământean, şi răpeşte, adică fură muierea lui Crâncu şi pe el îl omoară. Câtă vreme va fi stat el acolo mort, nu se ştie, destul că-ntr-un târziu vine pe-acolo cumnatul său, care ţinea pe sora lui cea mai mare, Vulturul, şi cum vine, pe loc îl cunoaşte şi aduce apă vie de-l învie şi apă tare de-l întăreşte, băgă în el puterea de la trei bivoli, apoi zboară de la cumnatul său.</p>
               <p rend="justify">Cei doi fraţi nu ştiau nimic de necazul lui, că erau mult mai înainte. Deci el se luă, merse şi merse multă lume împărăţie, ca Dumnezeu să ne ţie, merse până dete de o căsuţă mică în mijlocul unei păduri. Acolo şedea soră-sa cea mai mare, care era măritată după Vultur.</p>
               <p rend="justify">—  Bună ziua, soră!</p>
               <p rend="justify">—  Sănătate bună, frate, dar ce cauţi pe-aici, că pe aici om pământean n-am văzut de când sunt aici?!</p>
               <p rend="justify">—  Oh, soră dragă, nu umblu de gras şi de buiac1, ci de necaz. Iată, jupânul Pogan îmi fură nevasta văzând cu ochii, nu mă ştii tu îndrepta unde şade?</p>
               <p rend="justify">—  Nu ştiu eu, dar stai până vine bărbatu-meu acasă, că tot de la o fântână cară apă cu Poganul şi tot cam într-o vreme; el te va şti îndrepta.</p>
               <p rend="justify">Nici n-avu s-aştepte mult. Veni Vulturul de la fântână cu două fedeleşe mari pline de apă, iar când a fost în tindă, se făcu un fecior zdravăn şi frumos, să te fi tot uitat la el.</p>
               <p rend="justify">—  Bună ziua, cumnate!</p>
               <p rend="justify">—  Fii sănătos, cumnate! Ce vânturi te poartă pe-aici, prin ţara noastră?</p>
               <p rend="justify">—  Oh, cumnate, mi s-a întâmplat o pagubă foarte mare. Mergând cu nevasta de mână de la socri, mi-a ieşit jupânul Pogan în cale şi mi-a furat-o ziua la amiazi; acum am venit să mă îndrepţi unde şade, să-mi iau nevasta de la el.</p>
               <p rend="justify">1  Buiac – zburdalnic, nebunatic.</p>
               <p rend="justify">69</p>
               <p rend="justify">—  Bucuros, cumnate, bucuros îţi arăt unde şade, dar nici n-ai lipsă să mergi până la el, că pare-mi-se o văzui venind la fântână după apă; hai să ţi-o arăt. Şi merse Crâncu cu cumnatul său până aproape de fântână, unde în adevăr întâlniră nevasta, şi-o duse Crâncu cu sine către casă.</p>
               <p rend="justify">Dar jupânul Pogan avea un cal năzdrăvan care îi da de ştire când i se întâmpla ceva daună. Aşa fu şi atunci: calul începu a râncheza de gândeai că lupii îl mâncau. Şi iese jupânul Pogan din curţi şi merge la grajd:</p>
               <p rend="justify">—  Dar ce câinii să te mănânce îţi este? Nu mai poţi de foame, ori te coace setea, ori ce te-a apucat?</p>
               <p rend="justify">—  Nu mă sudui, stăpâne, zice calul, că eu nu sunt de vină; nu rânchez nici de foame, nici de sete, dar Crâncu, vânătorul codrilor, a prins pe stăpâna şi merge cu ea.</p>
               <p rend="justify">—  Cum dracu?</p>
               <p rend="justify">—  Aşa cum îţi spusei, stăpâne!</p>
               <p rend="justify">—  Putem sta până voi mânca un ţipău1 de pâine şi voi bea un cop2 de vin şi voi dormi un somn?</p>
               <p rend="justify">—  Putem şi mai mult!</p>
               <p rend="justify">Şi se puse jupânul Pogan şi se ospătă bine, mâncă şi bău boiereşte, apoi dormi una popeşte şi numai după aceea încălecă calul şi merse după Crâncu, vânătorul codrilor; dar în câteva minute şi fu ajuns şi omorât, iar muierea i-o luă din nou.</p>
               <p rend="justify">Dumnezeu ştie câtă vreme o fi stat el mort. Destul că odată nimereşte pe-acolo cumnatul său Hărăul şi-l cunoaşte; şi dacă-l cunoaşte se pleacă la el cu apă vie şi cu apă tare. Din apa cea vie toarnă câţiva picuri şi-l învie, iar cu apa cea tare-l întăreşte, îi dă putere câtă au şase bivoli, apoi zboară de acolo.</p>
               <p rend="justify">După aceea ce scoală Crâncu, vânătorul codrilor, frecându-se la ochi, şi vede că iar e fără nevastă.</p>
               <p rend="justify">Du-te, Crâncule, iar în lume după ea.</p>
               <p rend="justify">1  Ţipău – pâine mică.</p>
               <p rend="justify">2  Cop – cană de aproape un litru.</p>
               <p rend="justify">Mergând aşa, nimereşte la o căsuţă la poalele unui munte; era numai aceea singură, iar înăuntru află pe sora sa cea mijlocie, ce era măritată după Hărău.</p>
               <p rend="justify">—  Bună ziua, soră!</p>
               <p rend="justify">—  Să fii sănătos, frate! Dar ce cauţi pe aici, pe unde numai eu sunt om pământean?</p>
               <p rend="justify">—  Oh, draga mea soră, dar uită-te cum am păţit cu jupânul Pogan, că-mi fură nevasta ziua la amiazi, iar pe mine mă lasă dormind. Acum aş merge la el, dar nu ştiu unde şade, să merg să mi-o iau şi să o duc acasă. De aceea venii să te-ntreb pe tine nu cumva ştii tu unde şade?</p>
               <p rend="justify">—  Nu zău eu, frate, dară stai până vine cumnatul tău de la fântână, că-i dus după apă şi-ndată vine; el poate că te va şti îndrepta.</p>
               <p rend="justify">Nici nu trecu mult şi numai văzură Hărăul (uliul) venind cu două fedeleşe pline de apă, iar când fu dinaintea casei se făcu un drag de fecior, de-ţi era mai mare dragul de el.</p>
               <p rend="justify">—  Bună vremea, cumnate.</p>
               <p rend="justify">—  Bună să-ţi fie inima; da, cum mai trăieşti?</p>
               <p rend="justify">—  Bine, dar pe tine ce vremi grele te poartă pe aici?</p>
               <p rend="justify">—  Oh, Doamne, cumnate, am dat de un necaz. Mergând cu nevasta de la socri către casă, îmi ieşi-n cale jupânul Pogan şi-mi luă nevasta, iar pe mine mă adormi. O dată am scos-o de la el cu ajutorul cumnatumeu Vultur, dar acum mergând cu ea către casă, el iar m-a adormit şi mi-a luat muierea şi-a dus-o cu el; acum o tot caut, dar în zadar, nu ştiu în ce parte şade, de aceea venii până la tine să te rog de cumva ştii unde şade, să-mi spui să merg după ea.</p>
               <p rend="justify">—  Nu trebuie să mergi chiar până la curţile lui, că pare-mi-se o văzui mergând după apă. Vino să ţi-o arăt, apoi grija ta e cum vei merge. Aşa şi fu: nevasta era la fântână şi-o luă Crâncu, vânătorul codrilor, şi du-te! Dar calul iar spune lui jupân Pogan că-i fuge nevasta şi cela-i zise:</p>
               <p rend="justify">—  Pot mânca două pâini şi bea două copuri de vin şi dormi ca două ceasuri?</p>
               <p rend="justify">—  Poţi, zise calul.</p>
               <p rend="justify">71</p>
               <p rend="justify">Şi mâncă jupânul Pogan două pâini şi bău două copuri de vin şi dormi ca două ceasuri, apoi încălecă şi într-o minută îl ajunge şi pe Crâncu îl omoară, iar cu nevasta pleacă spre curţile lui.</p>
               <p rend="justify">Dumnezeu ştie cât a zăcut el acolo în drum, destul că odată nimereşte pe-acolo un lup. Era chiar cumnatul său care ţinea pe sora cea mai mică. Şi se uită Lupul bine la el şi zise:</p>
               <p rend="justify">—  O, Doamne, acesta e cumnatul meu Crâncu, vânătorul codrilor; l-a omorât hoţul de căpcân, jupânul Pogan! O să-l înviu, sărmanul! Apoi se luă Lupul şi aduse apă vie şi apă tare; cu apa cea vie mi-l învie, iar cu cea tare mi-l întări; îi dădu putere câtă este în nouă bivoli. Apoi se duse Lupul.</p>
               <p rend="justify">După aceea se scormoni şi Crâncu vânătorul.</p>
               <p rend="justify">—  Doamne, dar greu am mai dormit!</p>
               <p rend="justify">El credea că numai adormise, apoi se uită după nevastă; adică ea</p>
               <p rend="justify">—  Ca pieri în palmă!</p>
               <p rend="justify">Apucă-te, Crâncule, iar şi-ţi caută nevasta, ori te du acasă fără ea, de râsul satului! Şi merse Crâncu, şi merse, se duse multă cale şi nu dădu nici de o casă, nici de un dobitoc baremi. Într-un târziu vede o casă lângă pădure; nici să-i fi dat cât bine e în lume, nu i-ar fi părut mai bine decât când văzu căsuţa aceea, că era şi supărat şi obosit, dar era şi lipit de foame, şi gătase merindea. Adică în casă şedea sora lui cea mai mică, care era măritată după Lup.</p>
               <p rend="justify">—  Bună ziua, soră dragă!</p>
               <p rend="justify">—  Să trăieşti cu bine, fratele meu, dar tu ce cauţi aici?</p>
               <p rend="justify">—  Nu mă întreba mult, soră dragă, ci mai bine pune-mi ceva de mâncare, că apoi îţi spun eu toate, dar acum nu te văd de foame.</p>
               <p rend="justify">Şi-i puse soră-sa de mâncă, apoi începu:</p>
               <p rend="justify">—  Soră dragă, am dat de un mare necaz: m-am însurat şi când mergeam cu nevasta la noi acasă, iată-mi ieşi în cale jupânul Pogan şi mă adormi, şi-mi fură muierea. După ce mă trezii din somn, umblai până dădui de cumnatul Vultur, acela iar mi-o dete-n mâini, dar Poganul mă ajunse pe cale şi mă adormi şi-mi luă nevasta a doua oară. Dacă mă trezii din somn mi-o mai puse o dată-n mână cumnatul meu Hărăul, dar iar mi-o fură hoţul de Pogan. Acum bine că dădui de</p>
               <p rend="justify">72 tine, doară ştii unde şade, să mă îndrepţi la el, să-mi iau muierea, că să ştiu că chiar capul mi-l pun, tot nu mă las până n-o aflu la el acasă, că sunt foarte tare înverşunat.</p>
               <p rend="justify">—  Nu ştiu, zău, dragul meu frate, dar acuş trebuie să vină de la fântână Lupul, cumnatul tău, el, de ştie, de bună seamă te va-nvăţa ce să faci.</p>
               <p rend="justify">Nici nu stătură mult şi veni lupul de la fântână cu două fedeleşe mari de apă, după cap. Când fu dinaintea uşii, se făcu un fecior frumos, de numai ca el doară, dar altcum nu mai puteai vedea.</p>
               <p rend="justify">—  Bună ziua, cumnate!</p>
               <p rend="justify">—  Să dea Dumnezeu bine. Dar ce vânturi te poartă aici, pe la noi, cumnate?</p>
               <p rend="justify">—  Bune vânturi şi nu prea, că uite cum şi uite cum mi s-a întâmplat cu muierea, adică cu jupânul Pogan; acum vin la tine să mă îndrepţi baremi unde şade, că – drept spunându-ţi – eu nu ştiu păşi nici un pas în ţara voastră, nu cunosc nici un colnic, nici o potecă.</p>
               <p rend="justify">—  De mers – zise Lupul – n-ar fi mare lucru, că îndată putem merge chiar la el acasă şi să-i luăm chiar şi muierea, dar departe tot nu o vei duce. De trei ori ţi-a luat până acum muierea şi-n tot rândul te-a şi omorât; noi te-am înviat, cumnaţii tăi, şi te-am mai întărit; întâi te învie Vulturul, după aceea Hărăul şi-acum eu. Tu ar trebui să-ţi însemni (câştigi cu orice preţ) un cal mai năzdrăvan decât al lui jupân Pogan, apoi să furi muierea şi s-o pui pe cal lângă tine, ca jupânul Pogan să nu te ajungă cu calul lui.</p>
               <p rend="justify">—  De unde să-mi însemn eu cal mai năzdrăvan ca al lui?</p>
               <p rend="justify">—  Hm! De unde? În fundul iadului se află o babă ce se cheamă Vâjbabă, aceea are caii cei mai năzdrăvani. Mergi şi slujeşte la ea un an (pe acolo e anul numai de trei zile) şi capeţi un cal. Tu-ţi vei alege calul care-l vei vedea mai rău, numai cu pielea pe oase, apoi să vii cu el încoace. Când te va ajunge vreun necaz, gândeşte-te numai la unul din cumnaţii tăi.</p>
               <p rend="justify">Se puse bietul Crâncu pe cale şi nu se opri până la fundul iadului, la Vâjbaba, unde ajunse chiar cu seara odată.</p>
               <p rend="justify">—  Bună seara, mătuşă!</p>
               <p rend="justify">73</p>
               <p rend="justify">—  Să trăieşti, voinice! Dar de unde şi până unde?</p>
               <p rend="justify">—  De departe, mătuşă, chiar din lumea albă, sunt un biet fecior sărac, am venit doară mă vei băga slugă pe un an.</p>
               <p rend="justify">—  Că te bag – zise ea – dar bine să ai grijă, de nu-mi vei sluji pe plăcere, vezi parii cei nouăzeci şi nouă? Toţi sunt plini cu capete de om; în parul al sutălea va merge al tău; de mă vei sluji însă omeneşte, atunci îţi dau în tot anul câte un cal, care ţi-l vei alege tu din stava1 mea.</p>
               <p rend="justify">—  Şi ce lucru voi avea? Întrebă feciorul.</p>
               <p rend="justify">—  Oh – zise baba – ziua vei dormi, iar noaptea vei griji de o iapă ce am; dar să grijeşti, când va răsări soarele să fii aici cu ea, că eu cu lapte de la iapa aceea-mi fac cafeiul; iar de nu vei avea grijă de ea, de s-ar întâmpla să fugă acasă la mânz, atunci mânzul o suge şi eu, neavând cu ce-mi face cafeiul, te voi mânca pe tine, iar capul colo ţi-l voi pune lângă cele nouăzeci şi nouă şi se împlineşte suta. Pricepuşi?</p>
               <p rend="justify">—  Pricepui.</p>
               <p rend="justify">—  Şi te legi?</p>
               <p rend="justify">—  Mă leg!</p>
               <p rend="justify">—  Te mai întreb o dată: din bunăvoie te bagi la mine slugă şi vei face tot ce zic?</p>
               <p rend="justify">—  Din bunăvoie mă bag slugă şi voi face tot ce zici.</p>
               <p rend="justify">Bine. Învoirea fu făcută. Baba intră în căsuţă, unde avea o fată, şi-i zice:</p>
               <p rend="justify">—  Bagă bine de seamă, să poţi scăpa, că de nu, mâne mâncăm pe dracul, vezi că suntem hămesite de foame şi nu căpătăm un om plinuţ. Acesta ar fi numai bun.</p>
               <p rend="justify">—  Lasă numai pe mine – zise fata – bine că l-au adus păcatele lui aci, că o să trăim o ţâră şi bine cu carnea lui. Şi se dete peste cap şi se făcu iapă.</p>
               <p rend="justify">Îndată ce înseră, se sui Crâncu, vânătorul codrilor, pe ea, şi hi, la câmp! El nu se coborî de pe ea cât fu noptiţa de mare. Dar către ziuă-l prinse un somn greu şi adormi; atunci iapa-l puse frumuşel călare pe un muşuroi şi se cam mai duse.</p>
               <p rend="justify">1  Stavă – herghelie.</p>
               <p rend="justify">Când se deşteptă, se mai făcea ziuă. Şi începe a plânge: „Vai de mine, că-mi pune baba capul în par!”</p>
               <p rend="justify">—  Nu te teme – zice un Hărău mare, era cumnatul său.</p>
               <p rend="justify">—  Nu te teme; iapa ta nu e iapă, e zmeoaică, fata babei, şi vrea să-ţi pună capul în par, ci nu te teme; acum s-a făcut o cioară şi zboară chiar pe sub nori, ci merg eu după ea; când o vei vedea aproape de tine, tu să dai cu căpăstrul în ea şi să zici: „Hi, iapa babei, c-un mânz după tine!”</p>
               <p rend="justify">Şi zbură Hărăul până în înaltul cerului şi acolo află pe iapa babei în formă de cioară, şi mi ţi-o ciocăni şi mi ţi-o flocăi, de gândeai că nu-i mai rămâne pene, şi mi ţi-o aduse în jos. Când fu aproape de fecior, el dete cu căpăstrul în ea şi zise: „Hi, iapa babei, c-un mânz după tine!” Şi în clipa aceea se făcu (iapă) şi merse acasă.</p>
               <p rend="justify">—  Bună dimineaţa, mătuşă; dar pare-ţi bine că-ţi aduc iapa?</p>
               <p rend="justify">—  Pare, ca şi când mi-ai trage un rug pe spate!</p>
               <p rend="justify">Apoi dete feciorului demâncare şi-i spuse să meargă să se culce.</p>
               <p rend="justify">Şi se culcă feciorul fără pic de grijă şi adormi, ca omul obosit, iar baba luă pe fată la trei parale şi-o bătu, şi-o bătu până toată o învineţi, de ce s-a lăsat de-o păscut-o sluga toată noaptea. În deşert îi spunea fata tot ce ştia, că ea nu voi să creadă.</p>
               <p rend="justify">După ce înseră, merse iar la câmp. Şi nu se coborî de pe spatele iepei toată noptiţa, dar colo de către dimineaţă în zori de zi, îl lovi un somn nemaipomenit şi, cum închise ochii, îndată se trezi călare pe un muşuroi, iar iapa, ca-n palmă.</p>
               <p rend="justify">Începe a se văita, începe a plânge, dar iapa nu-i şi pace! Atunci îi iese în cale un Vultur mare – era cumnatul său:</p>
               <p rend="justify">—  Dar ce te vaieţi, cumnate?</p>
               <p rend="justify">—  Dar cum să nu mă vaiet, că uite cum am umblat şi uite cum…</p>
               <p rend="justify">—  Nu te supăra nimic; ea s-a făcut un miel sub o oaie, vezi colo în muntele cela. Eu merg şi iau mielul de sub oaie şi-l aduc aici lângă tine. Când îl voi slobozi jos, tu să dai cu căpăstrul în el şi ză zici: „Hi, iapa babei, cu doi mânzi după tine!”</p>
               <p rend="justify">În câteva minute era aci Vulturul c-un miel în gheară şi-l slobozi lângă Crâncu, iar acesta-i dete una cu căpăstrul şi zise: „Hi, iapa babei,</p>
               <p rend="justify">75 cu doi mânzi după tine!” Şi îndată fu făcută iapă şi Crâncu, vânătorul codrilor, se urcă pe ea şi hi! Acasă.</p>
               <p rend="justify">—  Bună dimineaţa, mătuşă; dar pare-ţi bine că ţi-aduc iapa acasă?</p>
               <p rend="justify">—  Pare, ca şi când mi-ai trage un rug pe spate!</p>
               <p rend="justify">După ce mâncă bine, Crâncu se culcă şi dormi, iar baba se duse la fată ş-o bătu, ş-o bătu de gândeai c-o prăpădeşte cu bătaia.</p>
               <p rend="justify">—  Dar lasă-mă, mamă, că miel sub o oaie m-am făcut şi ş-acolo m-a aflat, dar la noapte tot trebuie să scap. Vin acasă şi mă fac un ghem, tu mă pune sub covată în tindă ş-apoi să şezi pe covată.</p>
               <p rend="justify">Seara iar merse Crâncu la iapă. Nici nu trecu bine de miezul nopţii şi începe feciorul a cucui (moţăi) şi numai se trezeşte călare pe un muşuroi cu căpăstrul în mână. Supărat, necăjit, plângea ca un copil; acum când îşi mai împlinise anul, acum să-şi pună capul!</p>
               <p rend="justify">Dar atunci i se ivi Lupul, cumnatul său, şi-i zise:</p>
               <p rend="justify">—  Nu te supăra nimic, cumnate; hai la baba acasă, că iapa s-a făcut un ghem sub covată-n tindă, iar baba şade călare pe covată. Eu voi intra în staulul oilor şi-al caprelor şi mi-oi face isprăvile mele, baba va auzi oile zvârcolindu-se şi caprele zbierând şi va ieşi să vadă ce e. Atunci tu intră fără frică în tindă, ia ghemul de sub covată şi mergi cu el în drum şi-l trânteşte jos şi zi: „Hi, iapa babei, cu trei mânzi după tine!”</p>
               <p rend="justify">Aşa şi făcură; merseră la baba acasă. Lupul intră în staul şi prinse numai o capră, dar aceea aşa larmă făcu, încât trebui să iasă baba până afară să vadă ce e. Într-aceea feciorul se furişă iute în tindă, luă ghemul de sub covată şi fugi cu el în drum, unde oprindu-se dete cu el de pământ şi zise: „Hi, iapa babei, cu trei mânzi după tine!” Şi numai văzu că ghemul se face iapă şi intră în curte:</p>
               <p rend="justify">—  Bună dimineaţa, mătuşă; dar pare-ţi bine că mă vezi?</p>
               <p rend="justify">—  Dar cum să nu? Nu se putu însă destul mira că de unde are iapa, că ea ştia că-i sub covată.</p>
               <p rend="justify">—  No, mătuşă, slujitu-te-am cum se cuvine?</p>
               <p rend="justify">—  Slujit; mergi acum în grajd şi-ţi alege un cal, care vei voi, ş-apoi te du.</p>
               <p rend="justify">Şi intră Crâncu în grajd şi se uită peste toţi caii, iar în fundul grajdului era o gloabă de cal roşu, dar numai pielea pe oase de gras; de-o poştă-i vedeai coastele. Pe acela şi-l alese feciorul. În zadar zicea Vâjbaba că nici de ruşine nu-l lasă să plece de la ea cu calul cel mai rău, că el nu voi să primească (decât) numai pe acela.</p>
               <p rend="justify">—  No – zise baba după ce văzu că (nu) învinge cu el – de-ai ales din mintea ta, bună minte ai, iar de te-a-nvăţat cineva, îi poţi mulţumi că bine te-a învăţat.</p>
               <p rend="justify">Şi se luă Crâncu până ieşi de la babă, apoi după ce-a ajuns într-o pădure a zis calul:</p>
               <p rend="justify">—  Stăpâne, fă un foc mare, ca să se adune jar mult, să mă satur o dată, apoi să vezi ce cal ţi-ai ales. Şi făcu feciorul un foc mare, mare din vreo treizeci de stejari de cei mari şi după ce trecu focul tot, apoi vântură spuza cu pălăria de pe jar ş-aduse calul aici să mănânce; şi mâncă, până mâncă tot jarul, apoi se scutură o dată de-i săriră toate floacele de pe el şi rămase ca uns cu unt de frumos.</p>
               <p rend="justify">—  Acum sui, domnul meu, pe mine, şi-mi spune: cum să te duc?</p>
               <p rend="justify">Ca vântul ori ca gândul?</p>
               <p rend="justify">—  Să mă duci ca gândul.</p>
               <p rend="justify">Şi-ntr-o clipită au fost la curţile lui jupânul Pogan, ale zmeului. Aici aflară pe nevasta care chiar venea cu vasele pline de apă, dar nu mai pierdură pic de vreme, ci o puse pe cal şi du-te, copile! Armăsarul zmeului din grajd atunci râncheză o dată, încât toate ferestrele curţilor se sparseră şi ieşi zmeul afară mâinios să vază ce-i.</p>
               <p rend="justify">—  Dar ce câini ai iar, foame ţi-e? Sete ţi-e? Ştiu că Crâncu, vânătorul codrilor, n-a mai înviat să vină după nevastă.</p>
               <p rend="justify">—  Ba chiar a înviat ş-a dus-o mai înainte.</p>
               <p rend="justify">—  Ce gândeşti: pot mânca trei pâini, pot bea trei cupe de vin şi dormi ca trei ceasuri, apoi să plec după el?</p>
               <p rend="justify">—  Poţi pe dracul, c-acum Crâncu e călare pe frate-meu cel mai mic care are de trei ori mai mare putere decât mine.</p>
               <p rend="justify">—  Să mergem dar!</p>
               <p rend="justify">77</p>
               <p rend="justify">Şi se luară, ca vântul, tot pe sub nori şi-n urma Crâncului, dar nu era modru1 de-al ajunge. Când zări oleacă calul zmeului pe-al Crâncului, zise-n limba lor:</p>
               <p rend="justify">—  Frate, frate, mai înceată-ţi paşii că, de nu, plesnesc.</p>
               <p rend="justify">Iar calul Crâncului a zis, vezi bine în limba cailor, de nici zmeul nu pricepu:</p>
               <p rend="justify">—  Bucuros îmi mai domolesc paşii dacă vei arunca pe zmeul o dată-n sus în slava cerului, apoi să faci cu el zup în fundul pământului, ca nici de nume să nu-i auzim.</p>
               <p rend="justify">Şi calul zmeului aşa făcu: aruncă o dată pe zmeu în slava cerului, apoi făcu cu el zup! În fundul pământului, de tot mii de bucăţele se făcu. Acum aşteptă calul Crâncului pa-al zmeului şi merseră împreună până acasă la fraţii Crâncului. Aceia erau bătrâni şi plini de copii, dar Crâncu, prin câte trecuse, şi tot era voinic şi frumos, de gândeai că nici un gând nu l-a mâncat în viaţă. Dar Crâncu aci puţin a stat, căci i-a venit veste că socru-său trage de moarte şi-l cheamă să ia el stăpânirea. S-a şi dus ş-a rămas împărat în locul socru-său ş-a stăpânit cu dreptate şi cu înţelepciune; acum însă nu mai trăieşte, a murit deodată cu dreptatea.</p>
               <p rend="justify">Iar eu mă suii pe-un cui Să nu v-o mai spui.</p>
               <p rend="justify">Ioan Pop-Reteganul, Poveşti ardeleneşti, partea a III-a, Braşov, 1888, p. 42-55.</p>
               <p rend="justify">1  Modru – chip, mod, putinţă.</p>
            </div>
            <div type="div2">
               <head>CEI DOI BĂIEŢI PĂRĂSIŢI.</head>
               <p rend="justify">Era un om, căruia i-a fost murit femeia cea dintâi, şi i-au rămas de la dânsa un băiat şi o copilă; dară pentru că era încă tânăr, s-a însurat de-a doua oară şi şi-a luat o muiere, pe care o iubea foarte. Această maştie ţinea foarte rău pe băieţii cei rămaşi de maică şi îmbia totuna pe bărbatu-său, ca să-i alunge de-acasă sau să-i piardă cumva, pentru că nu-i putea suferi în ochi. Bărbatu-său însă nu vrea, pentru că-i era fii drepţi din sângele său. Dară muierea tot nu înceta să-i roadă urechile ca să-i prăpădească, că de nu i-a pierde, ea l-a lăsa şi n-a mai şedea cu dânsul. El o avea foarte dragă, ca ochii din cap, şi pentru ca să nu-l lase, i-a făgăduit că i-a intra în voie. Dară ce să facă cu dânşii, că de omorât, nu cuteza să-i omoare? Deci au început a se sfătui amândoi în ce fel să-i prăpădească şi să se coroată de dânşii. După multe sfaturi s-au învoit la aceasta ca să-i ducă afund în pădure şi să-i lase acolo şi, neputând ei nimeri mai mult acasă, se vor curăţi aşa de dânşii. Cum s-au sfătuit, aşa au şi făcut!</p>
               <p rend="justify">Într-o zi s-a sculat omul acela des-dimineaţă şi a poruncit femeii să facă merinde, pentru că are să meargă cu băieţii la pădure după lemne. Femeia le-a făcut merinde şi le-a pus într-o traistă, cât să aibă de ajuns pe ziua aceea. Când să se pornească, a spus copiilor ca să vie cu dânsul ca să-i ajute a strânge lemne. Dară ei nu voiau să meargă nicidecât, pentru că copila, ca mai mărişoară, avea un presimţ rău şi îmbiase şi pe frate-său să nu se ducă; dară înfricoşându-i maştia, că va fi vai de dânşii acasă de n-or merge, n-au avut ce să facă şi s-au</p>
               <p rend="justify">79Cei doi băieţei părăsiţi pornit şi ei. Când însă la dus, a apucat copila, pe nevăzute, o mână de cenuşă de pe vatră şi s-a luat după aceea cătinel după dânşii. Cum au ajuns în pădure, a şi început copila a presura cenuşă pe urma sa, tot ici-colea, ca să poată cunoaşte drumul pe unde au mers. Mergând ei aşa până hăt afund în pădure, au stătut puţin de-au făcut foc şi au mâncat. Ce să facă amu tată-său ca să se şteargă de dinaintea lor şi să-i lase singuri aici? A chitit amu cât a chitit şi pe urmă le-a zis:</p>
               <p rend="justify">—  Dragii mei! Rămâneţi voi aici şi mă aşteptaţi, că eu m-oi duce, ia, mai încolo în pădure şi-oi face lemne şi după aceea om merge iarăşi acasă.</p>
               <p rend="justify">Copiii nu prea vroiau să rămâie, zicând că el s-a îndepărta poate prea tare, şi că ei se tem singuri aici, dară să meargă şi ei cu dânsul! Bietului om i se rumpea inima după copii, dară n-avea încotro, că nevastă-sa îi spusese acasă, că de i-a aduce îndărăt, apoi să ştie că ea l-a părăsi de bună seamă; şi de aceea a sfătuit tot cu binele pe copii ca să rămâie acolo, că el a veni îndată şi apoi or merge acasă. Bieţii copii n-au avut ce face şi au rămas acolo singuri, iar tata lor a luat securea cu sine şi s-a dus într-o parte în pădure până ce s-a pierdut din ochii lor. Aici a legat două lemne de un copac şi când bătea vântul, se loveau lemnele unul de altul şi tot făceau cioc! Cioc! Aşa încât îţi părea că taie acolo cineva lemne. Copiii, auzind bontănitura şi ciocănitura aceasta, credeau într-adevăr că acolo se află tata lor făcând lemne. Ei dară au aşteptat şi-au aşteptat ca să înceteze a face lemne şi să vie la dânşii ca să meargă acasă, dară bontănitura nu înceta, nici tata lor nu se arăta.</p>
               <p rend="justify">Ce să facă ei acuma, că-i mai prindea noaptea în pădure? S-au luat şi s-au dus cătinel după vuietul acela de ciocănitură. Cum au ajuns aici şi au zărit lemnele acelea legate de copac şi bontănind, s-au speriat şi au cunoscut că tata lor i-a înşelat numai şi i-a şi lăsat aici singuri în pădure în pradă fiarelor! Ce să ştie ei a face? Au început a plânge şi a se văieta şi s-au întors, tremurând de frică, iarăşi la acel</p>
               <p rend="justify">80 loc unde i-a fost lăsat tata lor. De aici s-au luat amândoi pe urma cea de cenuşă îndărăpt, tot dă, dă, dă, tot dă, dă, dă, până ce-au ajuns într-o vreme de noapte acasă.</p>
               <p rend="justify">Aici a fost făcut maştia lor fel de fel de bucate alese, tot plăcinte şi scoverze, şi s-au fost pus amândoi la masă şi au ospătat. Când la urmă le-au rămas vro câţiva cârmoji. Atuncea zise femeia către bărbatusău:</p>
               <p rend="justify">—  Ia de-ar fi acuma copiii acasă, ar mânca şi ei aceşti cârmoji şi n-ar mai rămâne!</p>
               <p rend="justify">Dară copiii, care veniseră până atuncea acasă, se temeau să intre deodată în casă şi de aceea s-au fost pus sub fereastră să asculte ce fac părinţii lor în casă şi ce vorbesc ei. Auzind ei zicându-se: „De ar fi acuma copiii noştri acasă, ar mânca şi ei aceşti cârmoji!”, crezură c-au zis-o din inimă bună şi se răspunseră de sub fereastră:</p>
               <p rend="justify">—  Iată-ne, maică! Iată-ne, taică! Şi au intrat repede în casă. Atuncea a încremenit numai femeia, şi n-a ştiut ce să facă de mânie asupra bărbatului său, şi unde n-a început să-l suduie şi să-l mustre, că el a scos-o numai din minte şi că nu i-a dus în pădure să-i prăpădească, ci că i-a lăsat undeva pe-acolea pe aproape ca să poată nimeri acasă, şi că ea l-a părăsi de bună seamă, dacă nu i-a duce mâine afund tare în pădure ca să nu mai nimerească acasă şi să se coroată de dânşii!</p>
               <p rend="justify">Degeaba se dezvinuia bietul bărbat înaintea femeii sale, că ea nu voia să-i creadă nimică şi-l ameninţa tot din ce în ce mai tare, că ea s-a duce de la dânsul încotro or duce-o ochii, dacă a mai vedea băieţii aceştia în ochi.</p>
               <p rend="justify">Cu astă dată n-a avut ce să facă şi a chemat băieţii în casă zicându-le:</p>
               <p rend="justify">—  Na! Mâncaţi şi voi cârmojii aceştia şi vă culcaţi şi după aceea să vă hodiniţi, că mâine dimineaţă om merge iară la pădure după lemne! Auzind bieţii copii aceste cuvinte s-au întristat foarte şi au început să zică că ei n-or merge mai mult cu dânsul la lemne, că el îi înşeală şi-i lasă înapoi, şi că ei după aceea se tem şi nu pot nimeri singuri</p>
               <p rend="justify">81Cei doi băieţei părăsiţi acasă! Dară tata lor le spunea că el nu-i de vină la pătărania de astăzi, că el n-a voit să-i lase acolo, că i-a căutat, dară n-a putut da peste dânşii, că, căutându-i, a rătăcit şi nu i-a putut nimeri, şi de aceea a venit singur fără de dânşii acasă, şi că el socotea că ei au mers înainte şi că i-a afla acuma acasă! Amăgindu-se copiii cu aceste cuvinte măgulitoare, şi mângâindu-se cu vicleşugul întrebuinţat întâiaşi dată, au socotit în sine: „Că de ne-a mai lăsa tata şi acuma îndărăt, noi tot om nimeri acasă cu acel vicleşug ca şi mai înainte!”</p>
               <p rend="justify">Când dimineaţa la pornit, dă copila să ia iarăşi cenuşă din vatră, dar maştia a zărit-o şi i-a dat cu vătrarul peste mânuţe, cât n-a putut să ia. Dară ieşind afară a aflat biata copilă în tindă un polobocel cu tărâţe şi şi-a umplut poalele cu dânsele şi a mers şi ea după ceilalţi. Copila a rămas şi acuma ceva mai îndărăt şi a început, ca şi mai nainte, să tot presure din tărâţele acelea în urma sa ca să poată şi acuma nimeri acasă, de s-a întâmpla cumva să-i lase iarăşi tata.</p>
               <p rend="justify">Acuma au fost mers ei la pădure prinr-alt loc, nu pe unde merseseră ieri. Ducându-se aşa, au ajuns de la o vreme foarte afund în pădure, într-o desime nespus de mare, pe unde nu mai umblase picior de om. Aice au stat ei, au scăpărat, au aţâţat un foc şi s-au hodinit puţin. După aceea a zis iarăşi tata către băieţi:</p>
               <p rend="justify">—  Rămâneţi voi aici, dragii mei, la foc şi încălziţi fripturica aceasta, că eu mă duc şi-oi tăia pân-atunci lemne! Copiii, pe oara de ieri, nu vroiau nicidecât să rămâie îndărăt, dară măgulindu-i cu cuvinte dulci şi spunându-le ca să-l strige îndată, cum numai le-a părea că rămâne ceva mai mult. Bieţii copii s-au încrezut şi acuma în cuvintele tătânilor şi au rămas.</p>
               <p rend="justify">Tata lor s-a dus, ca şi mai nainte, într-o parte, unde nu-l mai zăreau copiii, şi a legat iarăşi două lemne de un copac, care, pentru că bătea vântul şi se tot loveau unele de altele, bontăneau aşa, ca şi cum ar fi fost tăind cineva lemne, şi după aceea s-a dus pe-aiurea acasă. Copiii, auzind totuna bontănitura aceea, socoteau că-i tata lor acolo şi au</p>
               <p rend="justify">82 aşteptat până ce s-a fost încălzit bine friptura aceea, şi apoi au început a-l striga ca să vie să mănânce împreună. Strigă o dată, de două, de trei…, de zece ori să vie, că-i friptura încălzită, şi nu mai vine! Acuma a zis copila către frăţioru-său:</p>
               <p rend="justify">—  Vezi, frăţioare, mi se pare că nene ne-a lăsat iarăşi! Şi acuma-i seara, ce-om face noi?</p>
               <p rend="justify">Dară tot nu prea credeau să-i fi lăsat şi acuma tată-său şi s-au luat după vuietul cel de bontănitură şi au mers până acolo. Vai şi amar, când au văzut ei iarăşi nişte lemne legate de copac, care tot bontăneau lovindu-se la bătătura vântului! Ce să facă ei? Ce să înceapă, căci acuma a fost înnoptat cumsecade? Au început iarăşi a plânge şi a se văieta şi s-au luat îndărăt spre foc. Dar nici pe acesta nu-l puteau nimeri acuma, fiindcă era foarte întuneric şi el s-a fost potolit. Cu mare greu abia l-au aflat de la o vreme; au strâns vreascuri de primprejur, de şi-au făcut un foc bun, şi după aceea s-au aşezat pe lângă dânsul amândoi ca să doarmă până mâine dimineaţă, căci acuma la întunericul acesta nu ştiau încotro s-o apuce. Când s-au sculat dimineaţă, au găsit focul stins, şi erau foarte flămânzi, pentru că aseară au fost mâncat tare puţin. Ce să facă ei acum într-această singurătate, unde nu vedeau nimică, decât tot copaci, şi unde nu auzeau nimică, decât când şi când nişte foşcăituri şi pârâituri de vreascuri sau nişte strigăte de păsări şi nişte urlete de fiare sălbatice! Băiatul a început iară a scânci şi a plânge. Dară copila i-a zis:</p>
               <p rend="justify">—  Frăţioare! Vină încoace cu mine, că eu am luat ieri, când ne-am pornit de acasă, tărâţe cu mine şi am tot presurat în urma noastră! Hai să căutăm că poate om da de urma aceasta şi apoi om nimeri iarăşi acasă!</p>
               <p rend="justify">Se iau ei şi caută încolo şi-ncoace şi dau de urma tărâţelor. Pornesc pe urma aceasta şi merg o bucăţică bunişoară, când de-aice-nainte li se pierde urma aceea de tărâţe, pentru că o vulpe a fost lins toate tărâţele. Ce să facă ei acuma? Dau încolo, dau încoace, cearcă urma aceea ba-ntr-o parte, ba într-alta, dar nu dau de dânsa. Umblând tot</p>
               <p rend="justify">83Cei doi băieţei părăsiţi aşa, cercând, s-au rătăcit şi mai tare în pădure. Au fost umblat tot aşa rătăcind până acum după amiazăzi şi nu puteau nimeri nici acasă, nici unde i-a fost lăsat tată-său. Ei au fost flămânzit foarte. Ce să facă? Mâncare n-aveau mai mult şi nici n-aveau din ce să-şi facă! Ei nu ştiau nici cum să-şi aţâţe un foc!</p>
               <p rend="justify">Iată că-i dă Dumnezeu băiatului un cuget să-şi facă un arc şi să vâneze păsări şi dobitoace sălbatice ca să se hrănească cu ele şi zise către sora sa:</p>
               <p rend="justify">—  Surioară dragă! Noi om pieri de foame, de n-om vâna ceva! Şi eu aş vâna câte ceva, dară n-am arc şi nici n-am din ce face!</p>
               <p rend="justify">Atuncea-i zise surioara:</p>
               <p rend="justify">—  Frăţioare! Taie-mi cosiţa şi-ţi fă arc dintr-însa!</p>
               <p rend="justify">El a luat şi i-a tăiat cosiţa îndată şi şi-a făcut un arc şi mai multe laţuri. Până ce-a putut vâna ceva cu arcul s-au fost prins în laţuri mai multe păsări, pe care le grijise surioară-sa bine şi le curăţise. După aceea le-au dat în cuget să ia nişte lemne uscate bine şi să le frece unul de altul şi, frecându-le amu cât le-au frecat, iată că deodată au început a se aprinde, şi aşa au făcut foc, au fript acele păsări şi le-au mâncat, dară fără pâine şi fără sare. După ce-au mâncat ei şi s-au săturat, s-au sfătuit amândoi, ca copila să strângă vreascuri şi să facă foc, iară el să meargă la vânat. Fiecare a mers după treaba sa. Copila a făcut un foc bun şi băiatul a vânat un iepure şi un ieduţ. După ce-a venit cu vânatul la foc, l-au pregătit amândoi cum se cuvine şi l-au fript frumos. Cu merindea aceasta au început să meargă prin pădure într-o parte, ca doară ar ieşi la lumină undeva din pustietatea aceasta. Ducându-se ei aşa prin pădure, i se făcuse băiatului o sete ca aceea cât numai să se stingă, şi apă nicăieri! Numai ici-colea se afla câte puţini stropi prin nişte urme de fiare sălbatice, pentru că plouase nu de mult. Rozându-l aşa de tare setea, a zis băiatul către copilă:</p>
               <p rend="justify">—  Surioară! Tare mi-i sete şi n-am de unde să beau de-aiurea apă decât doară numai din urma aceasta de lup!</p>
               <p rend="justify">—  Da cum să bei tu de-aici?! Răspunse soră-sa, că te-i face lup şi mă-i mânca!</p>
               <p rend="justify">El n-a băut de aici, dară mergând aşa mai departe vede altă urmă, de urs, şi pentru că nu mai putea răbda de sete, dă să beie apă din ea. Însă surioara nu l-a lăsat, zicându-i că, de-a bea, s-a face urs şi-a mânca-o! S-au mai dus amu cât s-au mai dus, şi băiatul slăbise de tot şi nu se mai putea ţine de dânsa de sete şi a rămas ceva îndărăt, şi dând peste o urmă de cerb cu apă într-însa, a băut, fără să mai întrebe de soră-sa, şi cum a băut, s-a şi făcut îndată cerb. Când se uită surioara sa înapoi să vadă de ce rămâne îndărăt, îl zăreşte numai ca cerb şi zice către dânsul:</p>
               <p rend="justify">—  Vezi, frăţioare, nu m-ai ascultat! Nu ţi-am spus eu ţie să nu bei? Vezi, ce-oi face eu acuma singură? Tu mă-i împunge.</p>
               <p rend="justify">Dară cerbul i-a răspuns:</p>
               <p rend="justify">—  Nu te teme, surioară, că eu nu ţi-oi face nimică, şi tot oi rămâne pe lângă tine!</p>
               <p rend="justify">Mai mergând ei aşa prin pădure iată că au dat de o poiană foarte frumoasă şi mare, pe care era acuma fânul lucrat şi pus în căpiţe. Bucuria lor c-au ieşit o dată din acea pustietate şi că au dat la lumină. Dară cu cât le fu bucuria mai mare, cu atât şi grija mai tare, că ce să facă ei, că nu puteau merge mai departe, pentru că se temeau să nu vadă cineva pe cerb şi să-l împuşte!</p>
               <p rend="justify">În poiana aceasta au poposit ei oleacă, şi cerbul s-a fost dat la păscut. Dară iată că după puţin timp soseşte aici şi moşneanul moşiei, care ieşise la vânat cu căpăi şi cu toată rânduiala. Aici a vrut să poposească puţintel şi-apoi să s-apuce de vânat. Văzând cerbul că vine stăpânul moşiei la vânat, a zis către surioara sa:</p>
               <p rend="justify">—  Surioară! Vină să te ascund sub căpiţa asta de fân, şi eu m-oi duce în pădure pân' ce-a merge stăpânul moşiei acasă, că mă tem ca să nu mă-mpuşte!</p>
               <p rend="justify">Cum a zis, a şi făcut. El a luat o căpiţă cu rezele şi a ridicat-o în sus şi a ascuns pe soră-sa sub dânsa, iar singur a mers în pădure.</p>
               <p rend="justify">Boierul acela – că boier era stăpânul moşiei aceleia – a venit cu trăsura până nu departe de căpiţa aceea, sub care era ascunsă fetiţa, şi a oprit caii ca să poposească puţin şi să-şi hrănească şi căpăii. Şezând pe căruţă a dat fiecărui căpău câte o jemnă să mănânce. Un căpău a luat jemna-n gură şi-a mers de s-a pus tocmai lângă căpiţa aceea, sub care era ascunsă fetişoara, şi-a pus pâinea jos s-o mănânce. Fetişoara o zăreşte şi întinde iute mâna şi-o apucă şi-o mănâncă. Căpăul fuga la căruţă să-i deie alta. Boierul s-a mirat cum de-a gătit-o aşa degrabă şi i-a dat alta. Căpăul s-a dus iarăşi la căpiţa aceea şi s-a pus jos s-o mănânce, şi muşcă o dată dintr-însa şi ceealaltă bucată o lasă jos. Atuncea copila întinde mânuţa şi i-o ia şi pe aceasta. Câinele dă iarăşi fuga la căruţă şi începe a se gudura, că doară i-ar mai da şi alta. A mai căpătat una! Dară şi cu aceasta a păţit tot aşa. Când l-a văzut boierul iarăşi lângă sine mai cerând alta, s-a mirat foarte, ce să fie aceasta că căpăul acesta găteşte aşa degrabă de mâncat, pe când ceilalţi n-au ros nici jemna cea dintâi, şi a poruncit argaţilor să meargă şi să caute, de nu-i ceva sub căpiţa aceea unde a mâncat câinele! Mergând ei acolo şi răsturnând căpiţa, au aflat copiliţa aceea şi-au dus-o la boier. Văzând-o boierul aşa de curăţică, s-a mirat foarte tare, de unde să fi venit ea acolo sub căpiţă şi, fiindcă i-a plăcut foarte, deoarece era şi frumuşică, a întrebat-o frumuşel şi cu binişorul de unde-i ea şi cum de a venit pe aste locuri?</p>
               <p rend="justify">Atuncea i-a răspuns copiliţa:</p>
               <p rend="justify">—  Cucoane! Eu ţi-oi spune tot adevărul, dacă mi-i făgădui că mi-i împlini o cerere!</p>
               <p rend="justify">Văzându-o boierul că vorbeşte aşa de înţelept, i-a zis:</p>
               <p rend="justify">—  Spune-mi, drăguţă, fără frică, că eu ţi-oi face toate pe voie! Copila atuncea a început a-i spune toate celea ce s-au întâmplat cu dânşii de la-nceput şi pân' la sfârşit, şi pe urmă l-a rugat să nu-i</p>
               <p rend="justify">86 facă nimică cerbului frăţior! Ascultând-o boierul cu luare-aminte, i se făcu milă de dânşii şi zise către copilă:</p>
               <p rend="justify">—  Da unde ţi-i acuma frate-tău? Mergi de-l adă la mine!</p>
               <p rend="justify">Ea s-a dus şi a împlinit porunca boierului. După ce l-a adus, a auzit boierul şi pe cerb vorbind şi s-a bucurat foarte tare, şi pe urmă i-a luat pe-amândoi cu sine, pe copiliţă lângă dânsul în căruţă, iară cerbul venea după dânşii.</p>
               <p rend="justify">Cum a ajuns acasă, a trimis pe cerb în grădină, în care se afla şi un heleşteu, ca să petreacă acolo, iar pe copilă a băgat-o în casă şi a îmbrăcat-o foarte frumos, şi, fiindcă era boierul încă holtei, şi-a luat-o de soţie. Deci văzând căsenii săi aceasta, s-au mirat foarte, pentru că el trăia foarte bine cu o muiere de casă, care semăna foarte tare copilei aceleia şi care nădăjduia că o va lua boierul pe dânsa de soţie. Acuma însă trebuia să slujească pe copila aceea şi de aceea prinse o ură aşa de cumplită asupra ei cât n-o putea vedea-n ochi! Ea ar fi sorbit-o într-o lingură de apă, numai de-ar fi putut! Pentru ura aceasta căuta în tot felul cum s-ar putea curăţi de dânsa şi să încapă iarăşi în dragostea boierului!</p>
               <p rend="justify">Trăind boierul cu soţia sa amu peste un an de zile, iată că i-a dăruit Dumnezeu un prunc foarte frumos, de care s-au bucurat tare. Dară odată s-a dus boierul oareunde la plimbat şi a lăsat pe cucoană-sa acasă să aplece copilul. Aceasta era vara într-o zi foarte plăcută şi frumoasă. După amiazăzi a zis cucoana către argata aceea să meargă cu dânsa la heleşteu în grădină să o scalde şi să o spele. Scăldând-o ea acolo pe-o punte, că heleşteul era foarte adânc, au socotit în sine: „Acu a sosit timpul ca să rămân eu cucoană!” şi ia şi împinge pe cucoană-sa în heleşteu de se-neacă. După aceea a luat ea şi s-a îmbrăcat în hainele ei şi a mers acasă, fără ca să spună cuiva ceva. De aceasta nu ştia altul nime, fără numai cerbul care era în grădină. Când a venit boierul seara acasă, n-a cunoscut-o că nu-i soţia sa, că aşa de bine semănau ele una cu alta! Dară ea i-a zis lui, făcându-se încă cam supărată:</p>
               <p rend="justify">87         — Ascultă, dragu-meu, ce nenorocire am păţit eu astăzi! M-am dus după amiazăzi la scăldat în grădină şi am luat şi argata mea cu mine; dară, spălându-mă, s-a lunecat de pe punte şi, căzând în heleşteu, s-a înecat îndatamare!</p>
               <p rend="justify">El i-a răspuns:</p>
               <p rend="justify">—  Nu te supăra de aceasta, draga mea! Că argate om mai afla noi, numai de-om fi sănătoşi!</p>
               <p rend="justify">Şi aşa au trecut vro câteva zile. Copilul cucoanei înecate însă era de ţâţă şi acuma n-avea cine să-l aplece şi pentru aceea plângea totuna încât nu-i mai sta gura. Boierul o întrebă:</p>
               <p rend="justify">—  Da de ce tot plânge copilul?</p>
               <p rend="justify">—  Că nu ştiu – răspunse ea.</p>
               <p rend="justify">—  Dumnezeu ştie ce-i lipseşte, căci acuma nici nu vrea să sugă ţâţă! Poate că-i bolnav ceva, ia aşa cum îs băieţii cei mititei, nici nu ştii ce le mai lipseşte!</p>
               <p rend="justify">Mai după aceea a mers boierul la primblat în grădină, şi vede că cerbul e supărat foarte tare şi nici nu paşte, ci numai şade aşa şi gogeşte, şi întreabă pe cucoana sa, cu care se primbla de subsuoară, că oare ce să-i fie de nu paşte el?</p>
               <p rend="justify">—  Nu ştiu.</p>
               <p rend="justify">—  Răspunse ea.</p>
               <p rend="justify">—  Dumnezeu mai ştie ce-i lipseşte şi lui! Da oare să-l tăiem, dragă, că aşa aş mânca eu o fripturică de cerb, că tare mi-i dor!</p>
               <p rend="justify">Boierul nu i-a răspuns nimică la aceasta, ci a schimbat vorba pe alta. După aceea vin ei iarăşi acasă. Dar copilul tot plânge şi plânge, că mai murea de foame. Boierul o mai întreabă:</p>
               <p rend="justify">—  Oare ce-i lipseşte?</p>
               <p rend="justify">Ea-i răspunse că nu ştie şi că şi ei i-i lehamite acuma de dânsul, şi că mai bine ar muri, decât ar necăji-o atâta! Boierul s-a mirat numai şi de una, şi de alta şi a mers la grădinar să vadă, ori de nu va şti el ce-i lipseşte cerbului, de nu paşte? Poate nu-l adapă la vreme şi poate că-i sângerat?</p>
               <p rend="justify">Grădinarul, întrebat fiind despre cerb, i-a răspuns:</p>
               <p rend="justify">—  Eu, cucoane, nu ştiu de ce-i aşa de posomorât şi de ce nu paşte, dară atâta i-am luat seama, că vine amu de vro câteva zile totuna după amiazăzi la heleşteu şi se uită scârbit într-însul şi zice:</p>
               <p rend="justify">—  Surioară, surioară! Prinde-te de răzişoară, Că ţâţa umplutu-te-au, Apa, mâlul, suptu-te-au, Şi pe pruncul tău, Nepoţelul meu, L-apleacă ţâţă stearpă Şi-l mângâie cea cioroaică!</p>
               <p rend="justify">Auzind boierul cuvintele acestea de la grădinar, s-a pus şi el singur la pândă şi a văzut cum a doua zi, după amiazăzi, a venit cerbul iarăşi la heleşteu şi a zis tot acele cuvinte. Atuncea a poruncit el argaţilor să dea apei din heleşteu pe loc drumul şi să caute, ori de-i drept aceea ce zice cerbul, sau ba.</p>
               <p rend="justify">Dând ei acuma apei drumul au aflat pe cucoana boierului în fundul heleşteului plină de mâl şi suptă de apă, dară încă tot vie. Îndatamare au luat-o, au spălat-o, au îmbrăcat-o şi au dus-o boierului în casă. Văzând-o boierul, s-a bucurat foarte şi au poruncit argaţilor să aducă o herghelie de cai şi să aleagă pe cel mai sireap dintre dânşii şi să-l prindă; apoi să ia pe femeia aceea ce-a vrut să-nece pe cucoană-sa, să o lege de coada lui şi după aceea să-i dea drumul cu dânsa.</p>
               <p rend="justify">Aceştia au isprăvit toate după cum le-a poruncit boierul. Fugind calul aşa cu dânsa, a zdrobit-o toată, şi unde i-a picat capul, s-a făcut un muşuroi; unde i-a picat nasul, s-a făcut o mlaştină, unde i-au picat mâinile, s-au făcut greble şi unde i-au picat picioarele, s-au făcut furci.</p>
               <p rend="justify">89         Boierul a vieţuit de aici înainte mult timp în tihnă cu cucoană-sa şiau făcut mulţi copii, pe care i-au crescut şi i-au învăţat pe la şcoli şi aşa i-au făcut norociţi. Dintr-înşii se trag şi învăţaţii de astăzi! Iară eu Am încălecat pe-un pai de secară Şi v-am spus o minciună-n astă seară! Plătiţi-mi-o!</p>
               <p rend="justify">I. G. Sbiera. Poveşti şi poezii populare româneşti. Ediţie îngrijită de Pavel Ţugui. Bucureşti. Editura Minerva,</p>
               <p rend="justify">1971, p. 224-233.</p>
            </div>
            <div type="div2">
               <head>PIPĂRUŞ-PETRU ŞI FLOREA-ÎNFLORIT.</head>
               <p rend="justify">A  fost ce-a fost, că de n-ar fi, nu s-ar povesti. A fost odată o muiere văduvă, îi murise adică bărbatul şi ea rămase cu trei copii: doi feciori şi-o fetiţă. Şi nu era săracă văduva, că bărbatu-său, fie iertat şi mâie1 pe unde a înserat, fusese un om foarte harnic; avea o moşioară bună, avea boi şi plug de putea ara ea de ea, fără de a se mai însâmbra2 cu alţii, şi mai avea ea câte ceva, ştii cum au muierile care rămân după oamenii harnici. Destul că era pe timpul aratului, toată lumea ara şi semăna, deci se pun şi feciorii ei într-o zi să meargă la plug să are un loc într-o poiană, bunăoară. Pleacă deci feciorii într-o dimineaţă la plug, dar nu-şi iau merinde, că n-aveau coptătură, ci spun mamei lor să le trimită de amiază acolo.</p>
               <p rend="justify">—  Bine, dragii mamei, zise văduva, dar cine să vă aducă vouă de amiază, că eu nu pot merge, vedeţi voi bine că sunt beteagă, iar sora voastră nu ştie unde-i locul nostru din poiană, ea n-a fost niciodată acolo şi, nu de alta, s-a prăpădi prin cea secretă3 de pădure ori a nimeri chiar la curţile zmeului, apoi atâta o mai vedem!</p>
               <p rend="justify">—  Nu te teme, mamă, zic feciorii, nu te teme, vom trage noi o brazdă cu plugul de cum ieşim din sat şi până la loc, de nu poate greşi, numai tot pe brazdă să vină.</p>
               <p rend="justify">1  Să mâneze – să se odihnească.</p>
               <p rend="justify">2  A se însâmbra – a se întovărăşi.</p>
               <p rend="justify">3  Secret – neumblat.</p>
               <p rend="justify">Se duseră deci feciorii şi se apucară de lucru şi arară până la amiază, dar nici pomină să le vină sora cu ceva de gustare şi sloboziră boii la păşune şi, după ce se săturară boii, iar îi înjugară, şi arară până la ojină. Atunci nu mai puteau feciorii de foame.</p>
               <p rend="justify">Se hotărâră deci să meargă acasă. Nu ştiau ei ce s-a putut întâmpla: rătăcit-a soră-sa prin pădure? Ori ce poate să fie de-i lasă o zi de primăvară fără mâncare? Cum ajung în curte, întreabă pe muma lor:</p>
               <p rend="justify">—  Ei bine, mamă, da cum de n-ai trimis pe sora noastră cu gustarea, de ne laşi să venim în sat de pe la ojină? 1.</p>
               <p rend="justify">Auzind biata lor mamă vorbele acestea, căzu ca lovită de trăsnet, căci ea trimisese pe fată cu gustare, deci ştia că alt modru nu poate să fie decât că s-a rătăcit prin cea secretă de pădure, cine ştie unde? După ce-şi mai veni în fire, le spuse copiilor tot plângând:</p>
               <p rend="justify">—  Spusu-v-am să nu mergeţi la plug, dacă n-am avut ce vă pune merinde? N-am zis că s-a pierde biata copilă prin pădure? Iat' că s-au împlinit vorbele mele; mai bine era de minţeam! Vai de mine şi de mine, copila mea, sufletul meu, nădejdea mea! A dat zmeul de ea, nu-i alt modru, ori că au mâncat-o lupii?!</p>
               <p rend="justify">Auzind feciorii plânsul şi văietarea mamei lor, se puseră pe gânduri ce-ar fi de făcut? Se sfătuiesc, se gândesc, dau în dreapta, întreabă-n stânga…  Sora nu-i ca-n palmă! Deci zice feciorul cel mai mare:</p>
               <p rend="justify">—  Mamă, nu mai plânge, bun e Dumnezeu şi eu gândesc că trebuie să aflu pe soră-mea; plec mâine dimineaţă, plec, mamă, ba nici nu stau până dimineaţă, cum iese luna plec, şi fără ea nu mă mai vezi; mă tot duc până dau de ea, ori vie, ori moartă, şi ţi-o aduc acasă ori că-mi pun capul.</p>
               <p rend="justify">Auzind biata mamă vorbele acestea hotărâte, se mâhni şi mai tare, presimţea oareşi cumva că într-un ceas rău pleacă feciorul de acasă; deci se încercă a-l îndupleca să rămână acasă, începu să plângă, că</p>
               <p rend="justify">1  Ojină – gustare pe la orele cinci după amiază.</p>
               <p rend="justify">92 doară l-ar putea opri, dar toate fură în zadar, feciorul şi-a fost pus caru-n pietre să nu se oprească până nu va da de soră-sa. Pleacă deci la drum, iar mumă-sa rămâne plângând numai cu copilul cel mai mic acasă. Şi plângea şi să văieta cât o lua gura. Şi cum să nu plângă biata muiere: numai ieri dimineaţă, nu mai departe decât ieri dimineaţă, avea trei copii, acum numai are de unu; fata-i e pierdută, iar feciorul cel mare a plecat pe o cale de unde nu-i modru să se mai întoarcă! Nu-i trebuia bietei muieri mâncare, nu băutură, nu hodină, nici lucru, ci tot ieşea până afară în poartă, plângând şi frângându-şi mâinile, şi iar intra înăuntru în casă, sta să moară de urât fără copiii ei, afară n-afla pe nimeni cine să o mângâie. Cât era ziulica de mare tot plângea; de era în casă, era tot cu ochii la fereastră, doară îşi zăreşte fata ori feciorul cel mai mare, dacă ieşea afară, în curte, în drum, întreba pe toţi călătorii: „Nu mi-aţi văzut fata? Nici feciorul?” Dar nimeni nu-i ştia spune ceva despre ei, de la plecarea lor. În sat se lăţise faima că zmeul a furat pe fata văduvei, că feciorul cel mai mare s-a dus s-o caute şi nu s-a mai întors.</p>
               <p rend="justify">Aşa şi era. Feciorul cel mai mare se duse să-şi afle pe soră-sa. El s-a tot dus până în pădure, acolo a dat de-o brazdă proaspătă şi s-a dus tot pe ea până a nimerit la nişte curţi, la curţile zmeului. Şi erau întărite curţile zmeului, ca la zmei, tot cu stânci de bolovani, dar el nu se înfrică de loc, ci sui treptele celea de piatră gândindu-se: „Ce-a vrea Dumnezeu, aceea a fi cu mine, dar eu intru; de nimeresc la sorămea, bine, de nu, chiar la zmeu să fie, tot c-o moarte-s dator, dar necăutate nu las aceste curţi.”</p>
               <p rend="justify">Aşa şi făcu. Intră înăuntru. Adică acolo pe cine află? Pe soră-sa, gătită, Doamne, ca o grofoaie1, şi făcând demâncare.</p>
               <p rend="justify">—  Bună ziua, soră!</p>
               <p rend="justify">—  Să-ţi deie Dumnezeu bine, frate, dar tu cum ai ajuns!</p>
               <p rend="justify">1  Grofoaie – soţie de grof, boieroaică.</p>
               <p rend="justify">93</p>
               <p rend="justify">—  Eu? Cum mă vezi; dar tu cum ai ajuns?</p>
               <p rend="justify">—  Oh! Frate dragă, bine zicea mama să nu mergeţi voi la plug fără merinde, că iată m-a trimis la voi cu demâncare şi eu am venit tot pe brazdă, gândind că dau de voi, când colo – nimerii unde mă vezi. Acum ce va fi cu tine, că îndată vine zmeul şi poate să te omoare, de nu ne-a omorî încă pe amândoi?! Mai bine rămâneai acasă, că de scăpat tot nu mă poţi scăpa, iar de te omoară zmeul, biata mamă o să se prăpădească de supărare.</p>
               <p rend="justify">Atunci numai văzură că se deschid uşile şi un buzdugan intră în casă, se învârte de trei ori deasupra mesei şi se anină într-un cui în perete.</p>
               <p rend="justify">—  Ce e aceasta, soră? Întreabă fratele.</p>
               <p rend="justify">—  O, frate, acesta e semnul zmeului; când vine buzduganul, e semn să pun mâncările pe masă, că îndată-i aici. Dar oare unde să te ascund dinaintea zmeului? Ia hai şi te bagă colea sub covată.</p>
               <p rend="justify">De abia avu biata soră atâta timp cât să pună covata pe frate-său, şi zmeul fu aci:</p>
               <p rend="justify">—  Tu, mândruţo, parcă-mi miroase a om pe aci, cine-i aci?</p>
               <p rend="justify">Biata fată dă să mintă că mâncările miroase, ba una, ba alta, dar zmeul, zmeu, nu crezu nimic, ci o făcu să spună cine a venit şi că e sub covată.</p>
               <p rend="justify">—  Aşa? Zise zmeul! Atunci de ce se teme de mine? Hai, cumnate, afară să te omenesc dacă venişi la casa mea! Şi scoase pe fecior afară şi-l puse la masă şi porunci fetei:</p>
               <p rend="justify">—  Mie să-mi puni nouă coaste de porc, şi frate-tău două, mie nouă cupe de vin, şi frate-tău, două, şi, măi cumnate, la noi e datina că care gată mai iute de mâncare să arunce ciolanele (oasele) în capul cărui întârzie: acum hai la mâncare!</p>
               <p rend="justify">Şi se pun la mâncare: până mânca feciorul oleacă de carne de pe coastă, zmeul mânca toată porţia şi prinde a arunca ciolanele în capul feciorului. Văzând zmeul că feciorul nu să apără, că să teme şi tremură, îi zise:</p>
               <p rend="justify">—  Hai, cumnate, afară la largul, să văd mai bine ce cumnat am, dar să-mi spuni pe unde vrei să mergi, pe horn, ca mâţele, ori pe uşă, ca câinii?</p>
               <p rend="justify">—  Eu mă duc pe uşă ca oamenii, zise feciorul. Şi iese pe uşă, dar zmeul ieşise pe horn, ca mâţele, şi să repezi asupra lui şi-i tăie capul. Apoi scoase inima şi i-o puse într-un blid, şi trupul îl îngropă sub un gard.</p>
               <p rend="justify">Văzând biata văduvă că trece o zi, trec două şi trei, şi nu-i mai nimereşte nici fata, nici feciorul, era să se arunce în fântână de supărare, dar iară-şi întăreşte firea şi zice: „Doamne, fie voia ta!”</p>
               <p rend="justify">Dar pe feciorul cel mai mic nu-l mai prindea starea, nu putea de jalea mamei şi de dorul frate-său şi al soră-sei. Deci într-o dimineaţă zice:</p>
               <p rend="justify">—  Mamă, ce a rândui Dumnezeu, aceea să fie cu mine, dar eu n-am pace până nu dau de soră-mea şi de frate-meu. De aceea nu te supăra, că eu trebuie să merg până unde voi da de ei.</p>
               <p rend="justify">Acum biata mamă iar începe a plânge şi a să dăoli1:</p>
               <p rend="justify">—  Dar nu merge, cui mă laşi? Ştiu că nici tu nu te vei întoarce, fie-ţi milă de bătrâneţile mele şi stai baremi tu aci, dacă de ei n-avui parte. Dar feciorul era neastâmpărat de dorul frate-său şi al soră-sei, şi deci trebui să plece. Şi se duse şi nimeri nici mai bine, nici mai rău de cum o nimerise frate-său cel mai mare.</p>
               <p rend="justify">Acum biata văduvă nu mai avea nici un copil, nici o bucurie, nici o mângâiere, nici un ajutor; rămăsese singură ca cucul. Multă vreme o fi tot plâns, biata de ea, multe nopţi le-o fi petrecut fără somn şi zile fără mâncare, dar în urma urmelor îi întări Dumnezeu inima şi începu a-şi veni în fire. „Să mă sodomesc2 e păcat de moarte, trebuie să trăiesc şi necăjită, cum am trăit în bine până aveam bărbat şi copii”</p>
               <p rend="justify">1  A se dăoli – a se boci.</p>
               <p rend="justify">2  A se sodomi – a se prăpădi.</p>
               <p rend="justify">95 îşi zise văduva şi prinse a mai lucra câte ceva şi a mânca, să nu se omoare cu foamea până mai are zile.</p>
               <p rend="justify">Într-o dimineaţă, cum mătura prin casă zicând rugăciunile, iată vede un bob de piper jos, şi se pleacă de-l ridică, şi-l pune pe masă. Dar bobul se durdulică de pe masă şi iară cade jos. Ea, ca muiere strângătoare, nu lasă să să prăpădească nici un fir de piper, deci se pleacă şi, ridicându-l, îl bagă în sân. Firul cel de piper nu stă în sân: cum, cum nu, destul că şi din sân iese şi cade chiar înaintea ei. Ea iară se pleacă şi-l ridică de jos şi-l bagă în gură, şi zicând rugăciunile îl scapă pe grumaz la vale. Din minuta aceea văduva prinde grea şi la nouă luni face un drag de fecior de să mai fi avut doi ochi să te uiţi la el. Ea chemă pe preotul satului, îl boteză şi-i puse numele Pipăruş-Petru, căci dintr-un fir de piper era zămislit. Şi creştea copilul, dar creştea ca din apă. Când era de o lună, era ca alţii de un an, când era de două luni, era ca altul de trei ani, şi începu a umbla pe uliţă şi-a vorbi toate celea. El tot auzea pe oameni vorbind: ce mai fecior, pagubă că nu-i trăiesc fraţii, că ei trei ar bate un sat întreg când s-ar mâinia bine. Aşa azi, aşa mâine, aşa ziceau oamenii în toate zilele. Când era PipăruşPetru de trei ani, era cel mai frumos şi mai voinic fecior în tot satul.</p>
               <p rend="justify">Într-o zi întreabă pe mumă-sa:</p>
               <p rend="justify">—  Mamă, mai avut-am eu fraţi?</p>
               <p rend="justify">Dar ea temându-se să nu meargă şi el ca fraţii lui şi să nu se mai întoarcă, îi zise:</p>
               <p rend="justify">—  Nu, fătul meu, n-ai avut nici un frate.</p>
               <p rend="justify">—  Nu? Atunci fii bună şi-mi mai dă o dată ţâţă, dar pe sub pragul casei. Şi ridică Pipăruş pragul casei cu degetul cel mic, iar mamă-sa se plecă să-şi bage ţâţă sub el şi să lăpteze pe fiu-său. Atunci Pipăruş lăsă puţin pragul în jos, de o cam strângea pe mumă-sa, şi-o întrebă:</p>
               <p rend="justify">—  Mamă, mai avut-am eu fraţi?</p>
               <p rend="justify">Ea, văzând că nu-i alt modru, îi spuse:</p>
               <p rend="justify">—  Da, ai avut doi fraţi şi-o soră; pe soră-ta a furat-o zmeul, iar fraţii s-au dus să o caute, şi de-atunci nu i-am mai văzut.</p>
               <p rend="justify">Atunci iar ridică pragul şi zise mame-sii:</p>
               <p rend="justify">—  Acum scoală-te şi-mi fă o azimă de grâu curat, frământată cu lapte numai din ţâţele tale, că eu am semne că trebuie să dau de ei şi să-i aduc.</p>
               <p rend="justify">Auzind vorbele acestea biata mamă iară începe a plânge şi a se văieta: „Dar cum te lasă inima să mă laşi acum, la bătrâneţe, slabă, beteagă, singură? N-am dus şi nu duc destul bănat1 după cei trei, acum te mai prăpădeşti şi tu prin cea secretă de lume, nu de alta, va da zmeul de tine, de nici de nume nu-ţi voi mai auzi. Rămâi, dragul mamei, aci, nu te mai duce nicăieri: fi-va ce va rândui Dumnezeu de noi, numai nu merge; rămâi şi te însoară, batăr2 de tine să am parte.” Ei, dar Pipăruş-Petru era voinic, lui îi trebuiau vitejii, deci nu scăpă mumă-sa de gura lui până ce nu-i făcu o azimă de făină de grâu curat, frământată numai cu lapte din ţâţele ei şi cu lacrimi din ochii ei. După ce i-a copt-o ca rufa, Pipăruş şi-o puse în traistă şi zise:</p>
               <p rend="justify">—  Rămâi sănătoasă, mamă, nu te supăra deloc, că nici trei zile nu vor trece şi eu trebuie să fiu înapoi, ori cu veste bună, ori rea, dar mai degrabă cred că cu bună.</p>
               <p rend="justify">Şi se luă Pipăruş-Petru la drum, du-te, du-te, până dă în pădure, şi acolo nimereşte o brazdă mai astupată. Hai să merg pe ea, îşi zise Pipăruş, şi se duse tot pe ea până ajunse la curţile zmeului. Şi acolo intră înăuntru. O fată frumoasă, Doamne! Şi îmbrăcată ca o împărăteasă, era singură şi făcea de mâncare.</p>
               <p rend="justify">—  Bună ziua, soră!</p>
               <p rend="justify">—  Să trăieşti cu bine; dar ce-mi zici soră?</p>
               <p rend="justify">—  Îţi zic soră fiindcă-ţi sunt frate, de nu crezi, ia hai de mâncă din azima asta. Şi scoase Pipăruş-Petru azima din traistă şi-i dete fetei să mănânce. Dar cum îmbucă, o dată zise:</p>
               <p rend="justify">1  Bănat – jale.</p>
               <p rend="justify">2  Batăr – cel puţin, măcar.</p>
               <p rend="justify">97</p>
               <p rend="justify">—  Asta-i cu lapte din ţâţele mamei mele, acum cred că-mi eşti frate, dar nu pricep cum? Că tu eşti fecior holtei, iar eu când am ajuns în robia zmeului numai doi fraţi am avut, pe care zmeul i-a şi omorât, iar de atunci nu sunt mai mult de cinci ani de când sunt eu aici, deci nu pricep, dacă-mi eşti frate, când te-ai putut naşte, că doară nu eşti numai de 4- 5 ani?! Tu trebuie să fii baremi de 20 de ani!</p>
               <p rend="justify">—  Nu-s, soră, ci numai de 3 ani şi mai ceva, dar aşa-mi e felul. Să-mi spui acum, soră, ce semne face zmeul când vine?</p>
               <p rend="justify">—  Vai, frate, bine ar fi să mergi de aci până nu vine semnul lui, că după semn şi el îndată soseşte. Că are un buzdugan, frate, un buzdugan de fier mare cât o bute de 50 ferii1, şi-l aruncă cale de două ceasuri de departe şi drept în uşă nimereşte cu el; uşa atunci se deschide, şi buzduganul se pune singur în cuiul cela din perete. Dar du-te, frate, nu sta, că acum e vremea să vină şi de te află aci, te omoară şi pe tine, ca şi pe cei doi.</p>
               <p rend="justify">—  Lasă-l să vie, soră, să văd şi eu cum sunt zmeii, că şi aşa până acum n-am văzut niciunul.</p>
               <p rend="justify">Atunci aud buzduganul trosnind în uşă; uşa se deschise şi dă să se pună în cui. Dar Pipăruş nu-i dă răgaz, îl luă de toartă şi zvârr! Îndărăt cu el, dincotro a venit. Şi cu aşa putere a aruncat cu el, de chiar pe lângă zmeu a trecut şi s-a tot dus cale de trei zile şi s-a împlântat într-un munte de piatră. Nouă zile a trebuit să scobească zmeul pe lângă buzdugan până şi l-a putut scoate din munte, şi-a venit apoi cu el pe umăr necăjit. Când ajunse acasă, zise din curte încă:</p>
               <p rend="justify">—  Cine-şi bate joc de buzduganul meu, Florea-Înfloritul ori PipăruşPetrea, viteazul de cumnatu-meu?</p>
               <p rend="justify">—  Eu sunt, cumnate, eu, Pipăruş-Petrea, dar de unde mă cunoşti?</p>
               <p rend="justify">—  Eu? Nu mă mai întreba, doară o săptămână m-au tot scuturat frigurile când te-a născut mumă-ta. Dar bine c-ai venit la casa mea,</p>
               <p rend="justify">1  Ferie – măsură de o vadră.</p>
               <p rend="justify">98 hai să trăim puţin şi bine. Adu, drăguţă, mâncarea pe masă, mie nouă coaste fripte de porc şi frăţâne-tău două, mie nouă cupe de vin, şi lui două, să ne punem la ospăţ…</p>
               <p rend="justify">—  Adică…  Să fie vorbă întoarsă, zmeule, zise Pipăruş. Adă-mi, soră, mie nouă coaste de porc şi nouă cupe de vin, iar zmeului adu-i două coaste şi două cupe de vin, dar să ai de grijă, zmeule, care cum gătăm de mâncat carne de pe os, osul îl aruncăm în capul celui ce n-a gătat încă, că parcă pe aci aşa e obiceiul.</p>
               <p rend="justify">—  Cam aşa a fost, zise zmeul, dar de vrei, putem strica obiceiul.</p>
               <p rend="justify">—  Ba nu vreau să stric obiceiul ţării, zice Pipăruş. Om de nimica e cine cutează a strica obiceiurile ţării, las' cum a mai fost, şi hai la masă.</p>
               <p rend="justify">Şi se puseră la masă, şi cum apucă Pipăruş o coastă în mână, o bagă în gură şi despoia carnea de pe ia, iar cu oasele – pleosc! La zmeu în frunte. Zmeul se cam necăji, dar ce să facă? Trebuia să rabde, că şi-a dat de om. Şi Pipăruş ia altă coastă, apoi alta, şi alta, până mâncă carne de pe toate nouă coastele, iar oasele le da de capul zmeului, de toate se zdrobeau. Când gătă Pipăruş coasta cea din urmă şi de băut cea din urmă cupă de vin, atunci gătă şi zmeul de mâncat cea dintâi coastă şi dă să arunce cu oasele în capul lui Pipăruş. Dar acesta nu-i dă răgaz, se repede la zmeu şi pleosc! Cu o palmă peste obrazul cel gras al zmeului, de-i mută o falcă din loc, apoi se încăierară la luptă, la trânteli, de gândeai că nu alta, ci să se omoare unul pealtul. De la o vreme zmeul nu mai putea de osteneală, că ostenit era şi de cale, şi nu putuse nici să se sature baremi cumsecade, omeneşte, că Pipăruş nu-i dăduse răgaz.</p>
               <p rend="justify">Deci ostenit, cum era, zise bietul zmeu:</p>
               <p rend="justify">—  Lasă-mă în pace, că-ţi înviu pe cei doi fraţi.</p>
               <p rend="justify">—  Hai de mi-i învie, zise Pipăruş.</p>
               <p rend="justify">Şi merse zmeul şi-i dezgropă, şi le puse inimile la loc, şi-i stropi cu apă vie, şi se sculară mai frumoşi de cum au fost.</p>
               <p rend="justify">99 „Vai, că greu adormii” zise unul. „Doar aşa şi eu” zise celălalt.</p>
               <p rend="justify">—  Dormit, dormit! Zise zmeul, că de nu venea fratele vostru ăst mai mic să vă trezească, mai dormeaţi voi un somn lung!</p>
               <p rend="justify">—  Dar nu sta de sfaturi, zise Pipăruş, hai să ne luptăm, că de aci eu nu merg până ce nu rămâne unul mort – ori eu, ori tu, că aşa e firea mea. Şi se puseră a se bate în săbii, şi se tăiară de curgea sângele vale. Atunci se repezi Pipăruş, o dată şi bine, voiniceşte, şi-i tăie zmeului capul, apoi tot îl dumică bucăţele, ca de tocană, şi făcu trei grămezi de carne din el.</p>
               <p rend="justify">Apoi zise către fraţi:</p>
               <p rend="justify">—  Fraţilor, hai să ne ospătăm oleacă, că apoi mergem către casă, că mama ştiu că nu mai poate de dorul nostru, o fi gândind că ne-am prăpădit cu toţii, de nu mai nimerim niciunul. Şi se ospătară feciorii mei, soră-sa le făcu de mâncare şi ei aduseră vin de cel bun, şi băură şi se desfătară, până ce începu a prinde beţia pe Pipăruş. Atunci se gătară de cale, încărcară carele de bunătăţi, că doară acolo erau de unde, şi plecară.</p>
               <p rend="justify">Mergând ei aşa către casă, dau de o fântână în cale, şi boii se trăgeau către ea, semn că le era sete.</p>
               <p rend="justify">—  Adăpaţi boii, zise Pipăruş către fraţi, că eu mă dau oleacă lângă stejarul acesta umbros să mă odihnesc, că aşa-s de obosit! Şi cu vorbele acestea se apropie de un ştejar mare şi se rezemă de el, aşa, stând în picioare, şi cum se rezemă, cum adormi ca mort.</p>
               <p rend="justify">După ce fraţii lui adăpară boii şi-i înjugară din nou ca să purceadă mai departe, merse soră-sa la Pipăruş să-l trezească, dar era pace de a-l mai putea trezi. Atunci zise fratele cel mai mare:</p>
               <p rend="justify">—  Mă, dragii mei, oare facem noi bine că ducem pă străinul acesta cu noi? Bine, că el zise că ne este frate, dar poate-se una ca aceea? Bine ştiţi voi că numai noi trei am fost la părinţi; bine ştiţi că mai întâi te-ai pierdut tu, soră, de acasă, apoi eu, şi în urmă tu, frate, dar atunci mama nu mai avea alţi copii. De l-ar fi avut după înstrăinarea</p>
               <p rend="justify">100 noastră, ar fi iată aşa, un băietan, dar el e de mare ca şi noi, şi de tare…?! Oh, mai tare chiar decât Ucigăl-toaca. Poate că-i vrun strigoi ori doară chiar zmeu, că văzurăţi cum omorî pe zmeul, ca pe un pui de găină?! Eu gândesc că n-ar fi bine să mai mergem cu dânsul pe o cale.</p>
               <p rend="justify">—  Să nu mai mergem, zise celălalt frate, să-l lăsăm dormind, iar noi să ne păzim drumul.</p>
               <p rend="justify">—  Aşa e, zise cel mai mare din fraţi, dar dacă se trezeşte tot ne ajunge; nu vedeţi ce ogaşe adânci taie carele ăstea cu povară? Tot pe ele vine până ce ne ajunge şi face din noi tot tocană, ca şi din zmeul acela, iar cu sora fuge cine ştie unde, de nu mai aude mama de ea, nici de noi. Dară, de veţi voi, eu ştiu ce-ar fi de făcut: haideţi să luăm lanţurile de la care şi, cum doarme rezemat de ştejar, să-l legăm de el bine cu lanţurile, atunci ştiu că nu mai vine să se luade că el a scăpat pe sora de la curţile zmeului, ba să zică că şi pe noi chiar din morţi ne-a înviat.</p>
               <p rend="justify">—  Să-l legăm, zise fratele cel mai mic, să-l legăm, că pe care avem destulă blagă1, nu mai avem lipsă de el.</p>
               <p rend="justify">Şi-l legară de ştejar cu lanţurile, şi-l legară pogan2 de-i auzeai oasele pârâindu-i, şi el tot nu se trezi, dormea ca mort de ostenit şi beat ce era.</p>
               <p rend="justify">Soră-sa bucuroasă l-ar fi deşteptat, dar nu putea; apoi să facă împotrivire celor doi fraţi încă nu putea.</p>
               <p rend="justify">Deci se uita lăcrimând cum leagă pe binefăcătorul ei şi-şi zicea: „Doamne, scapă-l”.</p>
               <p rend="justify">După ce-l legară de ştejar, îşi făcură cruce, ziseră un „Doamneajută” şi începură a plesni boii, mânându-i: „Cea, Surilă! Ho, Bourean, ho!”</p>
               <p rend="justify">1  Blagă – bogăţie.</p>
               <p rend="justify">2  Pogan – straşnic.</p>
               <p rend="justify">Soră-sa se gândea singură mergând îndărătul carelor: „Cum mai cutează făţarnicii aceştia a-şi face cruce şi a zice Doamne-ajută, după ce numai acum săvârşiră o faptă din cele mai mişele?” Dar iarăşi zice: „Bag seamă şi hoţul când merge la furat zice Doamne-ajută, necum ăştia, care cred că un lucru bun au săvârşit!”</p>
               <p rend="justify">Şi ajunseră acasă. Mama lor îi cunoscu şi vărsă lacrimi de bucurie la vederea lor, dar îi întrebă:</p>
               <p rend="justify">—  Pipăruş-Petru n-a dat de voi? Frăţiorul vostru cel mai tânăr?</p>
               <p rend="justify">—  Nu, mamă, răspund feciorii, n-am văzut nici un fel de Pipăruş. Iată pe sora noastră a fost prins-o zmeul să o ia de nevastă, şi de atunci până acum ne tot luptarăm amândoi cu el pentru sora noastră, dar nici un fel de Pipăruş n-a venit să ne ajute. De-abia am putut omorî zmeul ca să-ţi aducem fata. Acum bucură-te împreună cu noi, că iată şi comori am adus de la zmeu; uită pe Pipăruş, că de-ar fi vrun viteaz ca noi, trebuie să vină, cât de târziu.</p>
               <p rend="justify">Şi se puseră, frate, pe ospăţ, aduseră carne şi vin, şi lăutari, şi adunară tot satul să se bucure şi să se mire de vitejia lor, că au omorât pe zmeu şi i-au luat comorile celea scumpe.</p>
               <p rend="justify">Într-un târziu se pomeneşte şi Pipăruş-Petru şi dă să se scoale, dar se simte legat de stejar cu lanţuri peste piept şi peste mijloc, peste grumaz şi peste picioare.</p>
               <p rend="justify">—  M…  hm! Dulcii mei fraţi, zise el, dar bine mai ştiţi voi răsplăti bunătatea ce v-o făcui! Bine a zis cine a zis: fă bine şi aşteaptă rău! Dar lăsaţi, că v-o fac eu de nici dracul nu v-o mai desface!</p>
               <p rend="justify">Şi numai o dată se umflă şi lanţurile cad rupte, zală de zală, de gândeai c-ar fi numai de buciniş1. „Acum să mai dorm una pe pajişte, îşi zise Pipăruş, că am eu vreme să ajung şi acasă; cu cât aş merge mai iute, cu atât ar fi bucuria fraţilor mai scurtă”.</p>
               <p rend="justify">Se puse deci să se odihnească, dar nu mai vrea somnul să se apropie de el, că nu-i putea ieşi din cap nemulţumirea fraţilor săi. Începu a se</p>
               <p rend="justify">1  Buciniş – cucută.</p>
               <p rend="justify">102 gândi la toate minutele de când a plecat de acasă. „Măi, îşi zice, adică zmeul nu ştia, de bună seamă, că cine i-a zvârlit buzduganul îndărăt: eu ori Florea-nfloritul. Trebuie că viteaz om e Florea acela; cum aş vrea să-l cunosc! Dar l-oi cunoaşte acuşi. Acum să merg să văd ce face biata mamă, apoi să caut pe Flore-nfloritul, să mă prind cu el frate de cruce”.</p>
               <p rend="justify">S-a luat dară să plece, dar uitându-se la stejarul cel mare de care-l legaseră fraţii, îşi zice: „Biata mamă, nici lemne de foc n-o fi având, că harnicii de fraţi nici lemne nu i-or fi dus; hai să-i duc eu un cătur1 batăr”.</p>
               <p rend="justify">Şi merse la stejarul de care fusese legat, îl smulse din pământ ca pe un morcov, îl luă pe umăr, cum iei o greblă, bunăoară, şi hai cu el spre sat.</p>
               <p rend="justify">Când era ospăţul mai pogan, când jucau şi beau pe întrecute în ocol (curte), că în casă nu mai încăpeau, atunci nimeri şi PipăruşPetru cu stejarul pe umăr. Tot satul îl cunoscu, că doară numai de câteva zile plecase de acasă, dar fraţii lui nu ştiau ce să facă, unde să se ascundă, văzându-l cum vine către ei, şi îşi gândiră că acum are să-i omoare.</p>
               <p rend="justify">—  Bun ospăţul la dumneavoastră, zice Pipăruş, intrând cu stejarul cel mare pe umăr.</p>
               <p rend="justify">—  Bună să-ţi fie inima, ziseră sătenii, pe când fraţii lui o luară la sănătoasa.</p>
               <p rend="justify">—  Oho! Strigă Pipăruş, încotro, cinstiţilor? Ia staţi oleacă de vorbă cu mine, că avem o ţâr' de răfuială! Frumos fu aceea de la voi să mă lăsaţi dormind în pădure, şi încă legat cu lanţuri ca p-un hoţ? Asta-i mulţumita fiindcă v-am aflat, am bătut pe zmeul care vă omorâse, până v-a înviat, l-am omorât pe el să scap satul nostru de urgia lui, v-am umplut de averi şi v-am pus pe drumul către casă, eu, fratele vostru, aşa răsplată am fost vrednic să aflu de la voi?</p>
               <p rend="justify">1  Cătur – copac tânăr.</p>
               <p rend="justify">Atunci fraţii începură a plânge şi a se ruga de iertare, zicând că numai au glumit, că bine ştiau ei că el atâta-i de tare, de cu stejar cu tot poate veni acasă. Se mai rugă şi mumă-sa, şi soră-sa, şi tot satul să-i ierte, iar el, fiind om cu inimă bună, i-a iertat şi s-a pus şi el la ospăţ.</p>
               <p rend="justify">Când a fost a doua zi dimineaţa, după ce s-au sculat toţi voioşi şi sănătoşi, Pipăruş-Petru se gătă de cale.</p>
               <p rend="justify">—  Dară unde vrei să mergi iară, Petre, puiul mamei? Îl întrebă mamă-sa.</p>
               <p rend="justify">—  Mă duc, mamă, mă duc departe, până unde voi da de Floreanfloritul, dar de cumva l-oi putea aduce să fie soţ sorei mele, că am auzit că e un voinic de om şi ar fi păcat să nu ne cunoaştem.</p>
               <p rend="justify">—  Da nu merge, stai acasă, aveţi voi destulă avere, însuraţi-vă, dragii mamei, iar pe soră-ta vom mărita-o noi după cineva, că doară sunt destui feciori zdraveni în sat, ce să mai baţi calea ţării? Stai tu aci, în satul tău, între neamuri, aproape de mine, acum la bătrâneţile mele, să nu-ţi mai duc atâta dorul.</p>
               <p rend="justify">Multe vorbe bune şi înţelepte îi spuse maică-sa, dar el tot ca el, dacă îşi punea o dată carul în pietre pentru ceva, apoi nu mai era om să-l dezbare. Îşi luă dară rămas bun şi se cam mai duse, multă lumempărăţie, ca Dumnezeu să ne ţie, că din poveste multă este, mândră şi frumoasă, s-o ascultaţi şi dumneavoastră, că cine o-a asculta, o-a învăţa, iară cine o dormi, se va hodini şi povestea nu o-a şti.</p>
               <p rend="justify">S-a dus, s-a dus, până a nimerit într-o pustietate mare de nu vedea nimic, numai cerul în sus, şi sub picioare pământul, nici o frunză, nici un fir de iarbă, dar nimica, ce-i nimica.</p>
               <p rend="justify">A  mers el mult prin pustietatea aceea până a dat de un vâj1 bătrân, dar bătrân nu glumă, alb la păr şi la barbă ca o oaie bălaie, cu o cârjă în mâna dreaptă, iar cu cea stângă îşi tot ferea genele de pe ochi să</p>
               <p rend="justify">1  Vâj – moşneag.</p>
               <p rend="justify">104 vadă înainte că aşa-i ierau de lungi şi de dese, de-i veneau până la gură şi se împreunau cu barba şi cu mustăţile.</p>
               <p rend="justify">—  Bună ziua, moşule!</p>
               <p rend="justify">—  Să trăieşti cu bine, voinice, dar de unde şi până unde?</p>
               <p rend="justify">—  Mă duc, moşule, până unde voi da de Florea-nfloritul, că am auzit că e un voinic mare şi vreau să-mi cerc puterile cu el, nu ştii unde l-aş găsi?</p>
               <p rend="justify">—  Oh, puiul moşului, în zadar mergi tu pe jos, că nici în trei ani de zile nu vei ajunge la el, dară du-te îndărăt la curtea zmeului, ştii, unde ţi-ai aflat sora şi fraţii! Acolo să mergi şi să cauţi în fundul grajdului că-i găsi un cal, un cal singur, şi atâta-i este de urât singur de stă să moară; de urât a slăbit, de numai pielea pe os i-a rămas, că de când ai omorât pe stăpânul său, pe zmeul, el din grajd n-a mai ieşit, nici n-a mâncat, nici n-a băut, numai tot a rânchezat. Acolo să mergi şi să-l iei, că acela te poartă cât a purtat şi pe stăpânul său ba şi mai mult de-i porunci, apoi să vii iar pe la mine, înţelesu-m-ai?</p>
               <p rend="justify">—  Te-am înţeles.</p>
               <p rend="justify">Şi merse Pipăruş-Petru îndărăt până la curţile zmeului şi intră în grajd. Adică acolo într-un ungher văzu un cal mai mult mort decât viu, de-i puteai număra coastele cale de-o poştă, de-abia se mai putea ţine pe picioare. Cum văzu calul că intră cineva în grajd, începu a fi voios şi a prinde curaj, nu ştia ce să facă bietul cal de bucurie, da cu picioarele în pământ şi vroia să se dezlege de la iesle, dar nu putea, că era legat cu lanţuri.</p>
               <p rend="justify">Pipăruş-Petru dezlegă calul şi-l scoase afară, şi se uită la el. „Cu gloaba asta să merg eu?” îşi zicea. Sta să nu-şi creadă ochilor. Dar calul răsuflă o dată bine şi se scutură de-şi dezmorţi oasele, că doară stătuse multă vreme acolo ca-ntr-o temniţă, legat scurt, fără nutreţ şi neadăpat. Pipăruş îl slobozi de păscu oleacă, apoi îl adăpă şi se urcă pe el. Atunci calul începu a vorbi:</p>
               <p rend="justify">—  Cum vrei, domnul meu, să te duc, ca vântul ori ca gândul?</p>
               <p rend="justify">—  De m-ai putea duce numai ca caii, încă mi-ar părea bine.</p>
               <p rend="justify">Aşa-i răspunse Pipăruş, văzându-l atât de slab. Şi prinse calul a merge, şi merse, şi merse tot în galop, până la un munte de sticlă</p>
               <p rend="justify">(glajă). Acolo nu mai putea de obosit. Dă să se suie pe el la deal, dar nu poate calul merge. Atunci zise Pipăruş:</p>
               <p rend="justify">—  Bag seamă, te-oi mai duce şi eu în spate, precum m-ai adus tu pe mine. Şi luă calul după cap ca p-un miel, şi-l sui în vârful dealului, şi acolo huzdup! Cu el pe pământ. Şi se ridică calul de jos şi se făcu cât un munte de mare, şi zise lui Pipăruş:</p>
               <p rend="justify">—  Place-ţi cum sunt acuma?</p>
               <p rend="justify">—  Ba place-i câinilor şi lupilor, fă-te tu cal ca caii!</p>
               <p rend="justify">Şi se făcu calul ca caii noştri, dar tot năzdrăvan, şi zise către Pipăruş:</p>
               <p rend="justify">—  Cum să te duc acum, stăpâne, ca vântul ori ca gândul?</p>
               <p rend="justify">—  Ba să mă duci ca gândul!</p>
               <p rend="justify">Şi începu calul a merge ca gândul de iute, şi într-o clipită erau la moşneagul cel alb ca oaia.</p>
               <p rend="justify">—  Bună ziua, moşule!</p>
               <p rend="justify">—  Bună să-ţi fie inima, puiul moşului, da ajuns-ai abia?</p>
               <p rend="justify">—  Precum mă vezi, moşule.</p>
               <p rend="justify">—  Vezi aşa, acuma cred că-i ajunge la Florea-nfloritul. Dar să-ţi dau şi eu trei lucruri: ţine, aci ai o ceteră (lăută, diblă), un pieptene şi o cute (gresie, acer). Ţine minte, fătul meu, zise moşneagul, vei tot merge până-i ajunge la câmpul cu dorul, acolo te va lovi un dor de maică, soră, fraţi, prieteni şi cunoscuţi, încât, de nu vei cânta cu cetera asta, vei fi silit să te întorci înapoi de dor. De acolo vei ajunge în pădurea cu lupii, aceia te-ar mânca cu cal cu tot, că sunt mulţi şi flămânzi, dar tu aruncă-le pieptenele. Scăpând, vei merge până vei ajunge în ţara şoarecilor. Acolo vor fi şoareci câtă frunză şi iarbă, şi vor vrea să te tragă jos de pe cal să te mănânce, atunci aruncă-le cutea jos şi vei fi mântuit de ei.</p>
               <p rend="justify">După ce-a luat Pipăruş lucrurile acestea trei, a mulţumit bătrânului şi s-a pus pe cal, şi s-a tot dus până a ajuns în câmpul cu dorul. Acolo îl lovi un dor de satul lui, de mamă-sa, de soră-sa, şi de fraţi, dar aşa dor, de mai cădea de pe cal şi era cât p-aci să cază de pe cal, ori să sentoarne de unde a plecat. Atunci îi vine în minte că are o ceteră de la vâjul cel bătrân. Şi unde nu scoate cetera, şi unde nu începe a trage cu arcuşul pe strune, de răsuna câmpul, şi pe loc îi pieri tot dorul.</p>
               <p rend="justify">Apoi merse mai departe până ajunse în pădurea lupilor. Şi era acolo, Doamne! Era tot un lup şi un copac, şi toţi stau cu gurile căscate numai să-l prinză şi să-l mănânce. Dar el aruncă pieptenele jos, şi îndată se făcu un bou gras şi, având lupii ce înhăţa, lăsară pe Pipăruş să meargă în pace. Şi merse cât merse, deodată să trezeşte în ţara şoarecilor. Dar nu altmintrelea erau şoarecii, ci ca urşii de mari, şi mulţi ca furnicile în furnicari. Aci începu a se înfiora Pipăruş-Petru, dar îi veni în minte cutea şi, cum o aruncă jos, cum se făcu între el şi şoareci un stan de piatră, gros cât un munte, înalt până la nori. Şi se duse Pipăruş-Petru tot pe lângă zid, până ce ieşi din ţara şoarecilor.</p>
               <p rend="justify">Acum nimeri în câmpul cu florile. Acolo erau numai flori, una mai frumoasă decât alta, şi toate îl îmbiau să le ia. Dar Pipăruş nu luă niciuna. Colo departe zări el un cal păscând, şi trase într-acolo. Adică după ce se apropie, văzu pe Florea-nfloritul dormind dus, calu-i păştea printre flori, iar paloşul îi juca în aer pe deasupra lui. Se dă Pipăruş jos de pe cal şi-şi sloboade şi el calul să pască, apoi se gândi: „Cum doarme acum dus Florea-nfloritul, eu lesne l-aş putea prăpădi; numai una de-i dau cu paloşul, e dus pe ceea lume; dar aşa numai un mişel ar face; să mă pun lângă el, să aţipesc şi eu oleacă”.</p>
               <p rend="justify">Şi-şi aruncă şi el paloşul în sus, şi acela începu a-i juca prin aer ca şi al lui Florea-nfloritul, apoi se culcă jos pe flori. Cum era obosit deatâta amar de cale, adormi ca dus. Dar iată că se trezi Florea-nfloritul şi văzu voinicul dormind lângă el, iar în flori, lângă calul lui, mai păscând un cal, şi în aer, lângă paloşul lui, mai jucând un paloş. „Oare cine să fie, zise el. Hm! Oricine-i, e viteaz şi om de omenie; cum dormeam, mă putea face tot bucăţele; i-oi da deci pace până ce s-a trezi, că te miri cine-i; ştiu că nu-i Pipăruş-Petru de care şi zmeii se tem!”</p>
               <p rend="justify">Apoi se puse şi Florea-nfloritul şi mai trase un pui de somn, iar când se trezi a doua oară, se trezi şi Pipăruş cu el deodată.</p>
               <p rend="justify">Când se văzură voinicii faţă-n faţă, nu se puteau mira destul unul de altul; unul mai voinic decât celălalt, care de care mai spătos şi mai frumos.</p>
               <p rend="justify">—  Ce vânturi te-au adus p-aici pe la mine, vere? Zice Floreanfloritul.</p>
               <p rend="justify">—  Am venit să te văd; că ţi-am auzit de nume şi nu m-am putut răbda să nu ne cunoaştem.</p>
               <p rend="justify">—  Doară nu eşti tu Pipăruş-Petru de care şi zmeii tremură?</p>
               <p rend="justify">—  Ba ai chiar ghicit; dar tu doară eşti Florea-nfloritul?</p>
               <p rend="justify">—  Eu, da, că altul nici că are drept a şedea aci în ţara mea; mult mă mir de tine ce cap ai să vii aici?</p>
               <p rend="justify">—  Eu am cap ca capurile, dar tu ce cap ai de mă întrebi atâta? De nu-ţi place că ţi-am călcat ţara, ia-te la păruială cu mine, hai la luptă dreaptă, luptă voinicească!</p>
               <p rend="justify">Şi se prinseră voinicii la luptă, şi se luptară o zi de vară, şi nu fu chip să se învingă, până mai căzură de pe picioare de obosiţi, atunci zice Pipăruş-Petru:</p>
               <p rend="justify">—  Hai, frate, să schimbăm lupta în paloşe.</p>
               <p rend="justify">Şi apucară voiniciii paloşele, şi se vânzoliră, până ce în urmă Floreanfloritul ciungări oleacă din degetul mic al lui Pipăruş-Petru. Atunci s-au lăsat de luptă şi s-au prins fraţi de cruce, jurându-se pe vârfurile paloşelor că nu se vor mai lăsa unul de altul, nici în bine, nici în rău.</p>
               <p rend="justify">Şi ajuns-au şi în necaz, şi în bine ca omul care trăieşte în astă secretă de lume, dar ei unul de altul nu s-au lăsat.</p>
               <p rend="justify">Umblând ei odată la vitejii nimeresc la o casă în mijlocul codrului şi intrară înăuntru. Adică acolo era o fată la război, ţesea, dar fata frumoasă era chiar Ileana-Cosânzeana, din cosiţă ruja-i cântă, şi cum</p>
               <p rend="justify">108 ţesea, de câte ori bătea cu brâgla1, totdeauna ieşeau câte două cătane îmbrăcate şi-narmate. Mult se mirară voinicii noştri de această vedenie, dar Pipăruş-Petru nu mult stătu pe gânduri şi începu a se drăgosti cu fata, ştiţi dumneavoastră, a o prinde, a o gogoli, mai a o săruta, cum fac tinerii.</p>
               <p rend="justify">Fata, nu-i vorbă, se ferea şi nici prea, ca toate fetele, ci se cam temea de tată-său; deci le spuse:</p>
               <p rend="justify">—  Dragii mei, băgaţi de seamă, că de vine tata, vă omoară.</p>
               <p rend="justify">—  Şi cine-i tata dumitale? O întrebară voinicii.</p>
               <p rend="justify">—  Tata e Ciută-Nevăzută, şi încă nici un om nu i-a ieşit în cale pe care să nu-l omoare.</p>
               <p rend="justify">—  Ei bine, dragă, dar ce nărav are când vine acasă?</p>
               <p rend="justify">—  El, răspunde fata, are nărav că cum intră în casă, mai întâi se bagă după cuptor, şi de-acolo ia o ulcică cu leacuri şi toată o bea, iar de leacurile acelea atâta se întăreşte, de-ar bate şi zece ca voi.</p>
               <p rend="justify">—  Aşa? Zise Pipăruş-Petru, atunci adă încoace leacurile, să le bem noi.</p>
               <p rend="justify">Şi le dădu Ileana leacurile, iar voinicii le băură şi, din ce erau tari, mai tari se făcură. Dar chiar atunci sosi şi Ciută-Nevăzută acasă şi s-a repezit după cuptor la leacuri; ei, dar acelea erau lecuite!</p>
               <p rend="justify">Văzându-se astfel înşelat într-atâta s-a tulburat, de-i purta în palme ca pe nişte mere pe amândoi voinicii şi, de n-ar fi apucat să bea ei leacurile, nu era bine de ei; dar aşa îl apucară voinicii amândoi, apoi lasă că l-au omenit! Nici ferfeniţă nu s-a ales din el. Apoi PipăruşPetru se căsători cu Ileana-Cosânzeana, şi se încărcară de averi şi plecară de acolo. Dar pe lângă toată prietenia ce era între PipăruşPetru şi Florea-nfloritul, cest din urmă nu se uita cu ochi buni la Pipăruş văzându-l cu nevastă, iar el nu. Dar Pipăruş pricepu gândurile lui Florea-nfloritul, de aceea îi zise:</p>
               <p rend="justify">1  Brâgla – partea mobilă a stativelor de ţesut, care susţine spata.</p>
               <p rend="justify">—  Frate, să lăsăm nevasta acasă găzdoaie şi să mergem să-ţi aflăm şi ţie una.</p>
               <p rend="justify">—  Bine ar fi, zise Florea-nfloritul, dar oare unde vom da de una?</p>
               <p rend="justify">—  Nu fi îngrijat, frate, zise Pipăruş, mergem în lumea noastră şi de nu s-o fi măritat soră-mea numai bună a fi de tine.</p>
               <p rend="justify">—  Apoi hai s-o vedem, zise Florea-nfloritul.</p>
               <p rend="justify">Şi lăsară pe Ileana-Cosânzeana singură acasă, şi ei se luară la drum, şi du-te, du-te, până ce ajunseră într-o pădure; niciunul nu mai fusese în pădurea aceea. Mergând ei prin pădure văzură o casă.</p>
               <p rend="justify">—  Hai să vedem cine e în casă, zise Pipăruş.</p>
               <p rend="justify">—  Hai, dacă chiar vrei, zise Florea-nfloritul.</p>
               <p rend="justify">Şi intrară înăuntru. Acolo aflară numai o babă bătrână stând cu picioarele la foc.</p>
               <p rend="justify">—  Bună vremea, mătuşă!</p>
               <p rend="justify">—  Să trăiţi cu bine, dragii mătuşii, haideţi şedeţi oleacă şi vă hodiniţi, până vă aduce mătuşa ceva de mâncare; iată mă urc în pod să vă aduc slănină, dragii mătuşii.</p>
               <p rend="justify">Feciorii şezură pe-o laviţă, iar baba se urcă în pod cu numele să le aducă slănină, dar cum ieşi baba din odaie veni un şoarece la feciori şi le zise:</p>
               <p rend="justify">—  Nu staţi, dragii mei, că nu-i de-a sta; mergeţi în plata lui Dumnezeu sfântul, că doară baba nu s-a dus în pod să vă aducă demâncare, ci să-şi ascută dinţii, să vă poată mânca; că are în pod o piatră mare de moară, de care-şi toceşte dinţii, n-o auziţi?</p>
               <p rend="justify">—  Ei, cine-i baba asta?</p>
               <p rend="justify">—  Hm, zise şoarecele, asta-i Muma-Pădurii, a fost drăguţa lui CiutăNevăzută şi, de când l-aţi omorât, tot descânta să-i cădeţi în brânci1, acuma de nu fugiţi, nu mai scăpaţi vii din colţii ei.</p>
               <p rend="justify">—  Dacă-i aşa, hai la drum, ziseră voinicii.</p>
               <p rend="justify">1  Brâncă – mână.</p>
               <p rend="justify">Şi se luară feciorii mei la drum, nu mergeau, ci rupeau locul, de gândeai că-i alungă cineva dindărăt; bagă seamă şi ei, cu toate că erau viteji, ştiau de frică.</p>
               <p rend="justify">După ce-şi ascuţi baba dinţii, se coborî jos şi intră în casă, dar feciorii ca-n palmă. Şi se cătrăni şi se înfioră, de gândeai că toată ţâră1 se face. Atunci dă cu ochii de şoarece.</p>
               <p rend="justify">—  Aha! Numai tu, mişelule, le-ai spus să se ducă.</p>
               <p rend="justify">—  Numai eu, de nu te-ai supăra, răspunse şoarecele glumind, ia hai de mă prinde şi-ţi răzbună!</p>
               <p rend="justify">Şi se puse baba a fugi după şoarece; el se sui pe cuptor, ea îşi strică cuptorul; se sui pe un perete, ea strică şi peretele, el se sui pe alt perete, ea strică şi acel perete, şi tot aşa strică câte un perete, umblând după şoarece, până ce-şi strică toată casa şi tot nu putu prinde şoarecele, că, vedeţi dumneavoastră, şoarecele-i şoarece, şi pace, nu stă să-l prindă chiar o babă, să fie aceea chiar Muma-Pădurii. Dar până umblă ea după şoarece, feciorii îşi păziră drumul, şi când plecă baba după ei, ei erau hăt departe. Se pune deci baba la fugă, du-te, du-te, până ce mai ajunse pe feciori. Atunci au ajuns ei la casa Mărţolii, care era mătuşa lui Florea-nfloritul.</p>
               <p rend="justify">—  Bună vremea, mătuşă!</p>
               <p rend="justify">—  Să trăiţi cu bine! Dar ce-i, nepoate, ce vânt te poartă pe la mine? Cine-i voinicul ăsta cu care vii?</p>
               <p rend="justify">—  O, mătuşă, zise Florea-nfloritul, am plecat cu ortacul acesta care se cheamă Pipăruş-Petru, am pornit să merg la soră-sa în peţite, dar ne urmăreşte Muma-Pădurii, căci am omorât pe Ciută-Nevăzută, pe ibovnicul ei, şi acum ne pare bine că am nimerit la dumneata, doară ne vei scăpa de colţii ei.</p>
               <p rend="justify">—  Nu vă temeţi deloc, dragii mătuşii, haideţi numai în casă şi vă hodiniţi.</p>
               <p rend="justify">1  Ţâra – bucată ruptă, fărâmă.</p>
               <p rend="justify">Şi ieşi Marţolea (Marţi-Seara) afară să aştepte pe Muma-Pădurii, şi cum ajunse aceasta, cum se încăierară, apoi să fi văzut bătaie de babe; se încinse între ele o luptă, dar luptă ca de doi lupi turbaţi, iar nu ca de două babe de când bucii, şi se mâncară în dinţi, şi-şi smulseră părul, de gândeai că sunt două zmeoaice. Iar feciorii când văzură că sunt mai înfierbântate de erau oarbe de mâinie, porniră încetinel, iar după ce se depărtară merseră mai tare, să nu le mai vază. Care a fost mai tare? Care pe care a învins? Nu pot să vă spun, că nu ştiu; ştiu însă că voinicii au mers aţă acasă la mama lui Pipăruş-Petru. Şapte ani nu fusese Pipăruş-Petru acasă, şapte ani nu-l văzură fraţii şi sora, şi neamurile, şi sătenii, şi totuşi îl cunoscu care cum îl văzu.</p>
               <p rend="justify">Florica, sora lui Pipăruş-Petru, nu era încă măritată, se ţinuse de vorba ce i-o dăduse frate-său la plecare.</p>
               <p rend="justify">Şi era mândră Florica, mândră ca o scânteiuţă de câmp, şi cum o văzu Florea-nfloritul, zise către frate-său de cruce:</p>
               <p rend="justify">—  Asta ţi-e sora, frate?</p>
               <p rend="justify">—  Asta.</p>
               <p rend="justify">—  Dacă ţi-e asta sora şi dacă vrea, eu chiar azi mă cunun cu ea.</p>
               <p rend="justify">Şi Florica a vrut, fraţii şi mă-sa încă n-au zis ba, apoi au tras o nuntă românească care a ţinut două săptămâini şi, după ce s-a gătat nunta, şi-a luat Florea-nfloritul nevasta şi s-a cam mai dus cu ea şi cu Pipăruş-Petru în ţara lui, unde aştepta Ileana-Cosânzeana, nevasta lui Pipăruş.</p>
               <p rend="justify">Când s-au văzut aceste două cumnate laolaltă, mult s-au bucurat, iar bărbaţii lor se bucurau şi ei de bucuria lor, iar florile din câmpul înflorit se bucurau şi ele, împreună cu cele două perechi vesele. Dar şi eu mă bucur că v-am putut spune povestea până-n capăt.</p>
               <p rend="justify">Poveste din Sălaj, comunicată de plugarul M. Bene din Supurul de Sus. Ioan Pop-Reteganul. Poveşti ardeleneşti, partea a V-a, Braşov, 1888, p. 21-44.</p>
            </div>
            <div type="div2">
               <head>ZÂNA APELOR.</head>
               <p rend="justify">Pe vremile pe când era iobăgia cea grea, trăia un om sărac într-o colibă din pădurea domnească, căci era păzitor la pădurea aceea. Odată a mers domnul la pădure şi, părându-i-se că pădurarul ar fi dat cuiva lemne fără slobozenie domnească, atâta l-a bătut, până ce l-a lăsat mort. Muierea pădurarului, cu un copil ca de 3-4 ani, plângea şi se ruga la domnul să nu mai bată pe bietul om, că nici vreascuri n-a dat cuiva fără poruncă domnească, necum lemne. Dar domnul nu vru să creadă, ci, după ce omorî pe pădurar, se puse şi bătu şi pe muierea lui, până ce rămase şi ea moartă jos. Pre copil îl scoase apoi din pădure şi îi zise: „Cară-te de aici, mergi în lume şi te ţine cum poţi, iar după ce vei creşte mare, să vii la mine să slujeşti în locul tătâne-tău!”</p>
               <p rend="justify">Şi s-a dus bietul Alesandru, că aşa-i era numele, s-a dus cerşind din casă-n casă, din sat în sat, până a nimerit lângă Dunăre la un pescar. Pescarul acela nu era Dumnezeu ştie ce om bogat, trăia numai din pescuit, dar, deoarece n-avea copii, luă pe Alesandru copil de suflet. La coliba pescarului a trăit copilul până ce-a crescut mare şi-a învăţat, şi el, meşteşugul pescăritului. Pescarul era acum bătrân şi nu mai putea pescui, dar Alesandru, ca om harnic şi băiat de omenie, câştiga atâta ca să poată trăi el, bătrânul şi baba moşneagului liniştiţi! Dă Dumnezeu însă că moare pescarul şi moare şi baba lui, şi rămâne Alesandru numai singur. Acum pescuia el numai pe seama lui. Dar gândeai că e făcătură, de când murise pescarul cel bătrân mai că nu mai erau peşti în Dunăre; umbla bietul copil ziua deplină altă dată, şi nu-i prindea mreaja nici un peşte. Odată, necăjit cum era, şi dară şi flămând, aruncă mreaja în Dunăre şi nu mai merge la ea până a doua zi la amează. Atunci se duce şi trage mreaja. Nu era în ea nimic altă decât o mreană, e drept că foarte frumoasă. Noa, o ia el în mână şi o duce la colibă să o belească şi să o frigă pe cărbuni, că era mai leşinat de foame, săracul! Dar când dă să o spintece, mreana îi scapă din mână şi, cum cade jos, cum se face o drăguţă de fată ca ruptă din soare şi îmbrăcată colea ca o zână: cu ie albă ca laptele, împănată cu flori galbene, roşii şi vinete de mătase, cu catrinţă ca fetele noastre, cu pieptăruţ mândru, tot pene, şi cu părul slobozit pe spate.</p>
               <p rend="justify">—  Nu mă spinteca, Alesandre, zise ea, că eu sunt rânduită de Dumnezeu să-ţi fiu soţie!</p>
               <p rend="justify">—  După ce văd că eşti om ca şi mine, cum să te spintec?! Zise Alesandru, dar eu gândeam că tu eşti mreană!</p>
               <p rend="justify">—  Eu sunt Zâna Apelor, zise fata, şi la porunca lui Dumnezeu am intrat în mreaja ta şi, pentru binele tău şi al altor oameni, trebuie să-ţi fiu muiere!</p>
               <p rend="justify">—  Mulţam, Doamne, zise iară Alesandru, de când văd că eşti fată-mi trecu foamea şi necazul!</p>
               <p rend="justify">—  Noa, hai Alesandre, acuma acasă la tine, acolo unde te-ai născut tu!</p>
               <p rend="justify">—  Hei, draga mea! Acolo nu-i de-a merge, poate că nici n-aş nimeri, că eram mic când am venit de-acolo, dar chiar să nimeresc, n-aş merge bucuros, că domnul la care a slujit tata e atât de pogan, de-a omorât şi pe tata, şi pe mama numai că ce i se păru că ar fi înstrăinat lemne din pădurea lui!</p>
               <p rend="justify">—  Nu face nimic, Alesandre, hai să mergem, că va fi cum va rândui Dumnezeu!</p>
               <p rend="justify">Şi s-au dus amândoi în pădurea aceea şi-au dat de-o colibă părăsită; era coliba în care se născuse Alesandru. Muierea făcu iute ceva de cină, adică fripse nişte bureţi ce aflase prin pădure, cinară şi după ce ziseră rugăciunile s-au culcat şi-au dormit. S-au culcat, se-nţelege, pe</p>
               <p rend="justify">114 vatra goală, căci n-aveau alte haine decât hăinuţele de pe ei. Dar ce să vezi, dimineaţa, când se pomeniră din somn, se trezesc în nişte curţi mai pompoase decât curţile domneşti şi pline de toate cele trebuincioase pentru trai, şi de post, şi de frupt, şi curţile erau tot acolo în pădure, în locul colibei. Mulţumiră lui Dumnezeu şi se puseră a căuta una-alta prin curţi, şi, după ce dădură de ale traiului, se puseră la prânz.</p>
               <p rend="justify">Birişii domnului în toată ziua veneau câte cu zece care în pădurea aceea, după lemne, şi fiind aproape de sat, ajungeau încă de cu vreme acasă.</p>
               <p rend="justify">În ziua aceea iară veniră ei şi, trecând prin poiana unde ştiau ei coliba, rămân înmărmuriţi de frumuseţea curţilor care s-au făcut numai de ieri până azi. Şi se tot înholbară birişii pe de toate laturile pe lângă cele curţi până era târziu după-amiază, atunci îşi aduc abia aminte ce domn au şi-şi încărcară iute carele, şi dau bici la boi să ajungă curând acasă. Dar totuşi ajung târziu acasă, colo pe la cina cea bună. Domnul îi aştepta cu o bâtă de corn în poartă şi pe care cum trecea mi-l măsura peste spate, de gândeai că dă în sac. Când ajunse birişul cel din urmă la poartă, zise:</p>
               <p rend="justify">—  Domnule, nu ne bate în zadar, că noi nu suntem de vină că am întârziat aşa tare, că uite, în pădure, colo unde era numai ieri, nu mai demult, coliba ceea părăsită a pădurarului azi aflarăm nişte curţi mai minunate ca a Mariei tale, şi noi ne tot înholbarăm şi ne minunarăm de ele, până ce uitarăm nu numai porunca Măriei tale, dar şi mâncarea, blestemaţi să fim de am mâncat azi ceva!</p>
               <p rend="justify">—  Aşa? Zise domnul, mai potolindu-şi mâinia, noa bine-i; mâine dimineaţă să mergi să chemi pe mişelul acela care a cutezat a-şi face în pădurea mea casă fără ştirea mea, să-l chemi la mine; ai priceput?</p>
               <p rend="justify">—  Priceput, domnule! Şi se duse birişul a doua zi la curţile din pădure şi spuse omului din ele că e poftit în sat, la curtea boierească.</p>
               <p rend="justify">—  Ce să fac acum, muiere? Zise Alesandru către muierea sa.</p>
               <p rend="justify">—  Ce să faci? Iacă-i merge, că ştiu că nu te-a mânca Măria sa, domnul!</p>
               <p rend="justify">Şi s-a dus Alesandru la domnie în sat.</p>
               <p rend="justify">—  Bună dimineaţa, domnule!</p>
               <p rend="justify">—  Să fii sănătos. Ce cauţi aici? La ce-ai venit?</p>
               <p rend="justify">—  Am venit, domnule, că un biriş d-a Măriei voastre a zis că miaţi poruncit să viu!</p>
               <p rend="justify">—  Bine-i! Adică tu eşti mişelul care şi-a făcut casă în pădurea mea? Cum ai cutezat să faci un lucru ca acela?</p>
               <p rend="justify">—  D-apoi că dumneata mi-ai poruncit, ştii, când ai omorât pe tata şi pe mama, când ai zis să merg unde m-or duce ochii, iar după ce voi creşte, să vin în slujba dumitale, în locul tatei; şi eu iată m-am ţinut de cuvânt; în coliba unde m-am născut, acolo m-am aşezat alaltăieri cu muierea mea; dar dacă Dumnezeu a voit ca peste noapte să se facă din ea o casă bună, domnească, eu nu sunt de vină!</p>
               <p rend="justify">—  Să mergi şi până dimineaţă toată pădurea din jos de casa ta să fie tăiată, trupinele scoase, locul arat, semănat cu mălai mărunt, care pe dimineaţă să fie copt, şi mie să-mi aduci de acolo făină de mălai mărunt, ca să-mi facă din ea mămăligă de prânz! Înţeles-ai?</p>
               <p rend="justify">—  Dar cum se poate una ca asta, domnule?</p>
               <p rend="justify">—  Taci şi mergi, iar dacă dimineaţă nu vii după cum ţi-am poruncit, nu-ţi mai stă capul unde-ţi stă acuma, că ţi-a sta unde-ţi stau picioarele! Se porneşte Alesandru supărat acasă; muierea-l aştepta în portiţă.</p>
               <p rend="justify">—  Noa, dar de ce te-a chemat?</p>
               <p rend="justify">—  Oh, Doamne! Acesta vrea să ne omoare şi pe noi, cum a omorât pe tata şi pe mama!</p>
               <p rend="justify">—  Cum aşa?</p>
               <p rend="justify">—  Iată, draga mea, mi-a poruncit ca până dimineaţă toată pădurea câtă-i din jos de casa noastră să o tai, să scot trupinele, să o ar şi seamăn cu mălai mărunt, iar acela până dimineaţă să fie crescut şi copt, şi eu să-i duc din el făină de mămăligă, să prânzească mâine din ea!</p>
               <p rend="justify">—  Nu-i nimica, scumpul meu soţ, lasă că va fi cum va rândui Dumnezeu; nu fi tu îngândurat pentru aceea!</p>
               <p rend="justify">Dacă veni seara, cinară ei, se rugară lui Dumnezeu şi se culcară. Iar dimineaţa sculă muierea pe Alesandru şi-i zise:</p>
               <p rend="justify">—  Vezi de du făină la domnul de mămăligă pentru prânz! Şi se sculă Alesandru: adică cât vedeai cu ochii pe coastă la vale din jos de casele lui, unde fusese ieri pădurea cea uriaşă, acum era numai o holdă de mălai mărunt, frumoasă şi coaptă; iar într-o desagă-i pusese muierea grăunţe, şi în altă.</p>
               <p rend="justify">—  Făină de mălai mărunt. Se minună Alesandru, mulţumi lui Dumnezeu şi merse la domnie în sat.</p>
               <p rend="justify">—  Bună dimineaţa, domnule!</p>
               <p rend="justify">—  Să trăieşti, Alesandre! Noa, da adus-ai făină de mălai mărunt?</p>
               <p rend="justify">—  Adus, domnule, am adus o desagă de făină şi una de grăunţe!</p>
               <p rend="justify">—  Şi cum e holda unde a fost pădurea?</p>
               <p rend="justify">—  Frumoasă, domnule, a dat Dumnezeu de s-a făcut chiar după porunca dumitale!</p>
               <p rend="justify">—  Bine, Alesandre, e bine. Acum până dimineaţă să lăzuieşti toată pădurea aci din sus de casa ta, să lucri pământul şi să prăseşti via, iar pe dimineaţă să-mi aduci struguri copţi din ea!</p>
               <p rend="justify">—  Dacă, domnule, una ca asta nu se poate face într-o noapte; numai de lăzuit n-aş găta-o într-un an de n-aş avea barem o sută de lucrători lângă mine; apoi via, ştii dumneata, de-abia în trei-patru ani o poţi aduce să rodească!</p>
               <p rend="justify">—  Cară-te, mişelule, îi zice domnul, şi de nu faci până dimineaţă toate după cum ţi-am poruncit, te sting de pe faţa pământului!</p>
               <p rend="justify">Iară merge Alesandru supărat acasă şi spune muierii porunca cea nouă ce o a căpătat de la domnul pământesc.</p>
               <p rend="justify">—  Nu te supăra nimic, Alesandre, că va fi ce va rândui Dumnezeu, îi zise muierea.</p>
               <p rend="justify">Adică când se scoală a doua zi, în locul pădurii cei din sus de casă era o drăguţă de vie de să mai ai doi ochi să te uiţi la ea; toată în rând, toată cu struguri copţi, numai de cules şi mari ca purceii. Alesandru iar mulţumi lui Dumnezeu şi culese o corfiţă de o duse boierului.</p>
               <p rend="justify">—  Noa vezi că ai putut face? Numai eşti câine la maţe, vrei să te tragi de la muncă! Zise boierul, când îl văzu intrând cu strugurii.</p>
               <p rend="justify">—  A făcut Dumnezeu sfântul cu puterea lui cea mare, dar ştiu că eu nu, un om păcătos, răspunse Alesandru. Dar domnul îi grăi:</p>
               <p rend="justify">—  Ce-mi pasă mie cu cine ai lucrat şi cu cine nu, destul atâta că mi-ai împlinit porunca. Acum să mergi în grajd să duci cele două bivoliţe la taur, iar pe mâine dimineaţă să fie fătate, cu viţei sub ele, să le mulgi şi să-mi aduci apoi lapte pentru cafă de la ele; pricepi?</p>
               <p rend="justify">—  Pricep, domnule, dar una ca asta nu se poate, că doară ştii dumneata că bivoliţele poartă un an de zile!</p>
               <p rend="justify">—  Taci din gură, nemernicule, zise domnul, şi te cară, că n-am vreme de pierdut cu tine; de nu vii pe dimineaţă cu ele fătate, ştii ce te aşteaptă!</p>
               <p rend="justify">Şi se duse Alesandru supărat acasă, mânând bivoliţele dindărăt. Muierea îi ieşise înainte:</p>
               <p rend="justify">—  Da ce-i, Alesandre, doară pe noi ne-a cinstit domnul cu bivoliţele acestea?</p>
               <p rend="justify">—  Oh, Doamne, tu muiere! Boierul acesta tot ne pune capul!</p>
               <p rend="justify">—  Da cum aşa? Ce eşti iară supărat?</p>
               <p rend="justify">—  Da cum să nu fiu; ascultă tu: să duc eu aceste bivoliţe sterpe la taur, dar până dimineaţă ele să şi fete, şi să-i duc de la ele lapte pentru cafă. Una ca asta nu se poate!</p>
               <p rend="justify">—  Nu zice aşa, dragul meu, că va fi aşa cum va rândui Dumnezeu. Hai de prânzeşte şi te odihneşte oleacă, apoi le-i duce la taur, şi mai departe lăsăm toate în voia lui Dumnezeu sfântul!</p>
               <p rend="justify">A  prânzit Alesandru, apoi şi-a pus merindele în traistă şi a mânat bivoliţele chiar la al treilea sat, la taur, că mai aproape nu era, şi de-</p>
               <p rend="justify">118 abia a ajuns îndărăt colo pe la cina cea bună. Apoi a cinat ceva şi, obosit cum era, a dormit ca mort până în zori de zi. Atunci l-a trezit muierea:</p>
               <p rend="justify">—  Scoală, Alesandre, mergi de du bivoliţele la curte, că s-a scula domnul şi-i trebuie lapte de cafă!</p>
               <p rend="justify">Se sculă Alesandru şi merse în grajd, adică bivoliţele fătaseră şi aveau doi pui mândri sub ele, negri ca doi pui de drac, şi ugerele lor pline de lapte. Mulţumi el lui Dumnezeu şi le mână în sat la curtea boierească. Domnul era în târnaţ (galerie) cu pipa cea lungă.</p>
               <p rend="justify">—  Vii, Alesandre?</p>
               <p rend="justify">—  Sunt aici, domnule!</p>
               <p rend="justify">—  Noa, vezi că nu prea grea poruncă ţi-am fost dat; ştiam eu că de frică împlineşti bucuros poruncile mele; acum numai o poruncă-ţi mai dau, dacă-i împlini-o şi asta, apoi te las în pace, iar de nu, îţi sucesc grumazul ca la un pui de găină!</p>
               <p rend="justify">—  Ce să mai fac iară, domnule?</p>
               <p rend="justify">—  Să-mi aduci pe Dumnezeu la prânz, auzi? La prânz să mi-l aduci! Acum nu mai sta pe gânduri, ci te cară şi să nu-ţi mai aud de nume până nu mi-l aduci!</p>
               <p rend="justify">—  Da cum să pot eu, un biet om păcătos, să şi gândesc una ca aceea?</p>
               <p rend="justify">—  Taci şi te du!</p>
               <p rend="justify">Se luă Alesandru mai supărat ca totdeauna şi merse către casă. Muierea chiar îi făcuse un drăguţ de copil de nici de împărat nu poate fi mai altfel. Cum îl văzu îngândurat, îl întrebă:</p>
               <p rend="justify">—  Iar eşti supărat, Alesandre?</p>
               <p rend="justify">—  Dar cum să nu fiu? Ascultă tu aici, pe când gândeam că şi-o fi stâmpărat gândurile celea peste fire de poftalnice, pe când mulţumeam lui Dumnezeu că mi-a ajutat de-am împlinit toate poruncile boierului, el iese cu altă poruncă, şi mai păgână!</p>
               <p rend="justify">—  Cu ce poruncă?</p>
               <p rend="justify">—  Oh, Doamne, muiere, draga mea! Mă tem să şi gândesc la porunca cea nebună a păgânului acestui de domn; zice că să-i aduc lui pe Dumnezeu, la prânz, la el, la un păgân ca el!</p>
               <p rend="justify">—  E drept că-i lucru mare, Alesandre, dar nu te întrista din seamă afară; Dumnezeu va direge lucrurile ca un stăpân bun. Tu vezi de mănâncă ceva, ia-ţi merinde şi te pune la cale, te tot du până-i da undeva de Dumnezeu, şi-i spune porunca ce-o ai de la boier; Domnul cerului este mult mai milostiv decât domnii aceşti pământeşti!</p>
               <p rend="justify">Aşa şi făcu Alesandru; mâncă ceva ce mâncă, îşi luă merinde şi bâta în mână, şi hai la cale. Şi s-a tot dus, s-a tot dus, până a dat de-o apă mare. Ar fi trecut bucuros dincolo, dar nu era nici pod, nici luntre, iar de-a înotul nu se încumeta să o treacă, fiind apa foarte lată. Deci sta pe gânduri: ce să facă?</p>
               <p rend="justify">Atunci apa-l întrebă:</p>
               <p rend="justify">—  Ce stai aci, omule?</p>
               <p rend="justify">—  Stau, răspunse el, că aş trece dincolo şi nu-i aci nici pod, nici luntre, şi de-a-notul mi-e frică să intru!</p>
               <p rend="justify">—  Şi unde mergi tu, omule?</p>
               <p rend="justify">—  Eu aş merge până aş da de Dumnezeu sfântul, că am un lucru mare să-i spun!</p>
               <p rend="justify">—  Aşa? Atunci te trec eu, dar să întrebi pe Dumnezeu: de ce în mine nu este nici peşte, nici broască, nici o jivină?</p>
               <p rend="justify">—  Că-l voi întreba!</p>
               <p rend="justify">Atunci apa se desface în două, şi merge Alesandru ca pe-o cărare de prin cucuruz prin mijlocul apei.</p>
               <p rend="justify">Ajungând de cealaltă parte, tot merge el până dă de un câmp mare cu iarbă până în brâu; acolo era o ciurdă de boi mari, dar slabi, numai cu pielea pe oase; se legănau de slabi! Se minună mult Alesandru de astă vedenie: cum de boii aceia mari, în aşa bună şi multă păşune, şi numai nu cad de pe picioare de slabi?</p>
               <p rend="justify">Dar merse el mai departe până nimeri într-un câmp nisipos, numai ici-colea câte o buruiană, şi acolo văzu o ciurdă de boi mici, dar</p>
               <p rend="justify">120 frumoşi şi graşi de gândeai că amu-amu plesnesc de graşi. De astă vedenie se minună Alesandru şi mai tare, dar merse mai departe până ajunse într-o pădure mare, acolo poame multe şi grâneţe, şi prin copaci nişte păsări mari ţipau cât le lua gura: „Vai de noi şi de noi, că rău vedem, rău am văzut, şi mai rău vom vedea!” Ele adică ţipoteau de foame!</p>
               <p rend="justify">Mergând Alesandru mai departe, ajunse într-un tufiş, numai icicolea câte o alună, acolo mii de păsărele ciripeau şi cântau: „Bine ne-a fost, bine ni-e, şi mai bine vom ajunge, că suntem tot sătule!” Minunându-se Alesandru şi de aceste vedenii, merge mai departe până ajunge la curţile lui Dumnezeu sfântul. Cu multă sfială intră înăuntru şi dete bineţe ca un om de omenie.</p>
               <p rend="justify">Dumnezeu sfântul îl primeşte cu bună voinţă şi cu vorbe blânde ca un părinte adevărat, apoi îl întreabă că după ce umblă el atâta lume?</p>
               <p rend="justify">—  O, Doamne, mi-i şi groază să-ţi spun!</p>
               <p rend="justify">—  Spune, fătul meu, că de mine tot nu poate nimeni ascunde nici un cuget.</p>
               <p rend="justify">—  Apoi să-ţi spun, Doamne: m-a trimis domnul pe a cărui loc mie casa să vin să te poftesc la el la prânz!</p>
               <p rend="justify">—  Bine, fătul meu, după ce-i ajunge acasă, să-i spui că atunci voi merge, când va face şi el câte ai făcut tu!</p>
               <p rend="justify">—  D-apoi oare nu m-a omorî, Doamne?</p>
               <p rend="justify">—  Nu te teme; dar să-mi spui ce-ai văzut în calea ta de acasă până aici?</p>
               <p rend="justify">—  Am văzut multe, Doamne: mai întâi am ajuns la o apă mare, fără luntre, fără pod, şi nu ştiam cum să trec, dar apa, după ce i-am spus unde mi-e calea, mi-a făcut loc de am trecut ca pe uscat; m-a rugat însă să te întreb de ce în ea nu sunt nici peşti, nici broaşte, şi nici o jivină?</p>
               <p rend="justify">—  Ţi-voi spune, fătul meu, dar tu să nu-i spui până te-a trece dincolo; acolo de aceea nu sunt nici peşti, nici broaşte şi nici alte jivine, că încă nici un om nu s-a înecat în ea. Dar apoi ce-ai mai văzut?</p>
               <p rend="justify">—  Am văzut, Doamne, un câmp mare cu iarbă ca mătasa şi de mare până în brâu; în ea păştea o ciurdă de boi mari, dar se legănau pe picioare de slabi, şi mult m-am mirat cum e aceea de-s aşa slabi în păşunea aceea bună!</p>
               <p rend="justify">—  Aceia, fătul meu, sunt boierii cei bogaţi care fac câteodată pomene şi ospeţe, dar numai ei pe ei se omenesc şi se ospătează, iar după ce li se împrăştie oaspeţii, le pare rău de cheltuiala ce-au făcut; dar după aceea ce-ai mai văzut?</p>
               <p rend="justify">—  Am văzut, Doamne, un câmp nisipos, tot nisip şi pietriş, numai ici-colea câte o buruiană şi acolea era o ciurdă de boi mici, dar graşi şi frumoşi de nu mă mai puteam depărta de ei!</p>
               <p rend="justify">—  Noa, vezi, fătul meu, aceia sunt oamenii cei săraci, bieţii iobagi, care n-au alta decât numai ce vor să le lase domnii lor cei procleţi, dar ei, când fac vreo pomană ori vreun ospăţ, adună la masa lor pe toţi lipsiţii şi săracii şi aceea la mine este bine primită, de aceea, după ce vin pe astă lume se desfătează; dar după aceea, adu-ţi aminte, ce-ai mai văzut?</p>
               <p rend="justify">—  Venind mai încoace, Doamne, am văzut o mulţime de pomi mari cu poame frumoase şi printre ei tot soiul de semănături, dar în pomi erau niscari păsări urâte şi zburlite, şi ţipau cât le lua gura: „Rău am văzut, rău vedem, şi încă şi mai rău vom vedea, că murim de foame!”</p>
               <p rend="justify">—  Noa, fătul meu, aceia sunt zgârciţii, care au tot ce le trebuie, dar nu numai că nu dau lipsiţilor ceva de pomană, dar nici ei nu mănâncă să să sature, şi trag şi plata lucrătorilor; pe astă lume de foame o să se vaiete! Mai văzut-ai ceva în călătoria ta?</p>
               <p rend="justify">—  Mai, Doamne, am văzut un tufiş, şi în el numai unde şi unde câte o alună, dar acolo erau mii de păsărele ciripind şi cântând: „Bine am văzut, bine vedem şi bine vom vedea, că nimic nu ne lipseşte!”</p>
               <p rend="justify">—  Vezi, fătul meu, acele păsări sunteţi voi, muncitorii, care munciţi de dimineaţă până seara, de multe ori chiar flămânzi şi însetaţi, numai ca să puteţi ţine dim munca voastră pe câte venituri toate, şi totuşi</p>
               <p rend="justify">122 mulţumiţi lui Dumnezeu şi pentru atâta; plăcută este înaintea mea purtarea voastră!</p>
               <p rend="justify">—  Acum mergi, fătul meu, acasă, că te aşteaptă muierea şi copilul!</p>
               <p rend="justify">Şi plecă Alesandru către casă mulţumind lui Dumnezeu. Când ajunse la apa cea mare, îl întrebă apa:</p>
               <p rend="justify">—  Noa, da spusu-ţi-a Dumnezeu pricina pentru care n-am eu nici peşti, nici broaşte?</p>
               <p rend="justify">—  Spus!</p>
               <p rend="justify">—  Ei, cum a zis, care-i pricina?</p>
               <p rend="justify">—  Trece-mă, că apoi îţi spun!</p>
               <p rend="justify">Şi l-a trecut apa iarăşi de acea parte, adică s-a făcut în lături până a trecut de aceastălaltă parte, cu toate că din colo în coace pe nimeni nu mai trecuse, că nimeni nu ceruse să-l treacă. După ce-a fost de aceastălaltă parte, apoi spuse Alesandru:</p>
               <p rend="justify">—  În tine, aşa mi-a spus Dumnezeu, că de aceea nu sunt nici peşti, nici broaşte, şi nici un fel de jivină, că încă n-ai înecat nici un om.</p>
               <p rend="justify">Atunci se înfoaie apa de trecu peste ţărmuri şi era cât pe aci să înece pe Alesandru. Dar el fugi şi-i zise:</p>
               <p rend="justify">—  Dar nu ţi-e ruşine, chiar pe mine vrei să mă îneci, unde ţi-am spus ce-a zis Dumnezeu sfântul?</p>
               <p rend="justify">Apa atunci s-a ruşinat şi s-a tras în matca ei zicând:</p>
               <p rend="justify">—  Cum n-am ştiut mai degrabă, că nu scăpai tu din undele mele! Acum Alesandru merse aţă la boier acasă şi ajunse chiar pe înserate.</p>
               <p rend="justify">—  Noa, da chematu-l-ai? Zise boierul.</p>
               <p rend="justify">—  Chemat! Răspunse Alesandru.</p>
               <p rend="justify">—  Şi vine?</p>
               <p rend="justify">—  Vine, de bună seamă, vine dacă-i face şi dumneata lucrurile care le-am făcut eu, dar până atunci, ba!</p>
               <p rend="justify">Auzind domnul cuvintele acestea cutezătoare ale lui Alesandru, se mâinie atât de tare, de porunci slujilor să-l bage în fiare şi în pente, din tălpile picioarelor până-n grumaz, şi să-l bage într-o pivniţă, şi acolo să-l închidă să nu poată scăpa, că dimineaţă îl spânzură pentru cutezarea vorbelor celor nesocotite. Toată noaptea o petrecu Alesandru acolo, rugându-se la Dumnezeu. Când fu de către ziuă, veni Dumnezeu la uşa pivniţii şi strigă:</p>
               <p rend="justify">—  Aici eşti, Alesandre?</p>
               <p rend="justify">—  Aici, Doamne!</p>
               <p rend="justify">—  Dar ieşi afară!</p>
               <p rend="justify">—  Că nu pot, că sunt băgat în fiare şi-n pente până-n grumaz!</p>
               <p rend="justify">—  Ia mişcă-te oleacă!</p>
               <p rend="justify">Şi cum se mişcă Alesandru, odată-i căzură fiarele de pe el ca şi când ar fi fost putrede, şi uşa se deschise singură, şi ieşi afară de mulţumi lui Dumnezeu că l-a scăpat.</p>
               <p rend="justify">—  Noa, Alesandre, zise Dumnezeu, dar mergem la boierul la prânz ori să mergem la tine?</p>
               <p rend="justify">—  Ba să mergem la mine mai întâi, că fi-va timp de mers la el şi după aceea.</p>
               <p rend="justify">Şi merseră la Alesandru acasă. Bucuria muierii şi-a copilaşului că se mai văd, dar bucuria şi-a lui Alesandru că a ajuns în pace la ai săi. Acum Alesandru porunci nevestei să facă prânz, că iată chiar şi Dumnezeu prânzeşte azi la ei.</p>
               <p rend="justify">Şi se puse să facă ce ştia ea mai bun de mâncare, dar Dumnezeu zise:</p>
               <p rend="justify">—  Să-mi frigi să mănânc ce-aveţi voi mai drag la casă!</p>
               <p rend="justify">Atunci Alesandru numaidecât porunci să arză muierea cuptorul şi, când era ars gata, trase jarul şi duse copilul pe lopată, şi zvârr cu el în cuptor, apoi puse jarul în gura cuptorului şi intră înăuntru de mai povesti cu Dumnezeu.</p>
               <p rend="justify">Preste vreun ceas de vreme merse el să aducă copilul fript să-l pună înaintea lui Dumnezeu. Adică minunea minunilor!</p>
               <p rend="justify">Copilul se juca cu două mere de aur şi cânta în treaba lui, cum cântă copiii.</p>
               <p rend="justify">Văzând Alesandru şi muierea lui minunea asta, căzură cu feţele la pământ şi mulţumiră lui Dumnezeu.</p>
               <p rend="justify">Iar Dumnezeu îi ridică de jos şi le zise:</p>
               <p rend="justify">—  Să ştiţi că boierul în clipita asta a plesnit de necaz căci nu te află în pivniţă să te spânzure; de azi încolo nu mai eşti iobagi, ci domn în casa ta, şi în scurtă vreme nici un iobag nu va mai fi în lume.</p>
               <p rend="justify">Aşa s-a şi întâmplat; iobăgia a căzut; dar cel dintâi care a scăpat de iobăgie a fost Alesandru cu muierea lui, cu Zâna Apelor, care, de n-au murit, şi astăzi trăiesc şi măresc pe Dumnezeu.</p>
               <p rend="justify">Auzită şi scrisă în Sâncel.</p>
               <p rend="justify">Ioan Pop-Reteganul, Poveşti ardeleneşti, culese din gura poporului. Partea a IV-a, Braşov, 1888, p. 44-57.</p>
            </div>
            <div type="div2">
               <head>TEI-LEGĂNAT.</head>
               <p rend="justify">Erau odată, cică, un moşneag şi o babă. Copii nu avusese, şi-aşa ar fi voit să aibă, de se dădeau în vânt după ei. Baba mai ales, veşnic se ruga lui Dumnezeu să se milostivească cu ea şi să-i dăruiască un copil. Dumnezeu ştie, însă, când trebuie să dea omului ce cere şi când nu. Baba copii n-a mai făcut şi de dor de a avea şi ea, îşi făcu un leagăn şi în el puse, în loc de băiat, un lemn de tei ce-l înfăşase şi-l îmbrobodise ca pe copii. Se vede că ajunsese baba în mintea copiilor. Legăna baba în una, când avea vreme, albia copilului şi-i cânta. De la o vreme numai ce aude plâns de copil în leagăn. Baba s-a speriat, dar când s-a uitat şi a văzut în locul lemnului un băiat mândru şi frumos cum altul nu mai era în lună şi în soare, nebuni de bucurie. Plângea biata babă, râdea, alerga pe afară şi nu mai ştia cum să mulţumească lui Dumnezeu că i-a ascultat ruga.</p>
               <p rend="justify">Cum vine moşneagul de la lucru, baba, ca o zăludă îi iese înainte şi-i arată băiatul.</p>
               <p rend="justify">Când îl văzu moşneagul aşa mândru şi frumos, cu râvnă şi mare duh plecat ridică ochii în sus, mulţumind lui Dumnezeu că le-a dat sprijin bătrâneţilor.</p>
               <p rend="justify">Moşnegii botezară pe băiat şi-i puse numele Tei-Legănat. Cumetria fu chefoasă şi plină de bunătăţi, căci moşnegii se ţineau bine, batâr că erau singurei.</p>
               <p rend="justify">Tei-Legănat creştea văzând cu ochii. Cât creşte un băiat de azi într-un an, el creştea numai într-o zi. Peste vreo doi ani el era</p>
               <p rend="justify">126 cogeamite milian, ca toţi flăcăii, cu care se lua la trântă şi pe care-i dovedea pe-un cap.</p>
               <p rend="justify">Într-o zi vede Tei-Legănat într-un cui în cămară puşca moşneagului, din tinereţe. Niciuna, nici două, o ia, se îmbracă şi se duce cu ea în pădure la vânat. Degeaba cerca baba să-l oprească, Tei-Legănat îşi căuta de drum.</p>
               <p rend="justify">Ajungând în pădure, merge trei zile şi trei nopţi. Cum mergea prin codru, dă peste un om care nu făcea alta decât copacii ce erau drepţi îi strâmba, iar pe cei strâmbi îi îndrepta.</p>
               <p rend="justify">Cum îl vede Tei-Legănat, îl întreabă: ce strică copacii?</p>
               <p rend="justify">Strâmbă-Lemne, căci el era, îi răspunde că nu-i treaba lui să ştie, dar, dacă vrea, să se prindă amândoi fraţi de cruce, că i-o fi de folos vreodată. Tei-Legănat se prinde frate de cruce cu Strâmbă-Lemne, şi amândoi se iau prin pădure. Merg cât merg, şi ajung în nişte munţi pietroşi. Într-un ţanc de munte şedea un om şi veşnic sfărâma piatră. Tei-Legănat se prinde frate de cruce şi cu Sfarmă-Piatră şi tustrei îşi căutară de drum. Ajunseră într-o pădure.</p>
               <p rend="justify">Aici îşi făcură o colibă şi câte unul cu ziua rămânea la făcut bucate, iar ceilalţi doi se duceau la vânat.</p>
               <p rend="justify">În ziua întâi rămâne Strâmbă-Lemne. Face el nişte bucate ca acelea şi stătea înaintea focului aşteptându-şi fraţii.</p>
               <p rend="justify">Cum stătea Strâmbă-Lemne pe gânduri, numai ce vine o onanie de om mititel ca de-o-palmă cu o barbă cât un cot. Statu-palmă-barbă-cot, căci el era, se repede la foc şi din câteva înghiţituri soarbe mâncarea lui Strâmbă-Lemne din oală. Strâmbă-Lemne îl prinde de barbă, crapă un lemn şi-i pune barba acolo.</p>
               <p rend="justify">Când vin de la vânat Tei-Legănat şi Sfarmă-Piatră, găsesc pe Statu-palmă-barbă-cot cu barba în lemnul cel crăpat şi pe Strâmbă-Lemne suduind şi făcând alte bucate.</p>
               <p rend="justify">Tei-Legănat se duce la Statu-palmă-barbă-cot şi-i dă drumul. El se făcu nevăzut. Strâmbă-Lemne sfârşi bucatele şi după ce mâncară, se odihniră bine. A doua zi rămase să facă bucate Sfarmă-Piatră. Dar şi Sfarmă-Piatră păţi aceeaşi istorie cu Statu-palmă-barbă-cot, ca şi Strâmbă-Lemne. Când se întoarse Tei-Legănat de la vânat şi văzu pe Statu-palmă-barbă-cot cu un stan de piatră pe barbă, îl umflă râsul şi, ducându-se la el, rostogoli stânca şi dete drumul lui Statu-palmăbarbă-cot, de se făcu iar nevăzut.</p>
               <p rend="justify">A  treia zi rămase la făcut mâncare Tei-Legănat. El pregăti două rânduri de bucate şi când se întoarseră fraţii lui de la vânat, nu mai văzură pe Statu-palmă-barbă-cot, căruia Tei-Legănat îi duse mâncare, şi bucatele erau cum sunt mai bune, nici reci, nici fierbinţi.</p>
               <p rend="justify">După ce mâncară bine se luară tustrei şi se duseră prin munţi şi ajunseră pe moşia unui împărat. Paznicii împăratului, găsind pe Strâmbă-Lemne stricând pădurea, îi prinseră pe tustrei şi-i duseră la împărat. Împăratul, după ce-i probozi urât, încât era să-i şi bată, le hotărî, văzând pe Tei-Legănat aşa de îndrăzneţ şi frumos, că scapă de el, dacă le va scoate de la zmei pe cele trei fete ale lui.</p>
               <p rend="justify">Împăratul le mai spuse că, dacă ei scot fetele de la zmei, le dă fiecăruia câte una de soţie şi împărăţia.</p>
               <p rend="justify">Tei-Legănat se prinse să scoată fetele de la zmei.</p>
               <p rend="justify">După ce luă de la împărat bani de cheltuială şi haine de primeneală, porni înainte cu Dumnezeu.</p>
               <p rend="justify">Merseră vreme multă, ţări, mări şi munţi şi ajunseră la o fântână, pe unde te puteai duce în „lumea neagră”, căci zmeii ce furaseră fetele împăratului acolo vieţuiau.</p>
               <p rend="justify">Ca să mergi de pe „lumea albă” în „lumea neagră” trebuia să-ţi dai drumul prin fântâna zmeilor. Se vârî întâi Strâmbă-Lemne. El lăsă cuvânt ca atunci când va scutura funia, să-l scoată înapoi. Nu se dase drumul funiei cu care se coborau în fântână nici pe jumătate, şi numai ce vede Tei-Legănat că se scutură funia.</p>
               <p rend="justify">—  Ce-ai păţit, măi Strâmbă-Lemne, de-ai scuturat funia aşa degrabă?</p>
               <p rend="justify">—  Da ce să păţesc? Ia nu poţi să trăieşti în putoarea ceea mare care vine din fundul fântânii.</p>
               <p rend="justify">Lasă că mă vâr eu, zise Sfarmă-Piatră. Dar şi el păţi ca şi StrâmbăLemne. Atunci se vârî şi Tei-Legănat. El lăsă cuvânt că, dacă va scutura funia, mai tare să-i dea drumul.</p>
               <p rend="justify">Merse, merse Tei-Legănat trei zile până ce ajunse în fundul fântânii. Acolo, ce să vadă? Şerpi, balauri, broaşte cât casele. Tei-Legănat se dă cu paloşul printre jivine, şi le omorî pe toate.</p>
               <p rend="justify">Scăpând de acele urâte locuri, porni spre curţile zmeului celui mai mare.</p>
               <p rend="justify">Vai, mândru mai era! Alt soare, mai frumos ca al nostru, strălucea. Altă lună, mai strălucitoare cum avem noi, era acolo, şi nişte grădini, mai frumoase ca raiul. Cum ajunse Tei-Legănat la curţile zmeului, se duse la fata împăratului. Ea, cum îl văzu, zise:</p>
               <p rend="justify">—  Vai, ce voinic mândru şi frumos eşti, şi cum are să te omoare câinele de zmeu când te-a vedea!</p>
               <p rend="justify">—  Dar unde-i dus el amu?</p>
               <p rend="justify">—  E dus la vânat.</p>
               <p rend="justify">—  Şi de pe ce-l cunoşti când vine?</p>
               <p rend="justify">—  Azvârle buzduganul de trei mile de loc, şi atunci bucatele trebuie să fie nici reci, nici fierbinţi.</p>
               <p rend="justify">Cum stăteau ei de vorbă, numai ce aud buzduganul în poartă, în uşă, în casă. Tei-Legănat îl repede înapoi de cinci mile de loc, şi când a trecut pe lângă urechea zmeului, i-a retezat vârful urechii.</p>
               <p rend="justify">Zmeul a început a da pinteni calului şi a fugi spre casă, dar calul nu voia să meargă. Când ajunse la podul de aramă, calul a început a sforăi şi a ciuciuli urechile. Zmeul i-a zis:</p>
               <p rend="justify">—  Hi! Calule, mânca-ţi-ar corbii carnea şi ciolanele roade-ţi-le-ar câinii, că doar nu-i câinele de Tei-Legănat sub pod ca să te sperii de el.</p>
               <p rend="justify">Atunci numai ce iese Tei-Legănat de sub pod şi-i spune:</p>
               <p rend="justify">—  Cum vrei să ne luptăm? Cu paloşele să ne tăiem, ori în trântă să ne trântim? Zmeul i-a zis: În trântă să ne trântim, trup la trup, că-i mai drept. Atunci, unde s-a luat Tei-Legănat cu zmeul la trântă! Întâi l-a trântit zmeul pe Tei-Legănat până la brâu. Unde nu se mâinie TeiLegănat, şi când l-a izbit o dată pe zmeu, l-a vârât în pământ până la gât. Atunci Tei-Legănat scoate paloşul şi-i taie gâtul. Încălecă apoi pe calul zmeului şi se duse la curţile lui.</p>
               <p rend="justify">Fata împăratului, când l-a văzut, nu mai putea de bucurie.</p>
               <p rend="justify">—  Ce făcea zmeul cu curţile lui, când se ducea undeva?</p>
               <p rend="justify">—  Pocnea din biciul ist din cui de trei ori şi le făcea două mere. Tei-Legănat ia biciul, pocneşte de trei ori, face curţile două mere şi le dă fetei împăratului.</p>
               <p rend="justify">După ce a scăpat fata cea mare, se duce la curţile zmeului celui de mijloc şi-l brânceşte şi pe el ca şi pe cel dintâi.</p>
               <p rend="justify">Îi mai rămăsese să scape pe fata cea mică, care-o ţinea zmeul cel mic.</p>
               <p rend="justify">Scăpase el uşor pe fetele cele mari, de la cei doi zmei. Pe cea mai mică însă era mult mai greu, căci avea mult de muncă, şi chiar zmeul ist mic era mult mai voinic ca ceilalţi.</p>
               <p rend="justify">După ce trece prin nişte păduri urâte, pline cu şerpi, broaşte şi tot felul de dihănii, ajunge la curţile zmeului.</p>
               <p rend="justify">Cum îl vede fata împăratului, îi zice:</p>
               <p rend="justify">—  Vai, ce voinic mândru şi frumos eşti, şi cum are să te prăpădească câinele de zmeu când te-a vedea?</p>
               <p rend="justify">—  Dar unde-i dus?</p>
               <p rend="justify">—  La vânat.</p>
               <p rend="justify">—  Şi pe ce semne ştii când vine?</p>
               <p rend="justify">—  Azvârle buzduganul de şapte mile de loc şi atunci bucatele trebuie să fie nici reci, nici fierbinţi.</p>
               <p rend="justify">Şi cum vorbeau ei, numai ce aud buzduganul în poartă, în uşă şi în casă. Tei-Legănat îl repede de nouă mile de loc, şi când a trecut pe lângă urechea zmeului i-a retezat-o din loc.</p>
               <p rend="justify">Când era pe la podul de aur, calul zmeului a început a forăi şi a se da înapoi.</p>
               <p rend="justify">Zmeu-i zice:</p>
               <p rend="justify">—  Hai, mânca-ţi-ar corbii carnea şi câinii ciolanele. Ce, crezi că sub pod e câinele de Tei-Legănat?</p>
               <p rend="justify">Atunci numai ce iese Tei-Legănat şi-l întreabă:</p>
               <p rend="justify">—  Cum vrei să ne luptăm: din trântă să ne trântim, ori din paloşe să ne tăiem?</p>
               <p rend="justify">—  Ba din trântă să ne trântim, că-i mai dreaptă. Atunci se încep a se lupta: de dimineaţă şi până-n seară se trântiră, şi nu se da niciunul.</p>
               <p rend="justify">Amu le era sete şi foame; zmeul vede o cioară şi-i zice:</p>
               <p rend="justify">—  Dă-mi oleacă de apă, că ţi-oi da hoitul lui Tei-Legănat să-l mănânci.</p>
               <p rend="justify">Tei-Legănat zice către cioară:</p>
               <p rend="justify">—  Dă-mi apă să beau, că ţi-oi da hoitul de la trei zmei să-l mănânci tu cu toate neamurile tale.</p>
               <p rend="justify">Atunci cioara se repede la un iaz, ia cu clonţul apă şi picură în gura lui Tei-Legănat câteva picuşuri.</p>
               <p rend="justify">Tei-Legănat prinse la putere, şi când l-a izbit o dată pe zmeu, l-a vârât în pământ până la gât. Apoi cu paloşul i-a tăiat capul şi l-a omorât.</p>
               <p rend="justify">Casele zmeului le-a făcut două mere şi le-a dat fetei celei mai mici, care era cea mai frumoasă dintre fetele împăratului şi pe care TeiLegănat îşi puse ochii. Tei-Legănat luă fetele împăratului, merse cu ele la fântână, pe unde trebuia să iasă din „lumea neagră” în „lumea albă”. Tei-Legănat prinde funia şi o scutură. Scuturătura vine înapoi. La gura fântânii aşteptau deci cei doi fraţi de cruce ai lui TeiLegănat. El pune în patul cel ce era agăţat de funie pe cele trei fete şi scutură funia. Patul începe a se urca, şi Tei-Legănat rămase singur.</p>
               <p rend="justify">Când văzură Strâmbă-Lemne şi Sfarmă-Piatră fetele, nu mai putură de bucurie. Ei dădură drumul patului ca să-l scoată afară şi pe TeiLegănat.</p>
               <p rend="justify">Sfarmă-Piatră şi Strâmbă-Lemne se sfătuiseră ca să-l urce până la jumătatea fântânii pe Tei-Legănat şi să-i dea drumul, ca să scape de el. Tei-Legănat însă se temea de aşa ceva, şi ca să-i încerce, pune în pat un bolovan şi scutură funia. Patul începe a se urca şi după o bucată de vreme numai ce aude o pocnitură. Cei doi duşmani ai lui TeiLegănat dăduseră drumul patului cu bolovanul.</p>
               <p rend="justify">Tei-Legănat, văzând şiretlicul tovarăşilor lui, porni iar „în lumea neagră”. Merge cât merge şi ajunge la curţile lui Statu-palmă-barbăcot. Când l-a văzut moşneagul, nu mai putu de bucurie.</p>
               <p rend="justify">Ospăţuri ca acele îi făcu, şi-l întrebă ce vânturi îl aduc pe acolo? Tei-Legănat povesti lui Statu-palmă-barbă-cot pătăraniile lui cu zmeii şi cu cei doi tovarăşi ai lui, şi-l rugă să-l înveţe ce să facă pentru a ieşi pe „lumea albă”.</p>
               <p rend="justify">—  Nimeni n-ar putea să te scoată de aici, fătul meu, decât numai pajura din pădurea zmeului cel mare. Pajura aceea pe fiecare an scoate doisprezece pui, şi nici de unul n-are parte, căci când se duce după mâncare, vine un balaur şi-i mănâncă. Dacă-i putea să omori balaurul, ea te va scoate de la necaz.</p>
               <p rend="justify">Statu-palmă-barbă-cot mai dăscăli pe Tei-Legănat cum să se poarte cu pajura şi pe urmă se despărţiră.</p>
               <p rend="justify">—  Pentru că n-ai fost rău, ca tovarăşii tăi, ai scăpat bine de la mine. Dar dacă ai fi fost şi tu ca ei, apoi cu zile nu scăpai de la mine. Tei-Legănat merse în pădurea zmeului cel mare şi ajunse la cuibul pajurii. Tocmai atunci ieşea dintr-un iezer şi balaurul ca să mănânce puii pajurii. Tei-Legănat scoate paloşul şi dintr-o tăietură retează capul dihaniei de balaur şi scapă puii de moarte.</p>
               <p rend="justify">Când l-au văzut puii, nu mai puteau de bucurie.</p>
               <p rend="justify">—  Când te-a vedea mama, are să te înghită de bucurie.</p>
               <p rend="justify">Atunci ei l-au făcut un fulg şi l-au pus sub aripa celui mai mic. Când a venit pajura şi i-a văzut, era să moară de bucurie.</p>
               <p rend="justify">—  Cine v-a scăpat, dragii mamei?</p>
               <p rend="justify">—  Un flăcău voinic şi frumos, îi răspunseră ei.</p>
               <p rend="justify">—  Încotro s-a dus?</p>
               <p rend="justify">—  La răsărit, răspunseră ei.</p>
               <p rend="justify">Pajura, ca o vântoasă, se repezi spre răsărit, ca să găsească pe cel ce i-a scăpat puii, dar nu l-a găsit.</p>
               <p rend="justify">—  Încotro a apucat, dragii mamei?</p>
               <p rend="justify">—  Înspre apus.</p>
               <p rend="justify">Repede iarăşi apucă spre apus, dar nici urmă de flăcău n-a găsit. După ce mai fugi spre amiază şi spre miazănoapte, puii ziseră:</p>
               <p rend="justify">—  Noi, mamă, ţi-om spune unde-i voinicul care ne-a scăpat, dacă ne făgăduieşti că nu-l vei mânca.</p>
               <p rend="justify">—  Nu-l mănânc, dragii mamei.</p>
               <p rend="justify">Atunci puiul cel mic scoase de sub aripă o peniţă mică şi-o aruncă jos.</p>
               <p rend="justify">Din ea ieşi un flăcău mândru, de nu mai era altul ca el. Pajura îl înghiţi de bucurie, şi când îl vărsă, Tei-Legănat era de-o mie de ori mai frumos ca înainte.</p>
               <p rend="justify">—  Ce pofteşti de la mine, voinice, pentru binele ce mi-ai făcut?</p>
               <p rend="justify">—  Să mă scoţi în „lumea albă”, răspunse Tei-Legănat.</p>
               <p rend="justify">—  Pregăteşte să ai douăsprezece vase de vin şi doisprezece boi fripţi, şi mâine mergem.</p>
               <p rend="justify">Tei-Legănat se duse pe moşia zmeului cel mare, luă şi fripse doisprezece boi, cumpără douăsprezece buţi de vin şi în zori de ziuă se puse pe aripile pajurii cu boii fripţi şi cu vinul.</p>
               <p rend="justify">Merseră, merseră cale lungă, peste ape şi munţi, văi şi dealuri. De câte ori îi era foame pajurii, Tei-Legănat îi da câte un vas de vin şi câte un bou fript. Atâta drum merseră, încât, când era aproape să-l scoată din fântână, nu mai rămăsese lui Tei-Legănat decât un pahar de vin. Carne nu mai avea defel.</p>
               <p rend="justify">—  Dă-mi să mănânc şi să beau, zise pajura, că nu mai pot de foame.</p>
               <p rend="justify">—  N-avem decât un pahar de vin, răspunse el. Dă-mi carne să mănânc de unde ştii, că nu mai pot, şi ne prăpădim amândoi. Atunci Tei-Legănat taie din talpa piciorului o bucată de carne şi-o dă pajurii.</p>
               <p rend="justify">De-atunci are omul în talpa piciorului lipsa de carne între călcâi şi degetul mare.</p>
               <p rend="justify">—  Bună-i carnea de om, zise pajura. De ştiam mai demult că e aşa de bună, te mâncam până acum. Mai merseră cât mai merseră şi după câtăva vreme Tei-Legănat se văzu iarăşi pe „lumea albă”.</p>
               <p rend="justify">Merse el cât merse şi ajunse la curtea împăratului cel cu fetele. Fetele cele mari se măritase, una după Sfarmă-Piatră şi una după Strâmbă-Lemne. Cea mică, din pricină că n-a ascultat pe tată-său să se mărite după un fecior de împărat, o dăduse slugă la curţile lui Strâmbă-Lemne.</p>
               <p rend="justify">Când a auzit împăratul păţaniile lui Tei-Legănat şi drăciile lui Strâmbă-Lemne şi ale lui Sfarmă-Piatră, se încruci. Însură pe TeiLegănat cu fata lui cea mică, îi dărui toată împărăţia lui şi a trântit o nuntă cum n-a fost alta pe lume, la care a poftit şi pe moşneagul şi pe baba ce-au crescut pe Tei-Legănat.</p>
               <p rend="justify">La nunta lui Tei-Legănat aş fi jucat şi eu dacă eram pe atunci, că el nu se ferea de ţărani ca boierii de azi.</p>
               <p rend="justify">Şi-am încălecat pe-o căpşună şi v-am spus şi eu o minciună.</p>
               <p rend="justify">M. Lupescu, în Şezătoarea II (1894), nr. 11-12, p. 200-208.</p>
            </div>
            <div type="div2">
               <head>TRIŞTI-COPIL ŞI INIA DINIA.</head>
               <p rend="justify">A  fost, a fost, că dacă n-ar fi fost, nu s-ar povesti, nici eu a lehăi ca un purice-a plesni. Şi eu nu-s de când poveştile; îs mai dincoace cu vo două-trei zile. Poveştile pe la poartă trecea când pe mine mama mă făcea. Ş-am luat şi eu una de coadă, ş-am zvârlit-o peste poartă, şi ţ-o spun amu dumitale.</p>
               <p rend="justify">Cică era un împărat bogat de nu se mai afla altul ca el pe sub soare: bani, măi, aur şi argint…  Ciubere pline de galbeni. Ş-avea numai o fată. Şi ce i-a venit fetei prin minte, c-a zis către tată-su:</p>
               <p rend="justify">—  Tată, să-mi faci o mănăstire.</p>
               <p rend="justify">—  Ţ-oi face, draga tatei.</p>
               <p rend="justify">—  Da iacă cum să mi-o faci: să fie numai de aur şi din argint din sorocoveţi, că ştiu că ai de unde…</p>
               <p rend="justify">Cum n-avea să i-o facă dacă era plin de avere, cum îi stupul! Undea-nceput a scoate cu ciuberele bani ş-a plăti la meşteri ş-a dat în scurtă vreme gata mănăstirea: cât din bani zidită, cât cu aur şi argint poleită. Mănăstirea era cam strâmtuţă, nu-i vorbă, dar înaltă.</p>
               <p rend="justify">—  Tată – zice fata – eu aici singură, în mănăstirea asta, n-oi şedea. Să te duci prin ţară şi să cauţi douăsprezece fete tot aşa de tinere şi frumoase ca şi mine, să nu mă cunosc eu dintre ele.</p>
               <p rend="justify">Şi s-a dus împăratul ş-a căutat şi-a găsit numai unsprezece fete; iară după ce le-a găsit le-a adus acolo la mănăstire.</p>
               <p rend="justify">—  Da, unde-i cea de a douăsprezecea?</p>
               <p rend="justify">—  D-apoi n-am găsit-o.</p>
               <p rend="justify">Trişti-Copil şi Inia Dinia</p>
               <p rend="justify">—  Se află să n-o fi găsit?</p>
               <p rend="justify">—  Nu-i vorbă, am dat eu peste una, tot aşa de la fel ca voi; da iacă cum îi pricina de n-a venit: fata aceea a avut mamă şi mă-sa după ce-a făcut un copil, a trăit numai v-o trei zile, ş-a murit, ş-amu a rămas fata să-ngrijească de băiat.</p>
               <p rend="justify">—  Numai asta-i toată pricina? D-apoi cât îi împărăţia mnitale de mare nu s-a găsit cineva să crească un biet copil? Cât de fără zăbavă, s-aduceţi fata cu copilul aici.</p>
               <p rend="justify">Ş-au adus slujitorii fata cu copilul (cu frate-su). Da, ce frumuseţe de copil, de nu mai era altul ca el pe sub soare! Cum l-a văzut fatampăratului, îndată mare i-a adus o dădacă şi i-a poruncit:</p>
               <p rend="justify">—  Ia copilul şi să mi-l creşti într-o zi, ca alţii într-o lună; şi-ntr-o lună, ca alţi într-un an.</p>
               <p rend="justify">—  Aşa oi face.</p>
               <p rend="justify">La un an băiatul era mărişor, putea umbla, putea grăi, cum ar fi unul de iştialalţi la zece-doisprezece ani.</p>
               <p rend="justify">Pe fata-mpăratului o chema Inia Dinia. Iar băiatului, ş-a bătut multă vreme capul cum să-i puie numele, şi s-a ales că pe băiat să-l cheme Trişti-Copil.</p>
               <p rend="justify">Amu aude fata că-ntr-o ţară depărtată este o şcoală împărătească ş-a zis, către tată-su:</p>
               <p rend="justify">—  Babacă, să iei şi să duci băiatul la şcoala aceea, c-aista, pe cum văd eu, are să fie om scump.</p>
               <p rend="justify">Ş-a pus împăratul doi cai la trăsură şi s-a dus peste nouă mări, peste nouă ţări, peste nouă vineţii, a şaptea-mpărăţie. După ce-a ajuns acolo, i-a lăsat băiatului bani de cheltuială, iar el ş-a luat drumul spre casă, ş-a mers multă lume-mpărăţie, ca cuvântul din poveste, mai înainte este. Dar la despărţire, Inia Dinia a zis către băiat, că oricât de mult a şedea acolo la şcoală, de ea să nu pomenească, pentru că de-o pomeni, Trişti-Copil, acasă nu degrabă a veni.</p>
               <p rend="justify">Cum a intrat băiatul în şcoală, numai o dată i-a arătat calfa pe hârtia asta, pe ceealaltă, pe cărţi – şi când a venit şi l-a luat la</p>
               <p rend="justify">136 cercetare, singur calfa s-a mirat: Măi, că nici aşa băiat, încă nu mi s-a dat ochii a vedea şi urechile a auzi. Aista are să fie mare om la vremea vremii!</p>
               <p rend="justify">A  stat el în şcoala aceea preţ de-un an, şi-n vremea asta, toată cartea a-nvăţat-o, mai-mai că-l întrecea pe calfă.</p>
               <p rend="justify">La împlinirea anului, s-a dus la-mpăratul cel cu şcoala ş-a zis aşa:</p>
               <p rend="justify">—  Înălţate-mpărate, eu de-amu mă duc acasă. Cartea cât am avut de învăţat am învăţat-o: n-am la ce mai sta să mai mănânc pâinea străinului.</p>
               <p rend="justify">—  Dă, măi băiate! Dacă nu vrei să mai stai, cu de-a sila nu te poate ţine nimenea. Ş-apoi alta: măi dragul tatei – zice către un fecior care-nvaţase cu Trişti-Copil – adă v-un pahar de rachiu şi cinsteşte băiatu ista, că la drum i-a prinde bine.</p>
               <p rend="justify">Şi i-a dat un pahar de rachiu. Când să-l puie la gură, răspică TriştiCopil:</p>
               <p rend="justify">—  Aai! Bogdaprosti, să fie de sănătatea dumnitale, înălţate bezede.</p>
               <p rend="justify">Ş-a băut paharul, de duşcă.</p>
               <p rend="justify">—  Mai dă-i unul – zice împăratul.</p>
               <p rend="justify">Când l-a pus la gură a zis că să trăiască înălţatul împărat şi să fie de sănătatea lui.</p>
               <p rend="justify">—  Mai dă-i un pahar, măi!</p>
               <p rend="justify">Când l-a pus la gură şi pe-aista, a zis că să trăiască toată gloata împărătească şi să fie de sănătatea înălţatei împărătese.</p>
               <p rend="justify">—  Mai dă-i un pahar, măi băiate, că-i drumul depărtat.</p>
               <p rend="justify">Când l-a mai pus şi pe-aista la gură, a zis că să trăiască toţi oamenii împărăteşti şi să fie de sănătatea Iniei Diniei.</p>
               <p rend="justify">—  Da cine-i aceea Inia Dinia, măi băiate?</p>
               <p rend="justify">—  Da cine să fie? Aceea-i stăpâna me (a); aceea m-a crescut şi m-a dat pe mine la carte.</p>
               <p rend="justify">—  Noa, de-amu să stai aici, că nu-ţi dăm drumul acasă.</p>
               <p rend="justify">—  D-apoi de ce?</p>
               <p rend="justify">Trişti-Copil şi Inia Dinia</p>
               <p rend="justify">—  D-apoi ia, până ce n-a veni stăpână-ta; că vrem şi noi să ştim cine-i aceea Inia Dinia.</p>
               <p rend="justify">—  Cum are să vie ea, dacă nu ştie nimica ce-i de capul meu?</p>
               <p rend="justify">—  A veni ea, la un an, la doi, la trei; ce mai la deal, la vale, până n-a veni ea, nu-ţi dăm drumul. Să-l puneţi la opreală, măi!</p>
               <p rend="justify">Şi l-au pus la opreală pe Trişti-Copil. Nu era închis, avea voie să umble pe-afară prin ogradă, făr' decât n-avea voie să se ducă acasă. Urât îi mai era bietului băiat, sărmanul! Umbla şi el când încolo, când încolo, mai dihai decât un om beat.</p>
               <p rend="justify">Amu, ce-i vine-mparatului prin minte: să-şi facă nişte dinaluri</p>
               <p rend="justify">(binale). Adus-a lemne multe; tocmit-a meşteri şi s-a apucat de lucru. A dat lemnele la topor, la bardă, la şfară, ş-apoi s-a apucat de-nchiet. Trişti-Copil şedea toată ziua pe lemne şi se uita la meşteri cum lucrau. După ce-a închiet lemnele, le-a ridicat sus, care-şi la locul lor; iar băiatul s-a suit şi el acolo sus.</p>
               <p rend="justify">Da, zice calfa meşterilor acelora:</p>
               <p rend="justify">—  Înălţate bezede! Ce şezi, rogu-te, aşa de scârbit?</p>
               <p rend="justify">—  Nu-mi mai zice bezede, că eu nu-s bezede, eu nu-s de-aici. Eu îs cine ştie de unde: de peste nouă ţări, de peste nouă mări, de peste nouă vineţii, a şeptea-mpărăţie.</p>
               <p rend="justify">—  Ee, poi dă, dragul meu, cu mâna ţ-aş lua durerea de la inimă; dară dacă nu pot!</p>
               <p rend="justify">—  Ştii ce una, calfă?</p>
               <p rend="justify">—  Şti dacă mi-i spune.</p>
               <p rend="justify">—  Eşti dumneata meşter?</p>
               <p rend="justify">—  D-apoi mai este ca mine altul pe podul pământului?</p>
               <p rend="justify">—  Putea-u-ai să-mi faci un cobuz?</p>
               <p rend="justify">—  A hăăă, mă miram, ce-ai să mă-ntrebi. Ţi l-oi face cât de degrabă.</p>
               <p rend="justify">—  Şi cât mi-i cere?</p>
               <p rend="justify">—  Nu mult; ia, de-o ocă de rachiu.</p>
               <p rend="justify">—  Ţ-oi da şi de două ocă, numai să mi-l faci.</p>
               <p rend="justify">S-apucă meşterul de cobuz; dar numai seara la lumânare lucra la el, că ziua nu dovedea cu lucru-mpărătesc. În trei seri a dat cobuzul gata. Când l-a pus Trişti-Copil la gură, aşa cânta de se răsuna palatul. A doua zi s-a suit acolo sus şi aceea cântare cânta biatul, că s-a auzit răsunetul tocmai la mănăstirea Iniei Diniei.</p>
               <p rend="justify">—  Fetelor – zise ea, dac-a auzit sunetul cobuzului – cântarea asta nu-i a altuia, fără numai a lui Trişti-Copil. El trebuie să fie la opreală. M-a pomenit cumva pe mine, şi iacă amu nu-i dau drumul. Degrabă vă gătaţi cu ce aveţi voi mai frumos şi mai minunat şi să mergem la băiat.</p>
               <p rend="justify">Şi s-au-mbrăcat ele şi s-au gătat, au încuiat mănăstirea şi-au ieşit cu toatele afară.</p>
               <p rend="justify">—  De-amu ţineţi-vă de mână.</p>
               <p rend="justify">Ş-acelea puteri le-avea Inia Dinia că numai ce s-a înălţat toată ceata în văzduh, şi cât te-ai şterge la un ochi, a ajuns la împăratul cel ce oprise pe băiat.</p>
               <p rend="justify">S-a minunat împăratul de frumuseţea femeii acesteia.</p>
               <p rend="justify">—  Da la ce-aţi pus băiatul la opreală?</p>
               <p rend="justify">—  Da ca să vii să te văd şi eu cine eşti.</p>
               <p rend="justify">—  Apoi bine, iacă asta-s, care mă vezi. Dar băiatul unde mi-i?</p>
               <p rend="justify">—  Da ia, într-o odaie de-acestea. Atunci numai ce iese şi Trişti-Copil.</p>
               <p rend="justify">—  Aşa-i că n-ai ascultat de sfatul meu? Aşa-i c-ai pomenit de mine?</p>
               <p rend="justify">—  Apoi aşa-i.</p>
               <p rend="justify">—  De-amu, dragul meu, du-te acasă şi să-ţi faci un băţ de fier şi opinci de fier. Ş-atunci mi-i găsi, când s-o roade băţul, de-a rămâne numai cât ţii în mână, şi opincile să se roadă pân-or rămâne numai nojiţele! Să mă cauţi la mănăstirea Calu Gastru într-un pai reazemă şi într-un păr spânzură.</p>
               <p rend="justify">Unde s-a dat băiatul meu la plâns, de se scutura cămaşa pe dânsul, pentru că vedea că rămâne singur pe lume.</p>
               <p rend="justify">Trişti-Copil şi Inia Dinia</p>
               <p rend="justify">—  Nu umbla a-ţi mai face inimă rea – zice Inia Dinia – c-aista-i canunul. Eu, de aceea mă duc la aceea mănăstire, ş-apoi de-acolo are să-ţi fie bine.</p>
               <p rend="justify">Şi s-au ridicat în văzduh Inia Dinia cu cele douăsprezece fete şi sau făcut nevăzute; iar Trişti-Copil s-a pornit spre casă. Dac-a ajuns acasă, ş-a făcut opinci de fier şi băţ de fier ş-a plecat spre mănăstire. Da, în mergerea lui, nu mai avea drum hotărât. Apuca peste dealuri, peste văi şi peste păduri. De la o vreme a ieşit din nişte păduri ş-a văzut cam depărtişor nişte curţi. El a mers până de-aproape; dar n-a tras deodată la curţi, a tras la nişte odăi. Cei de la odăi l-au întrebat că-n ce fel umblă el pe-acolo „de unde eşti şi unde te duci?”</p>
               <p rend="justify">—  Şti-mă Dumnezeu. Nu mi-ţi primi să vă slujesc, să capăt o bucăţică de mămăligă, să nu pcei1 de foame.</p>
               <p rend="justify">—  D-apoi te-om primi, măi. Dar carte ştii v' oleacă?</p>
               <p rend="justify">—  Ştiu oleacă.</p>
               <p rend="justify">Şi-l iau şi-l duc la şcoala împărătească. Calfa de-acolo cum l-a văzut, l-a-ntrebat dacă ştie carte.</p>
               <p rend="justify">—  Ia, oleacă ştiu.</p>
               <p rend="justify">Şi-i dă băiatului nişte cărţi să cetească. Şi când a prins el a citi, a rămas calfa ca cum ar fi încremenit.</p>
               <p rend="justify">—  Măi, măi, carte ştiu; dar acesta mai mai să mă-ntreacă!</p>
               <p rend="justify">Văzând el că Trişti-Copil îi dobă de carte, n-a mai stat de dânsul să-l înveţe, că n-avea ce. L-a pus să cerceteze pe ceilalţi ucenici. Da amu, o seamă de ucenici au prins ciudă pe ist străin şi s-au sfătuit să-l bată, să-l alunge de-acolo. Un băiat de aceia, mai mare de trup şi mai zdravăn, a început a cata pricină lui Trişti-Copil, a sărit la el şi l-a bătut.</p>
               <p rend="justify">Văzând străinul c-aici nu poate trăi, aşa cam pe după miezul nopţii, a luat şi s-a pornit spre mănăstirea Calu Gastru.</p>
               <p rend="justify">1  Să nu pcei – să nu pier.</p>
               <p rend="justify">Când dimineaţa, calfa dă de băiat că nu-i. Nu se da nimenea să spuie din ce pricină nu-i. Ce folos c-a aflat de ce n-a vrut să mai steie; amu cela era dus în lumea lui.</p>
               <p rend="justify">*</p>
               <p rend="justify">Noi să lăsăm pe Inia Dinia acolo la mănăstire şi să vedem ce-a mai făcut Trişti-Copil.</p>
               <p rend="justify">El mergând pe drum a dat de-o pădure, a dormit noaptea într-o poiană din mijlocul ei, şi a doua zi pe-amiază a ieşit din pădure şi cum a ieşit, s-a făcut înaintea lui un şes cât vedeai cu ochii. Pe şesul acela se vedeau de departe doi, isbindu-se; dar ce era, el nu putea să ştie. Să fie oameni, să fie cai, măi…  Ce să fie? Când se mai apropie, vede o zmeuaică bătându-se cu o drăcoaică. Dar ce bătaie se băteau, Doamne! Se făceau două roţi de foc…  Şi când se izbeau una-n alta săreau bucăţile şi scânteile din ele cine ştie unde.</p>
               <p rend="justify">Dacă l-au văzut, au început a se ruga să le judece el şi cum le-a judeca el aşa s-or lăsa şi ele.</p>
               <p rend="justify">—  De ce vă mâncaţi voi şi vă bateţi în felul acesta? Zice TriştiCopil.</p>
               <p rend="justify">—  Iacă de ce – răspunde drăcoaica; zmeuaica a făcut copilul acesta, şi după ce l-a făcut, l-a lăsat, ia, încolo; i-a fost lene să-l crească. Eu l-am luat şi m-am necăjit şi l-am crescut până în starea în care-l vezi, ş-amu vrea să mi-l ieie crescut gata. Apoi îi cu dreptu?</p>
               <p rend="justify">—  Zmeuaică, să laşi băiatul drăcoaicei, dacă ţ-a fost urât şi greu a-l creşte. Ai fi bucuroasă să vii la masă de-a gata. Să te duci, zmeuaică, în drumul tău, şi tu, drăcoaică, cu băiat cu tot, în drumul tău; dacă vă place.</p>
               <p rend="justify">—  Ai…  Îţi mulţumesc de facerea de bine; pentru treaba asta să ştii că te-oi ajuta şi eu cât de curând, zice drăcoaica.</p>
               <p rend="justify">—  Fi-ţ-ar de cap şi de ciolane, că mi-ai luat băiatul, zise zmeuaica. Trişti-Copil le-a lăsat şi s-a dus unde-avea de dus. Zmeuaica a apucat şi ea într-o parte; drăcoaica cu băiatul a rămas pe loc. După Ce Trişti-Copil s-a depărtat, că de-abia-l mai puteai vedea, zice drăcoaica sfătuindu-se cu băiatul ei:</p>
               <p rend="justify">—  Trişti-Copil ne-a făcut nouă un bine. Se cuvine ca şi noi să-i facem bine. Să te duci să-l ajungi şi să-i fii de ajutor, că în drumul lui are să treacă peste nişte ape, şi l-or sluţi podarii.</p>
               <p rend="justify">—  Mă duc, mamă, să-l ajung.</p>
               <p rend="justify">Şi cât te-ai şterge la un ochi, a fost pe-aproape de Trişti-Copil, care s-a cam speriat văzând pe fiul drăcoaicei că vine ca un nour.</p>
               <p rend="justify">—  Nu te teme nici leacă, pentru că eu nu vin nici c-un rău, făr' vin să-ţi fiu mâna de-ajutor până ce-i trece trei ape, c-amintrelea au să te sluţească podarii.</p>
               <p rend="justify">—  Apoi hai dară înainte şi-ţi mulţumesc de cuvântul cel bun.</p>
               <p rend="justify">Şi merg ei o bucată bună, până ce ajung la o apă de cele mari.</p>
               <p rend="justify">—  Măi podare, îmi trage podul, c-am să trec de ceea parte.</p>
               <p rend="justify">—  L-oi trage şi te-oi trece apa, dacă mi-i lăsa să-ţi scot un ochi.</p>
               <p rend="justify">—  Te-oi lăsa, grăieşte feciorul drăcoaicei.</p>
               <p rend="justify">Cum au trecut podul, le-a ieşit podarul înainte să-şi ieie vama.</p>
               <p rend="justify">—  Giuruită-ţi trebuie, zice feciorul drăcoaicei, ochi îţi trebuie, ochi ţ-oi da.</p>
               <p rend="justify">Şi când l-a luat o dată, măi, şi când l-a ridicat în sus, tocmai în mijlocul apei cu capu-n jos l-a zvârlit. Au mai fost ieşit ei nişte oameni şi mai huiau; dar văzând că-i feciorul drăcoaicei, au tăcut molcum. Ieşti doi s-a dus înainte ş-au mers până ce-au ajuns la apa cea mare din mijloc.</p>
               <p rend="justify">—  Trage podul, măi, c-am să trec de ceea parte.</p>
               <p rend="justify">—  L-oi trage, da pentru asta, să mă laşi să-ţi tai o mână.</p>
               <p rend="justify">—  Te-oi lăsa – răspunde tot feciorul drăcoaicei.</p>
               <p rend="justify">Cum au trecut apa, ş-a venit podarul, la vamă, a păţit-o ş-acesta ca şi cel dintâi.</p>
               <p rend="justify">Ş-au mai mers ei – Trişti-Copil şi feciorul drăcoaicei – până ce-au ajuns la apa cea de la urmă – a treia.</p>
               <p rend="justify">—  Trage podul şi mă trece de ceea parte, măăi!</p>
               <p rend="justify">—  Te-oi trece, măi, dacă mi-i lăsa să-ţi tai un picior.</p>
               <p rend="justify">—  Te-oi lăsa.</p>
               <p rend="justify">Şi l-a-necat şi pe-acesta ş-apoi a zis feciorul drăcoaicei:</p>
               <p rend="justify">—  Eu aş merge cu tine la mănăstirea lui Calu Gastru, da-i departe tare şi-s cam trudit. Mergi sănătos, că eu mă-ntorc înapoi.</p>
               <p rend="justify">—  Mergi sănătos şi dumneata, şi bogdaprosti că m-ai adus teafăr pân-aici.</p>
               <p rend="justify">Ş-a mers Trişti-Copil, ş-a mers până ce-a ajuns la un pârâu mare şi repede. Şi era pe pârâul ista o moară de făcea numai piclă1. Morarul, cum l-a văzut, l-a întrebat că de unde-i şi cu ce capăt umblă pe-acolo?</p>
               <p rend="justify">—  Şti-mă Dumnezeu. Umblu şi eu să găsesc undeva v-o bucăţică de mămăligă.</p>
               <p rend="justify">—  Dacă ţi-i vorba de-aşa, rămâi la mine, măi băiate, că tot îs eu singur şi n-am pe nimeni de ajutor.</p>
               <p rend="justify">Ş-a rămas Trişti-Copil argat la morarul cela.</p>
               <p rend="justify">Amu iacă cum îi socoteala: la moara ceea venea întotdeauna un om călare pe un poloboc de grâu şi măcina. Trişti-Copil în scurtă vreme a deprins meşteşugul morăriei şi făcea treabă mai dihai decât morarul cel bătrân.</p>
               <p rend="justify">Moara era cu două pietre. Când venea omul cu polobocul, turna într-amândouă coşurile. La o covată şedea moşneagul şi la alta TriştiCopil. Văzând morarul cel bătrân ce lucru de treabă bună face băiatul, a mai lăsat moara în seama băiatului, iară el s-a dus la târg.</p>
               <p rend="justify">Când a ajuns cel cu polobocul la stăpână-sa, bucătăriţele şi chiar stăpâna l-a-ntrebat cine i-o măcinat grâul, că bun lucru de făină i-a făcut.</p>
               <p rend="justify">—  Un băiatanaş îi tocmit slugă la morar, şi băiatanaşul mi-a făcut treaba asta.</p>
               <p rend="justify">1  Piclă – făină de cea mai bună calitate, foarte bine măcinată.</p>
               <p rend="justify">—  Na, zice stăpâna, să-i duci un galben şi să-i spui că tot de astă făină să facă.</p>
               <p rend="justify">Apoi, domnule, moara aceea era a Iniei Diniei; iar cel cu polobocul la pităriile ei ducea făina. Nu tocmai tare departe de moară, era şi mănăstirea Calu Gastru, cu chiliile celor douăsprezece călugăriţe.</p>
               <p rend="justify">Omul cel cu polobocul, după ce-a ajuns la moară, a dat galbenul lui Trişti-Copil.</p>
               <p rend="justify">—  Na măi, ţi-a trimis stăpână-mea un galben ş-a zis că tot de asta făină să-i faci.</p>
               <p rend="justify">—  Ba i-oi face eu pe trei părţi mai bună.</p>
               <p rend="justify">Dar baba morăriţă crăpa de ciudă că n-a luat moşneagul ei galbenul.</p>
               <p rend="justify">—  Numai drumurile le păzeşti – probozea1 baba pe moşneag, după ce venise de la târg. Iacă a venit cel cu polobocul ş-a dat băiatului istuia un galben. Nu era mai bine să-l fi luat tu? În loc să ne putem noi hrăni, hrănim un venetic din lume.</p>
               <p rend="justify">—  Aăra, măi babă, lasă că ne-om hrăni noi şi singuri, dacă-i vorba de-aşa.</p>
               <p rend="justify">Şi cheamă băiatul şi-i spune să se ducă unde l-a-ndrepta Dumnezeu</p>
               <p rend="justify">—  „că eu, dragul meu, nu te mai pot ţinea”.</p>
               <p rend="justify">—  M-oi duce, moşule, dac-aşa mi-a fost scris, să umblu pribeag prin lume, ca a nimărui.</p>
               <p rend="justify">Şi mergând băiatul aşa pe drum, se-ntâlneşte cu cel cu polobocul, care ducea făină la mănăstire.</p>
               <p rend="justify">—  Bună vremea, om bun.</p>
               <p rend="justify">—  Mulţumesc dumnitale, măi băiete.</p>
               <p rend="justify">—  Nu mi-i lua şi pe mine pân-acolo unde mergi dumneata?</p>
               <p rend="justify">—  Ba lua; dar, nu drept până la curţi, că mă tem să nu-mi bănuiască stăpâna.</p>
               <p rend="justify">1  Probozit – mustrat cu asprime.</p>
               <p rend="justify">Şi s-a suit Trişti-Copil pe poloboc, şi când mai-mai să se apropie de mănăstire, s-a dat jos şi s-a făcut un zugrav ş-a intrat într-o chilie la o călugăriţă.</p>
               <p rend="justify">—  Bună ziua.</p>
               <p rend="justify">—  Mulţumesc dumnitale.</p>
               <p rend="justify">—  N-aveţi nevoie de-a zugrăvi ceva?</p>
               <p rend="justify">—  Ba avem, cum nu.</p>
               <p rend="justify">Şi s-aşează Trişti-Copil ş-a zugrăvit chiliuţa aceea aşa de frumos, de gândeai că eşti pe altă lume, când ai fi intrat acolo.</p>
               <p rend="justify">—  Ce mi-i cere pe lucrul care l-ai făcut?</p>
               <p rend="justify">—  Ia, nimica; numai sănătate şi voie bună.</p>
               <p rend="justify">Celelalte călugăriţe tare s-au minunat de zugrăveala chiliei.</p>
               <p rend="justify">—  Nu mi-i zugrăvi şi mie chilia? Zice o călugăriţă.</p>
               <p rend="justify">—  Ba zugrăvi.</p>
               <p rend="justify">Şi ce-a făcut la astă călugăriţă, era pe zece părţi mai frumos şi mai minunat decât la cea dintâi. Raiul pe pământ era în chiliuţa aceea.</p>
               <p rend="justify">—  Ce mi-i cere pe lucru?</p>
               <p rend="justify">—  Ia, v-o zece galbeni.</p>
               <p rend="justify">—  Ţ-oi da, că şi face.</p>
               <p rend="justify">Nu mult trece şi vine Inia Dinia pe-acolo şi i-a plăcut şi ei ce-a văzut.</p>
               <p rend="justify">—  Nu-i merge să-mi zugrăveşti şi chilia mea?</p>
               <p rend="justify">—  Merge, cum să nu merg?</p>
               <p rend="justify">Şi s-a apucat Trişti-Copil de zugrăvit; dar frumuseţe ca la chilia ceea de a doua n-a mai făcut.</p>
               <p rend="justify">Când au rămas în chilie numai Inia Dinia şi cu Trişti-Copil, apoi s-au cunoscut. Amu, iacă de ce-a zugrăvit mai frumos la cea de-a doua călugăriţă: aceea era sora lui dreaptă.</p>
               <p rend="justify">Ş-apoi de-acolea, măi tată, sărutatu-s-au Trişti-Copil cu Inia Dinia, drăgostitu-s-au, strânsu-s-au în braţe, rogu-te, ca cei care nu s-au văzut de-atâta amar de vreme. Şi-apoi mai zi, că erau şi tineri, ş-aşa-i tinereţea asta, bat-o s-o bată!</p>
               <p rend="justify">Eu i-am lăsat pe dânşii acolo petrecând, ca-n vremurile-acelea, ş-am venit şi v-am spus povestea lui Trişti-Copil ş-a Iniei Diniei.</p>
               <p rend="justify">Auzită în seara de joi, 30 octombrie,</p>
               <p rend="justify">1897, de la moşneagul Pavel Bârtea, mort în toamna anului 1898, în vârstă de aproape 80 de ani.</p>
               <p rend="justify">Alexandru Vasiliu, Poveşti şi legende, Bucureşti, 1928, p. 32-39.</p>
            </div>
            <div type="div2">
               <head>CURPĂN MARE.</head>
               <p rend="justify">Amu era odată un împărat. Împăratul acela avea trei feciori frumoşi şi voinici, tot unul şi unul. Dintre toţi, cel mai mic părea mai isteţ decât ceilalţi doi. Tată-său era puşcaş bun. Totdeauna, când se ducea la vânat lua şi pe feciori cu dânsul. Nu după multă vreme, se deprind şi ei cu meşteşugul vânatului.</p>
               <p rend="justify">Într-o zi se porneşte împăratul cu feciorii la vânat şi se duce în cutare pădure; da, a luat cu dânsul o mulţime de oameni, ca la o vânătoare împărătească. Nu mult stă el în pădure, şi cheamă pe feciori la dânsul şi le zice aşa:</p>
               <p rend="justify">—  Dragii tatei! Eu îs bătrân; nu mai pot umbla la vânat cum umblam odată. Mi-i gândul să mă duc acasă. Rămâneţi voi aici, şi vânaţi şi umblaţi toată pădurea, dar numai în cutare munte să nu vă duceţi, c-apoi n-are să fie bine.</p>
               <p rend="justify">După ce-a gătit de grăit, s-a luat şi s-a-nturnat acasă; iar feciorii au rămas în pădure cu toată gloata. Amu ce-şi iau pe seamă cei doi feciori mai mari, că se întorc şi ei acasă, şi rămâne în pădure numai cel mai mic, care avea fire de voinic. Vânează el, băiatanul, epuri, căprioare şi merge cu gloata prin pădure, până ce-i apucă noaptea şi poposesc tocmai aproape de muntele unde i-a fost spus tată-său să nu umble.</p>
               <p rend="justify">Cum ajung oamenii acolo, s-apucă şi fac un foc mare şi se dau împrejurul lui să se hodinească. Da, numai ce aud într-un târziu dintr-un deal de departe:</p>
               <p rend="justify">Curpăn Mare</p>
               <p rend="justify">—  Uhuhuu, măăăi!</p>
               <p rend="justify">Da ieştia de ici răspund şi ei:</p>
               <p rend="justify">—  Hă, hă, hăăă!</p>
               <p rend="justify">De-acolea nu s-a mai auzit nimic, fără numai muştele şi ţânţarii bâzâind şi vântul încetişor bătând.</p>
               <p rend="justify">Şi zice feciorul de-mpărat:</p>
               <p rend="justify">—  Măi flăcăi, toate ca toate, da voi nu bine-aţi făcut de-aţi răspuns.</p>
               <p rend="justify">—  D-apoi de ce, prea înălţate bezede?</p>
               <p rend="justify">—  Apoi îţi vedea voi de ce.</p>
               <p rend="justify">De-acolea au lăsat vorba asta la o parte şi s-au dat ş-au fript epuri şi căprioare şi păsări; apoi s-au dat ş-au mâncat şi pe urmă s-au lungit toţi împrejurul focului.</p>
               <p rend="justify">Feciorul de împărat, se vede c-a simţit ceva, că el nu s-a culcat; fără s-a apucat de ş-a încărcat bine puşca şi s-a dat mai deoparte de foc, cum ar fi de-aici până la poartă şi şedea în dosul unui brad să vadă ce s-a întâmpla.</p>
               <p rend="justify">Şade băiatanul, şade, şade…  Ş-aşa cam de către miezul nopţii, numai ce-aude de departe prin pădure; troopa, troopa, troopa, troopa. Cine era? O căruţă mare, şi la ea înhămaţi doi cai mari cât pădurea…</p>
               <p rend="justify">Şi-n căruţă o matahală. Aşa era căruţa de mare, că, mergând prin pădure, trecea peste copaci, care se îndoiau ca bojii. Ş-a mers matahala până ce-a ajuns la foc. Dac-a ajuns la foc ş-a văzut atâţia oameni, nu mai putea de bucurie.</p>
               <p rend="justify">—  Ia aici, din vânatul ista, am eu cu ce mă ospăta vro câteva zile.</p>
               <p rend="justify">De-acole s-a dat jos din căruţă, a luat o mână de om mort ş-a-ncunjurat oamenii de trei ori. A treia oară a pus mâna ceea jos, a scos un paloş şi l-a tras ia aşa printre dinţi – se vede că-i era voia să-l ascută. Când trecea paloşul printre dinţi, săreau scântei din el ca şi cum ai scăpăra. Pe când a vrut să-l mai tragă a doua oară printre dinţi, feciorul de-mpărat a pus puşca la ochi şi tocmai în gura matahalei a nimerit. Matahala a căzut jos, ş-atâta sânge a curs din ea, că până şi focul s-a</p>
               <p rend="justify">148 stins, şi pe feciorul de împărat l-a stropit; iar pe cei ce dormeau împrejurul focului, mai că era să-i înece.</p>
               <p rend="justify">Vizitiul matahalei n-a stat mult la chiteală, fără a-nturnat căruţa ş-a apucat înapoi.</p>
               <p rend="justify">Ei, da amu ce să facă feciorul împăratului că i s-a fost stins focul?! Se ia şi se suie într-un copac mare şi se uită n-a vedea undeva lumină? Nu mult stă şi vede hăt departe o zare de foc. Îşi face el socoteală încotro să apuce, apoi se dă jos din copac şi porneşte la drum. Merge el ce merge şi de la o vreme ajunge la locul unde văzuse lumina aceea. Acolo era un foc mare. Pe foc era un cazan mare, şi-n cazan erau puşi trei zimbri (adicătelea boi sălbatici). De foc lua seama un zmeu bătrân. Cum ajunge feciorul de-mpărat, se uită la foc, se uită şi la zmeu, şi vrea să puie mâna pe-un tăciune.</p>
               <p rend="justify">—  Da cine eşti tu, măi, de vii să iei foc ne-ntrebat, ne-nimica?</p>
               <p rend="justify">—  D-apoi, moşule, eu îs feciorul Împăratului Alb; auzit-ai de dânsul?</p>
               <p rend="justify">—  Cum, măi, tu eşti feciorul Împăratului Alb?</p>
               <p rend="justify">—  Eu îs.</p>
               <p rend="justify">—  Ia stai olecuţă, măi băiatane, dacă ţi-i vorba de-aşa. Eu, măi, am doisprezece feciori, şi de douăzeci şi patru de ani se luptă cuÂmpăratul Alb să-i ieie fata, şi nici că-l pot dovedi. Bine că mi-ai pcicat în mână.</p>
               <p rend="justify">—  Ia lasă, moşule, nu mai lehăi atâta şi dă-mi un picior de carne să mănânc, că nu mai pot de foame.</p>
               <p rend="justify">Zmeul îi dă un picior de carne. Flăcăul îl mănâncă şi zice:</p>
               <p rend="justify">—  Moşule, lasă-mă să iau foc – c-al meu mi s-a stins – c-apoi oi veni eu înapoi ş-oi merge cu feciorii dumitale şi las' dacă nu l-om dovedi pe-mpăratul Alb, că eu îs feciorul Împăratului Verde.</p>
               <p rend="justify">—  Măi, măi băiate, dacă ţi-i vorba de-aşa, du-te; dar cată de nu zăbovi mult.</p>
               <p rend="justify">Feciorul de-mpărat ia tăciunele, se duce de aţâţă focul, trezeşte tovarăşii, le povesteşte ce-a păţit cu matahala şi le spune să se ducă acasă, că el are de mers în alte părţi. Oamenii apucă spre casă, iar el spre zmei.</p>
               <p rend="justify">—  Ei, bre, ce-i de nu puteţi voi fura fata lui Alb Împărat?</p>
               <p rend="justify">—  D-apoi cum dracu s-o poţi fura…  Că are un cocoş pe casă, şi când i-a aminosi a om, începe să cânte. Şi mai are o hăituşcă, de, când i-a simţit a om, cât de departe să fie, începe a bate, şi nu te poţi apropia de curţi nici ca cum, că despre străji n-am avea noi nevoie.</p>
               <p rend="justify">—  Haideţi, măi, cu mine.</p>
               <p rend="justify">Şi se pornesc toţi spre Alb Împărat. După ce-au mers un răstimp bun, flăcăul a pus ochianul la ochi ş-a văzut pe curte cocoşul. A tras cu arcul şi l-a omorât. Mai merge oleacă şi iar pune ochiana la ochi, şi vede că fata-mpăratului a fost ieşit la plimbare cu hăituşca după dânsa. Trage cu arcul, ucide căţeaua, şi de-acolea pornesc înainte. Cum ajung la zidurile dimprejurul curţii, feciorul de-mpărat face o bortă pe sub zid până ce iese de ceea parte. De-acolea se bagă el pe sub casă şi spune la câte-un zmeu să vie după dânsul. Flăcăul şedea la gură, şi care cum zmeu ieşea, îi tăia capul şi-l azvârlea deoparte. Şi tot aşa i-a tăiat până la unsprezece. Cel de al doisprezecelea, Zmeul Alb, a priceput cum îi treaba, ş-a fugit acasă.</p>
               <p rend="justify">Când a văzut Alb Împărat şi fată-sa că feciorul ist de-mpărat a ucis zmeii, nu mai putea de bucurie. A luat ş-a făcut nunta cu dânsul. Apoi a zis către ginere-su:</p>
               <p rend="justify">—  Dragul tatei, eu de-amu-s bătrân, nu mai sunt în putere să cârmuiesc împărăţia. Să rămâi tu în locul meu.</p>
               <p rend="justify">—  Bine, tată.</p>
               <p rend="justify">—  Da, iaca ce-i, dragul tatei. Să ţineţi seamă de un lucru: tu ai ucis numai unsprezece zmei. Cel care-a rămas, îi mai voinic decât toţi. Cătaţi să nu vă depărtaţi tare de curte, c-apoi rămâi făr' de nevastă.</p>
               <p rend="justify">—  Bine, tată, aşa oi face.</p>
               <p rend="justify">Nu multă vreme a trecut, şi ce-i veni tânărului Împărat, să iasă la primblare. Da se vede c-a fost uitat poveţele socru-su că, luându-se</p>
               <p rend="justify">150 cu vorba, s-a depărtat hăt bine de palat. Cum mergeau tinerii fără să se mai gândească c-or păţi ceva, iată că văd ridicându-se un nour. Era Zmeul Alb.</p>
               <p rend="justify">De ce mergea, norul se apropia. Amu, nu ştiu cum a venit vremea, că feciorul de-mpărat a-nturnat capul în altă parte să vadă ceva. Pe când s-a-nvârtit înapoi, ia nevasta dacă ai de unde. I-a fost luat-o zmeul, şi s-a dus cu dânsa tocmai la a lui curţi; iar tânărul împărat a venit acasă plângând c-a rămas făr' de soţie.</p>
               <p rend="justify">—  Dă, dragul tatei! Dacă nu m-ai ascultat! Nu ţ-am spus să nu te deperţi că zmeul „te face flăcău”?</p>
               <p rend="justify">Da bărbatul, tot bărbat. Lasă plânsul la o parte şi porneşte la drum să-şi găsească soţia. Merge el cale lungă spre moşia zmeului.</p>
               <p rend="justify">*</p>
               <p rend="justify">Amu, iacă cum îi socoteala: zmeul dac-a ajuns la curţile lui, a vrut să s-apropie de fata lui Alb Împărat. Dar ea nu l-a suferit, fără iacă ce i-a spus: că un an de zile n-are voie nici să grăiască cu dânsa, nici să s-apropie de dânsa, c-amintrelea îl prăpădeşte de pe faţa pământului. Zmeul văzând cum îi rânduită socoteala, îşi căuta de alte treburi…</p>
               <p rend="justify">Umbla mai mult la vânat.</p>
               <p rend="justify">Tânărul împărat a mers el cât o fi mers, până ce-a ajuns pe moşia Zmeului Alb. Pe acea moşie erau nişte stâne. Ciobanii, cum l-a văzut, l-au cunoscut că-i os de împărat, şi l-au întrebat că ce vânturi îl poartă pe dânsul prin locurile-acelea? El le-a povestit toată pătărania ş-a zis că nu s-ar putea repezi careva la curtea zmeului să-i spuie împărătesei să vie până la dânsul?</p>
               <p rend="justify">Atunci un cioban zice:</p>
               <p rend="justify">—  Da, m-oi repezi eu, înălţate-mpărate, că-s cunoscut cu dânsa, că doară în toată ziua-i duc caş dulce.</p>
               <p rend="justify">Şi nici nu mai stă mult la vorbă, făr' ia găleata de caş, pleacă la palat şi spune nevestei zmeului cum îi şi ce-i. Ea când a auzit, îndată mare a venit să se întâlnească cu bărbatul ei cel drept.</p>
               <p rend="justify">—  Ei, dragă, zice tânăru-mpărat, ai tu de gând să mai trăieşti cu mine ori ba?</p>
               <p rend="justify">—  De bună seamă; da nu ştiu cum am face de zmeu, să nu ne prindă.</p>
               <p rend="justify">—  Vină şi sui ici pe cal şi hai cu mine.</p>
               <p rend="justify">Zmeul era la vânătoare. El avea un cal năzdrăvan, cu trei inimi. Pe cal îl chema Curpăn Mare. Tinerii cum s-au pornit de la stână, Curpăn Mare a prins a necheza, iar zmeul l-a-ntrebat aşa:</p>
               <p rend="justify">—  Curpăn Mare, Curpăn Mare! Spune-mi mie ce-ai păţit? Ori mâncarea ai gătit, ori setea te-a potolit?</p>
               <p rend="justify">—  Nici mâncarea n-am gătit, nici setea m-a potolit…  Fără a venit şi ţ-a luat nevasta şi se cam mai duce cu ea.</p>
               <p rend="justify">—  Curpăn Mare!</p>
               <p rend="justify">—  Ce-i, stăpâne?</p>
               <p rend="justify">—  Am când bea cinci buţi de vin şi când mânca cinci cuptoare de pâine, ş-apoi să-i ajung?</p>
               <p rend="justify">—  Ai, stăpâne.</p>
               <p rend="justify">Stă zmeul şi mănâncă cinci cuptoare de pâine, bea cinci buţi de vin, se hodineşte cinci zile, apoi încalecă pe cal, şi, ca de când am prins a povesti, i-a şi ajuns…  Ş-a luat nevasta; iar celuia i-a dat două palme şi i-a spus să-şi ieie grija despre nevastă, dacă-i trebuie să mai vadă soarele.</p>
               <p rend="justify">Zmeul s-a-nturnat acasă. Tânărul împărat n-a prăpădit nădejdea, că mai după vreme iar s-a abătut pe la curtea zmeului, pe când nu era acasă, şi zice către soţia lui:</p>
               <p rend="justify">—  Să-l întrebi că de unde are el calul acela aşa de straşnic?</p>
               <p rend="justify">—  L-oi întreba.</p>
               <p rend="justify">Cum se apropie seara, zmeul vine acasă; iar nevasta îl întreabă că unde stă puterea calului?</p>
               <p rend="justify">—  He-he-hee, drăguţă! Cal ca al meu se găsesc numai la bunica tatălui meu, în cutare loc. Ea are o iapă care-i fată mânzi de-aieştia. Cum s-a dus zmeul la vânat, iacă vine feciorul de-mpărat; iar a lui dreaptă nevastă i-a spus tot ce-a auzit…  Şi de-acolea, gata socoteala.</p>
               <p rend="justify">A-ncălecat tânărul pe calul lui şi s-a pornit la drum, spre baba aceea.</p>
               <p rend="justify">Mergând el aşa pe cale, a dat de-un hoit de cal. La hoitul cela erau doi corbi: unul mai bătrân şi unul mai tânăr. Cel mai tânăr nu lăsa pe cel bătrân să mănânce şi el. Văzând corbul cel bătrân pe feciorul de-mpărat, a alergat la dânsul, s-a jeluit cum îl necăjăşte cel tânăr şi tare s-a rugat să-i facă şi lui parte, că la vremea vremii de mare folos i-a fi.</p>
               <p rend="justify">Atunci drumeţul a luat ş-a tăiat hoitu-n două. Jumătate a lăsat-o pe loc, iar ceealaltă jumătate a legat-o de coada calului ş-a târâit-o hăt încolo.</p>
               <p rend="justify">—  Na, măi corbule! Tu să mănânci acolea. Dar când îi vedea că cel tânăr vine la partea ta, tu să zbori la a lui, şi cu rânduiala asta n-ai să mai fii flămând.</p>
               <p rend="justify">—  Când îi avea v-o nevoie mare, numai cu gândul să gândeşti la mine, şi eu oi fi lângă dumneata.</p>
               <p rend="justify">Flăcăul se porneşte la drum.</p>
               <p rend="justify">Mergând el aşa prin pădure, numai ce aude un huiet mare. Ce era? Nişte puşcaşi au fost dat de urma unui lup şi-l cătu să-l împuşte. Văzând lupul pe feciorul de-mpărat, a prins a se ruga şi a zice:</p>
               <p rend="justify">—  Bezede frumoasă de-mpărat! Scapă-mă de moarte, că de-oi scăpa şi n-oi muri amu, apoi am să trăiesc treizeci de ani…  Şi la vremea vremii de mare folos ţ-oi fi.</p>
               <p rend="justify">Feciorul de-mpărat a luat degrabă şuba lui, ş-a pus-o pe lup. Nu mult, şi iacă vede viind puşcaşii în fuga mare.</p>
               <p rend="justify">—  Fecior de-mpărat! Nu cumva ai văzut un lup trecând pe-aici?</p>
               <p rend="justify">—  Ba am văzut. Chiar măinte a trecut pe lângă mine şi s-a dus la vale.</p>
               <p rend="justify">După ce s-au depărtat puşcaşii, a ridicat şuba ş-a zis către lup:</p>
               <p rend="justify">—  De-amu, tu apucă pe ici la deal, că cei ce te caută au trecut la vale.</p>
               <p rend="justify">—  Ai! Mulţumesc mnitale, fecior de-mpărat, pentru aist bine! Când îi avea v-o nevoie mare, numai cu gândul să gândeşti la mine şi eu oi fi lângă dumneata şi mult ajutor ţ-oi da.</p>
               <p rend="justify">Acest lup era împăratul lupilor.</p>
               <p rend="justify">Feciorul de-mpărat a pornit la drum. De la o vreme l-a pălit foamea. Descalecă de pe cal, scoate o pâine şi se dă la mâncare. Pe când s-a aşezat la ospăţ, iată un şoarece ugilit că iese dintr-o bortă şi zice aşa:</p>
               <p rend="justify">—  Bezede frumoasă de-mpărat! Dă-mi, mă rog, şi mie să mănânc, că nu mai pot de foame…  N-am mâncat de trei zile.</p>
               <p rend="justify">Omul rupe şi-i dă o bucăţică de pâine. Şoarecele o mănâncă toată.</p>
               <p rend="justify">—  Apoi, fecior de-mpărat, iacă ce: mai dă-mi o bucăţică, că nu m-am hrănit.</p>
               <p rend="justify">El dac-a văzut treaba de-aşa, a dat şoarecelui toată pâinea; iar pe dânsul s-a lăsat flămând. Mai stă şi se mai hodineşte oleacă; pe urmă încalecă pe cal şi se porneşte spre moşia babei. Când colo, numai ce se trezeşte cu şoarecele.</p>
               <p rend="justify">—  Mulţumim dumitale, fecior de-mpărat pentru aist bine! Să ştii că şi eu te-oi ajuta cu ceva la vremea vremii. Când te-a păli v-o nevoie mare, numai să gândeşti la mine, şi eu m-oi afla lângă dumneata.</p>
               <p rend="justify">Acesta era împăratul şoarecilor.</p>
               <p rend="justify">După ce iese din pădure, feciorul de-mpărat dă de-o apă. Se vede că fusese ploaia mare pe-acolo, că apa a fost ieşit peste maluri, ş-amu pe când a ajuns el, s-a fost tras la matca ei. Da pe-o mreană o cuprinsese mâlul, ş-amu nu putea să se ducă în apă. Când a văzut pe feciorul de-mpărat, a-nceput a striga:</p>
               <p rend="justify">—  Bezede frumoasă de-mpărat, fă un bine şi scoate-mă din mâl şi mă dă în apă, că de mare folos ţ-oi fi trăind şi nu murind.</p>
               <p rend="justify">Omul a descălecat, a luat o funie, a legat mreana peste mijloc ş-a târâit-o până ce-a dat-o în apă. Amu, săraca mreană nu mai putea de bucurie.</p>
               <p rend="justify">—  Ai, mulţumescu-ţi că nu m-ai lăsat la necaz. Când îi da peste-o nevoie mare, numai să gândeşti la mine şi eu oi fi lângă dumneata.</p>
               <p rend="justify">De-acolea, cela n-a mers mult şi iată că-n târzie vreme a intrat pe moşia babei. Când s-a apropiat de casa ei, foarte s-a-ngrozit de ce i-a dat ochii a vedea: ograda era înconjurată cu gard de nuiele, şi-n fiecare par câte un cap de om. Casa ei era drăniţită numai cu limbi de om.</p>
               <p rend="justify">A  mai fost rămas un par gol şi pe casă mai trebuia o limbă. Parul tot striga: „Babă, cap!” Iar casa: „Babă, limbă!”</p>
               <p rend="justify">Iacă cum era socoteala: se duceau feciori de boieri, de-mpăraţi să păzească iapa babei. Haramul de iapă, pe la miezul nopţii se făcea nevăzută şi bietul flăcău se-nturna acasă numai singur-singurel. Baba văzându-l fără iapă, îi tăia capul şi-l punea în par, iar limba pe casă. Amu rămăsese numai un par gol şi pe casă numai o limbă de pus.</p>
               <p rend="justify">Feciorul de-mpărat îşi ia inima-n dinţi şi-şi ţine drumul.</p>
               <p rend="justify">Baba, când l-a văzut, nu mai putea de bucurie, că-i încape ş-aista în mână.</p>
               <p rend="justify">—  Bună ziua, mătuşă!</p>
               <p rend="justify">—  Mulţumesc, dragu mătuşii. Da ce umbli?</p>
               <p rend="justify">—  Da, am venit să păzesc iapa.</p>
               <p rend="justify">—  Bine, dragu mătuşii, bine. Vină colea-n casă şi-i mânca oleacă şi te-i hodini până-n seară, ş-apoi de-acolea te-i duce cu ea, că ea numai noaptea paşte. Da să ai grijă să nu vii fără dânsa, c-auzi ce zic parul şi casa.</p>
               <p rend="justify">—  Aud, aud, mătuşă.</p>
               <p rend="justify">Băiatanul se dă şi mănâncă, se mai hodineşte ş-aşa cam de către seară se porneşte cu iapa la păscut. Şade el treaz şi-şi ţine firea până pe la miezul nopţii. Când la miezul nopţii, nu mai putea de somn. Văzând iapa că el îi mai gata, îl ia cu tot cu şa şi-l pune pe-un muşuroi; iar ea se face un corb şi zboară tocmai la torţile cerului.</p>
               <p rend="justify">Când aproape să iasă zările, băietanul se trezeşte călare pe muşuroi. Ia haramul de unde nu-i. Ce să facă el, săracu? Cum să se ducă fără iapă, că baba-i taie capul!</p>
               <p rend="justify">Amu stând aşa pe gânduri, iacă-şi aduce aminte de corb şi zice:</p>
               <p rend="justify">—  Când ar fi corbul pe-aici, poate că m-ar putea ajuta cu ceva! Când numai ce se trezeşte cu corbul.</p>
               <p rend="justify">—  Da ce scârbă mare te-a pălit, fecior de-mpărat, de şezi aşa?</p>
               <p rend="justify">—  D-apoi iacă cum şi iacă ce…</p>
               <p rend="justify">—  N-avea nici o grijă că ţ-o aduc eu. Boala dracului s-a făcut corb şi şade ascunsă tocmai după torţile cerului. Şezi acoalea, şi când îi vedea un corb c-un pui după dânsul, să zici:</p>
               <p rend="justify">—  Stai, iapa babei gogolată, Cu un mânz alăturată!</p>
               <p rend="justify">Ea are să steie. Dumneata i-i pune frâul în cap, îi încăleca pe ea şi te-i duce la babă cu căciula pe-o ureche.</p>
               <p rend="justify">Ş-a strâns corbul toţi corbii de pe lumea asta şi s-a dat la căutat de-a mărunţelul, ş-a găsit iapa tocmai după torţile cerului, c-un pui lângă dânsa. Şi mi-o luat-o corbii la ciocnit şi la ciupit, de mai-mai să-i scoată ochii. După ce-au stârnit-o de-acolo, au luat-o la fugărit spre băiatan: iar băiatanu când a văzut-o, numai ce-a strigat:</p>
               <p rend="justify">—  Stai, iapa babei gogolată, Cu un mânz alăturată!</p>
               <p rend="justify">Iapa a stat; el i-a pus frâu-n cap, şaua la locul ei, a-ncălecat pe dânsa ş-aşa cam pe la răsăritul soarelui ajunge acasă la babă.</p>
               <p rend="justify">—  Bună dimineaţa, mătuşă! Iaca ţ-am adus iapa.</p>
               <p rend="justify">—  Bine, dragul mătuşii, bine!…  Ă.î Du-te, dragul mătuşii, în casă şi-i mânca oleacă şi te-i hodini, şi de către seară, iară (şi) te-i porni.</p>
               <p rend="justify">De-acolea se duce baba-n grajd şi ia iapa la bătaie, că de ce nu s-a ascuns să n-o poată găsi?</p>
               <p rend="justify">—  Da m-am ascuns, zice iapa, tocmai după torţile cerului, d-apoi dacă m-a găsit!</p>
               <p rend="justify">—  Să cauţi să te-ascunzi bine, că de-i face amintrelea, te mântui în bătaie.</p>
               <p rend="justify">Cum vine seara, băiatanul încalecă pe iapă, ia şi mânzul şi se porneşte în ţarină.</p>
               <p rend="justify">—  Ai grijă, băiete, zice baba, să nu vii fără de iapă, c-apoi, vai de capul tău!</p>
               <p rend="justify">Amu el, cum a ajuns în ţarină ş-a văzut că-l păleşte somnul, s-a dat jos de pe iapă ş-o ţinea numai de pana căpăstrului. Pe după miezul nopţii, când băietanul dormea dus, iapa se dă şi se face o mreană, şi se duce, cu puiul ei, tocmai în fundul mării, după o stâncă.</p>
               <p rend="justify">Aproape de ieşirea zărilor, omul se trezeşte şi dă de iapă că nu-i. Scârba lui…!</p>
               <p rend="justify">—  De-amu, de bună seamă, că-mi pune baba capu-n par!</p>
               <p rend="justify">Dar cum se crămăluia1 el aşa, iată-şi aduce aminte de mreană.</p>
               <p rend="justify">—  Numai mreana, săraca, poate că m-ar putea scoate de la un necaz ca aista.</p>
               <p rend="justify">Pe când grăia şi se gândea la mreană, numai ce se pomeneşte cu mreana dinaintea lui.</p>
               <p rend="justify">—  Ce porunceşti, stăpâne?</p>
               <p rend="justify">—  Iacă ce-am păţit…</p>
               <p rend="justify">Şi-i spune cum a rămas fără iapă.</p>
               <p rend="justify">—  Aăăă, despre-aceea treabă, nici capul să nu te doară. Şezi colea cu căpăstru-n mână, şi când îi vedea c-aducem un peşte cu doi pui lângă el, numai aşa să zici:</p>
               <p rend="justify">—  Stai, iapa babei gogolată, Cu doi mânji alăturată!</p>
               <p rend="justify">Ea are să se facă iapă cu doi mânzi alăturea. Atunci dumneata să te sui pe dânsa şi să te duci acasă.</p>
               <p rend="justify">Dac-a gătit de grăit vorbele iestea, mreana ş-a dat drumu-n mare, a adunat toţi peştii şi le-a poruncit să caute iapa. Se dau peştii la căutat, şi numai ce-o găsesc în fundul mării s-o stâncă2. Ş-apoi te gândeşti c-a lăsat-o-n banii ei? Nu se află. Au început peştii a o pişca ş-a o muşca, până ce-au stârnit-o de-acolo ş-au-ndreptat-o la malul mării.</p>
               <p rend="justify">Atunci cela a şi strigat la dânsa:</p>
               <p rend="justify">1  Se crămăluia – se tânguia, se văieta.</p>
               <p rend="justify">2 Sub o stâncă.</p>
               <p rend="justify">—  Stai, iapa babei gogolată, Cu doi mânji alăturată!</p>
               <p rend="justify">Iapa a stat – că n-a avut încotro – băietanul i-a pus frâul în cap, ş-aşa cam pe-aproape de răsăritul soarelui s-a pornit acasă.</p>
               <p rend="justify">Baba, când l-a văzut viind, crăpa rânza-n ea de ciudă; da ca să nu priceapă flăcăul, s-arăta foarte cu voie bună.</p>
               <p rend="justify">—  Bună dimineaţa, mătuşă, zice el, iacă ţ-am adus iapa cu doi mânji după dânsa.</p>
               <p rend="justify">—  Bine, bine, dragul mătuşii ă…î. Du-te-n casă şi mănâncă şi te hodineşte, că deseară iară (şi) ai să te duci cu ea la păscut!</p>
               <p rend="justify">Apoi de-acolea se duce baba-n grajd, pune mâna pe-o joapă1 şi ia iapa la bătaie, şi bate şi bate, de mai-mai s-o omoare.</p>
               <p rend="justify">—  Aai, haită de iapă ce-mi eşti! D-apoi aşa mi te-ai ascuns?</p>
               <p rend="justify">—  Vai, mamă, da m-am făcut peşte şi tocma-n fundul mării s-o stâncă m-am fost aşezat; d-apoi dac-au venit o mulţime de peşti şi m-au stârnit de-acolo, ce era să fac?!</p>
               <p rend="justify">—  Ei, las' c-amu am să te fac o cloşcă cu pui, să văd tot te-a găsi? Da, parul totuna striga: „Babă, cap!” Iar casa: „Babă, limbă!”</p>
               <p rend="justify">Cum înserează, feciorul de-mpărat încalecă pe iapă, ia şi mânjii şi hai la păşune.</p>
               <p rend="justify">Ca şi-n ceea seară, a stat omul treaz până pe-aproape de miezul nopţii. El, amu, nu mai putea de somn. S-a dat jos de pe iapă ş-o ţinea aşa numai de pana căpăstrului. Da nu mult a trecut, că l-a furat somnul hăt bine ş-a adormit.</p>
               <p rend="justify">Iapa a scos frumuşel căpăstrul din cap şi…  Tiva, băiate… Tocmai în pădure, în nişte dudău, s-a dus şi s-a făcut o lupoaică cu trei pui lângă dânsa.</p>
               <p rend="justify">Când se trezeşte feciorul de-mpărat, se trezeşte numai cu căpăstrul în mână. Cată iapa şi ia-o de unde nu-i. Măi şi se pune el pe-un plâns ca acela, de huiau văile. De la o vreme şi-aduce aminte de lup.</p>
               <p rend="justify">1  Joapă – nuia.</p>
               <p rend="justify">—  Când ar fi lupul pe-aici, poate că el m-ar scoate de la necaz. Nu bine găteşte vorba, şi iată că se trezeşte cu lupu-n faţă.</p>
               <p rend="justify">—  Ce-ai păţit, stăpâne?</p>
               <p rend="justify">—  D-apoi ce să păţesc? Ia, mi s-a dus iapa, şi de-amu văd bine că mă omoară baba şi pace!</p>
               <p rend="justify">—  Ahăăă, stăpâne, despre-astă treabă, nici capul să nu te doară. Lasă că-n scurt ţ-o aduc. Numai atâta…  Să ai grijă, când oi aduce-o să fii treaz şi să strigi (zici):</p>
               <p rend="justify">—  Ho, iapa babei gogolată, Cu trei mânji alăturată!</p>
               <p rend="justify">Să nu cumva să te fure somnul, că rămâi fără dânsa.</p>
               <p rend="justify">Şi porunceşte lupul de se strâng toţi lupii de pe lumea asta şi se dau la căutat prin toate vizuinile, prin toate tufăriile şi dudăile şi numai ce-o găsesc într-un dudău mare din mijlocul pădurii. Se făcuse, haramul, lupoaică cu trei pui lângă ea. Cum au dat lupii de dânsa, n-au mai lăsat-o în banii ei, fără au luat-o la încolţit, de mai-mai s-o omoare. Lupoaica dac-a văzut că n-are-ncotro, a căutat să iasă la lumină şi la vedere.</p>
               <p rend="justify">Pe când o aduceau lupii, flăcăul iarăşi a fost adormit, ş-amu se trezise, dar era buimac de somn. Numai a văzut iapa trecând, dar nu s-a putut scula. Ce folos că l-a trezit el lupul, dar când s-a limpezit bine la cap, iapa era aproape de casă.</p>
               <p rend="justify">Cum a intrat pe poartă, baba a şi făcut-o o cloşcă cu trei pui ş-a pus-o-n casă sub pat.</p>
               <p rend="justify">Scârbă bietului flăcău! De-amu hotărât că-i pune baba capu-n par. Da mergând el pe drum ca cum ar merge un om beat, îşi aduce aminte de şoarece.</p>
               <p rend="justify">Numai cu gândul a gândit şi şoarecul s-a arătat înaintea lui.</p>
               <p rend="justify">—  Ce-i, stăpâne, de eşti aşa de pălit la faţă?</p>
               <p rend="justify">—  D-apoi cum n-oi fi, săracul de mine, că numai cât oi ajunge acasă îmi pune baba capu-n par.</p>
               <p rend="justify">—  Nu fi aşa de supărat, stăpâne, că, cu ajutorul lui Dumnezeu, nu scapă iapa neprinsă. S-a făcut haramul dracului o cloşcă cu trei pui, ş-amu-i sub pat la babă. Eu ţ-aş stârni-o de acolo, da are baba un drac de motan, şi mă tem să nu mă mănânce. Da iacă ce să faci: eu am să ies în calea lui şi tot am să-l amăgesc, tot am să-l amăgesc, până ce l-oi scoate pe poartă afară. Tu să pui mâna pe ceva şi să-l ucizi. De-acolea, eu am să mă duc sub patul babei, ş-am să iau cloşca la mâncat, ş-am s-o scot de pe cuibar. Atunci să şezi în prag cu căpăstrul…  Şi cum îi vedea-o că iese, să-i zici:</p>
               <p rend="justify">—  Ho, iapa babei gogolată, Cu trei mânji alăturată!</p>
               <p rend="justify">Să-i pui degrabă căpăstru-n cap ş-apoi te du cu dânsa la babă. Să ai grijă că ea are să te îmbie să mergi în grajd să-ţi iei un mânz; da să nu te bagi, că-i grajdul de ceară, şi cum îi intra te topeşti. Ce-a mai fi, te-oi învăţa mai pe urmă.</p>
               <p rend="justify">De-acolea, şoarecul se băgă sub pat ş-a prins a stârni cloşca, a o ciupi. Cobaia, văzând că n-o mai slăbeşte, a sărit de pe cuibar ş-a dat să fugă pe uşă; dar feciorul de-mpărat i-a aruncat căpăstru-n cap ş-a răcnit la ea:</p>
               <p rend="justify">—  Ho, iapa babei gogolată, Cu trei mânji alăturată!</p>
               <p rend="justify">Apoi a luat iapa ş-a dus-o la babă.</p>
               <p rend="justify">—  Bună dimineaţa, mătuşă! Iacă ţ-am adus iapa cu trei mânji după dânsa.</p>
               <p rend="justify">—  Bine, bine, dragul mătuşii. Da până una-alta, şezi şi te hodineşte, c-amuş oi merge în grajd cu tine şi ţi-oi da un mânz care ţ-a plăce.</p>
               <p rend="justify">Pe urmă, baba se duce în grajd, ia inimile de la cei doi mânji mai mari şi le pune pe toate la mânzul cel mai mic. El avea a lui drepte şase inimi, şi cu cele douăsprezece de la fraţii lui, avea amu optsprezece inimi.</p>
               <p rend="justify">Face baba pe cei doi mânji mai mari aşa de frumoşi, că strălucea părul de pe dânşii. Cel cu optsprezece inimi era aşa de urât, că-ţi vinea oarecum să pui mâna pe dânsul.</p>
               <p rend="justify">Da şoarecu a învăţat pe feciorul de împărat ca să nu-l fure păcatul să ieie vo unul din cei frumoşi, c-apoi a mânca o ceapă degerată. Să ceară numaidecât pe cel urât.</p>
               <p rend="justify">De-acolea baba vine la flăcău şi zice:</p>
               <p rend="justify">—  Dragul mătuşii, pentru că m-ai slujit cu credinţă, hai şi ţi-i alege un mânz, care ţ-a plăce.</p>
               <p rend="justify">Cum ajunge flăcăul în uşa grajdului, dă cu ochii de mânzul cel jerpelit şi dupuros, şi niciuna, nici două, că pe-acela să i-l deie. Baba zicea că de ce nu-şi alege unul din cei frumoşi; ce se uită la o budihace ca aceea? Geaba grăia baba, că omul o ţinea una şi bună, că pe cel mai mic să i-l deie.</p>
               <p rend="justify">Văzând că nu-i nici un chip, hoaşca scoate mânzul şi i-l dă feciorului de-mpărat. De-acolea omul îşi ia ziua bună de la babă şi porneşte cu mânzul la drum. Da baba crăpa de ciudă, nu alta.</p>
               <p rend="justify">Amu, mergând pe drum, zice mânzul către stăpân:</p>
               <p rend="justify">—  Stăpâne, lasă-mă să mai sug la mama încă nouă zile, să capăt puteri de-ajuns, ş-apoi de-acole om merge unde ţ-a zice gândul, şi cal ca mine n-a mai fi altul pe lume.</p>
               <p rend="justify">Atunci flăcăul dă drumul mânzului, care sugea pe furiş la mă-sa, până ce s-au împlinit cele nouă zile. La nouă zile vine la stăpân şi zice:</p>
               <p rend="justify">—  De-amu, stăpâne, sui pe mine şi hai la Zmeul Alb făr' de nici o grijă. Da cum să te duc? Ca vântul, ori ca gândul?</p>
               <p rend="justify">—  Ba până la Zmeul Alb să mă duci ca vântul.</p>
               <p rend="justify">Şi când ş-a făcut calul un vânt, tocmai-n nori s-a ridicat, pământul l-a-nconjurat şi la curţile Zmeului Alb s-a aflat. Zmeul era dus la vânat. Flăcăul ş-a dat drumul la fereastra unde şedea a lui dreaptă soţie.</p>
               <p rend="justify">—  Ei, drăguţă, ai vrea tu să mai trăieşti cu mine, ori ba?</p>
               <p rend="justify">—  Cum nu, voinice, numai mi-i cam în grijă de câinele de zmeu.</p>
               <p rend="justify">—  Despre aceea treabă nici capul să nu te doară.</p>
               <p rend="justify">Atunci iese soţia flăcăului pe fereastră, s-aşază pe cal şi se pornesc spre-mpărăţie.</p>
               <p rend="justify">Curpăn Mare, de unde era, simţi că pe stăpână-sa a luat-o voinicul meu. A-nceput calul a râncheza de se cutremura pădurea.</p>
               <p rend="justify">Zmeul l-a-ntrebat aşa:</p>
               <p rend="justify">—  Curpăn Mare, Curpăn Mare! Hătu-ţi mama cui te are!</p>
               <p rend="justify">Spune mie ce-ai păţit? Ori mâncarea ai gătit, Ori setea te-a potolit?</p>
               <p rend="justify">—  Nici mâncarea n-am gătit, Nici setea m-a potolit, făr' a venit şi ţ-a furat nevasta şi se cam mai duce cu ea.</p>
               <p rend="justify">—  Curpăn Mare!</p>
               <p rend="justify">—  Ce-i, stăpâne?</p>
               <p rend="justify">—  Am când mânca cinci cuptoare de pâine şi când bea cinci buţi de vin ş-apoi să-i ajung?</p>
               <p rend="justify">—  Ai când mânca cinci de care nu se mănâncă, stăpâne; că doară calul voinicului îi cu optsprezece inimi şi eu îs numai cu trei. La ce mi-ai luat inimile?</p>
               <p rend="justify">Atunci zmeul nici nu s-a mai abătut pe-acasă, fără s-a pornit după dânşii. Da ţ-ai găsit să-i ajungă! Calul feciorului de-mpărat mergea la pas, iar Curpăn Mare fugea cât ce răsputea şi nu mai era chip să-i ajungă. De la o vreme zice Curpăn Mare, în graiul lui:</p>
               <p rend="justify">—  Alei, frate, frăţioare, de ce mă faci tu să fug aşa de tare, să-mi rup inima din mine?</p>
               <p rend="justify">—  Pentru că eşti tu prost, măi Curpăn Mare, de-ţi pui mintea şi puterea cu mine şi te potriveşti câinelui de zmeu. Aruncă-l o dată tocma-n-naltul cerului şi când a cădea jos, plesneşte-l în cap cu scara de la şa să nu s-aleagă nici praf din dânsul.</p>
               <p rend="justify">Când a auzit Curpăn aşa, unde ş-a făcut un vânt ş-a aruncat pe zmeu tocma-n-naltul cerului şi când a venit jos, l-a pălit cu scara şi l-a făcut numai câte-o bucăţică.</p>
               <p rend="justify">De-acolea feciorul de-mpărat a stat de l-a ajuns Curpăn Mare. Apoi împărăteasa a-ncălecat pe Curpăn, iar voinicul pe calul lui, şi de-acolea au mers un răstimp bun până ce-au ajuns la-mpărăţia Împăratului Alb.</p>
               <p rend="justify">Când i-a văzut moşneagul, a-ntinerit de bucurie, nu altă. Apoi a făcut din nou nuntă, mă, şi petreceri, şi cântări, şi jocuri, mă rog, ce vorbă, ca la o nuntă-mpărătească.</p>
               <p rend="justify">Da eu i-am lăsat pe dânşii acolo bând şi petrecând ş-am venit şi vam spus povestea.</p>
               <p rend="justify">Auzită în seara de sâmbătă, 22 iulie</p>
               <p rend="justify">1900, de la Toader Mihai Buchilă. Alexandru Vasiliu, Poveşti şi legende. Bucureşti, 1928, p. 111-123.</p>
            </div>
            <div type="div2">
               <head>CĂLIN NEBUNUL.</head>
               <p rend="justify">Era odat-un împărat ş-avea trei fete şi erau aşa de frumoase, de la soare te puteai uita, da la dânsele ba. Acu, cele două erau cum erau, da cea mijlocie nici se mai povesteşte frumuseţea ei. Acu câţi feciori de-mpăraţi şi de ghinărari au cerut-o, împăratul n-a vrut să le-o deie. Acu-ntr-o seară au venit trei tineri şi le-au cerut, da el n-a vrut să le dea. Acu ei au ieşit afară şi unul dintr-înşii a prins a fluiera cât s-a făcut un nor mare şi nu s-au mai văzut nici ei, nici fetele. Le-a răpit. Acu-mpăratul a scos veste-n ţară că cine-a găsi fetele le dă de nevastă. Acu-n satu cela-a-mpăratului era un om ş-avea trei flăcăi. Doi erau cum erau, da unul era prost, şedea-n cenuşă şi-l chema Călin Nebunul. Ş-au zis acei doi fraţi: „Haidem şi noi să căutăm fetelempăratului”. Da' Călin a zis: „Hai şi eu cu voi”. Ş-acei doi au zis: „Hai”.</p>
               <p rend="justify">Şi-mpăratul a zis că care s-a porni după fete le dă bani de cheltuială şi straie de primeneală. Acu ei au făcut un arc ş-au zis că unde l-a zvârli, până unde-a ajunge, acolo să poposească.</p>
               <p rend="justify">A  aruncat cel mare ş-a mers vo două zile ş-a ajuns. A aruncat şi cel mijlociu şi tot aşa degrabă a ajuns. Da când a aruncat Călin Nebunul, a mers trei luni de zile, zi şi noapte, şi de-abia a ajuns. Acu ei, mergând pe drum, au gătit şi cremenea şi amnaru. De-abia au avut cu ce aţâţa oleacă de foc. Ş-au zis aşa ei înde ei că să păzească focul unul din ei cât or dormi ceilalţi doi, că dacă s-a stinge focul, îi taie capul celui ce-a păzit dintr-înşii. Acu s-au culcat cei doi, şi cel mare a rămas să păzească. Pe la miezul nopţii s-a auzit un vuiet grozav. Era un zmeu cu trei capete.</p>
               <p rend="justify">—  Cum ai putut să-mi calci moşiile de la tată-meu făr' de voia nimănui? Hai la luptă!</p>
               <p rend="justify">—  Hai!</p>
               <p rend="justify">Şi s-au luptat ei, s-au luptat, pân' acu l-a omorât pe zmeu şi a făcut din capetele lui trei căpiţi de carne. Acu se trezesc cei doi.</p>
               <p rend="justify">—  Uite, voi aţi dormit, da' eu uite ce lupt-am avut.</p>
               <p rend="justify">Acu a doua noapte cel mijlociu era să stea de strajă. Iar pe la miezul nopţii se aude-un vuiet.</p>
               <p rend="justify">—  Cum ai putut să-mi calci moşiile lui tată-meu fără voia nimănui? Aista era cu patru capete.</p>
               <p rend="justify">—  Hai la luptă!</p>
               <p rend="justify">—  Hai!</p>
               <p rend="justify">Şi l-a omorât şi pe acesta ş-a făcut patru căpiţi de carne din capetele lui. Acu, când s-au trezit ei, o-nceput să-i deie de grijă lui Călin Nebunul că să păzească bine focul. Acu el a treia noapte era să fie. Acu iar pe la miezul nopţii s-auzi un huiet mare. Un zmeu era – cu opt capete.</p>
               <p rend="justify">—  Hi! Zice Călin Nebubul.</p>
               <p rend="justify">—  Că şi zmeul era năzdrăvan, şi ştia de dânsul – hai la luptă!</p>
               <p rend="justify">—  Hai!</p>
               <p rend="justify">Cât se luptă, se luptă cât de cât să nu se deie zmeul. I-a tăiat Călin Nebunul o ureche ş-a picat o picătură de sânge ş-a stins focul. Ş-aşa, pi-ntuneric, s-o nceput ei a lupta ş-în sfârşit l-a omorât Călin Nebunul ş-a făcut opt căpiţi de carne. Acu ce să facă el? Foc nu-i. S-a luat el şi mergea aşa supărat prin pădure ş-a ajuns la un copac nalt şi s-a suit în vârful lui ş-a văzut în depărtare o zare de foc. Scoboară el şi se porneşte s-ajung-acolo şi-ntâlneşte un om pe drum.</p>
               <p rend="justify">—  Bună noapte!</p>
               <p rend="justify">—  Mulţumesc d-tale!</p>
               <p rend="justify">—  Da' cine eşti d-ta?</p>
               <p rend="justify">—  Eu-s De-cu-sară.</p>
               <p rend="justify">Călin Nebunul l-apucă şi-l leagă de-un copac cot la cot. Mai merge el o bucată bună, şi mai întâlneşte un om.</p>
               <p rend="justify">—  Bună noapte.</p>
               <p rend="justify">—  Mulţumesc d-tale.</p>
               <p rend="justify">—  Da' cine eşti d-ta?</p>
               <p rend="justify">—  Eu îs Miezu-nopţii.</p>
               <p rend="justify">Ia şi pe-acela şi-l leagă iar de-un copac. Mai merge el înainte şi mai întâlneşte un om.</p>
               <p rend="justify">—  Bună noapte.</p>
               <p rend="justify">—  Mulţumesc d-tale.</p>
               <p rend="justify">—  Da' cine eşti d-ta?</p>
               <p rend="justify">—  Eu îs Zori-de-ziuă.</p>
               <p rend="justify">Îl leagă şi pe-acela. El i-a legat, că lui i-era frică să nu se facă ziuă.</p>
               <p rend="justify">În sfârşit, ajunge el acolo. Acolo era o groapă mare ş-un cazan c-o pereche de pirosteie mari, şi-ntr-însul fierbea vo două-trei vaci şimprejurul pirosteilor se cocea o turtă. Şi împrejurul ei dormeau doisprezece zmei şi două zmeoaice, mamele lor.</p>
               <p rend="justify">Acu Călin Nebunul ia vo doi tăciuni într-un hârb ş-un cărbune-n lulea şi, plecând, iacă, i-a venit aşa o miroznă de bună din demâncat, şi, luând o bucăţică, a curs apă clocotită pe urechea unui zmeu şi el a ţipat straşnic, că toţi s-au trezit şi l-au prins pe Călin Nebunul.</p>
               <p rend="justify">Ş-au vrut să-l omoare şi el a zis:</p>
               <p rend="justify">—  Mă rog d-lor-voastre, lăsaţi-mă, că sunt om sărac! Da' ei au zis aşa:</p>
               <p rend="justify">—  Dacă tu ne-i aduce pe fata-mpăratului Roşu, noi te-om lăsa. Da' el a zis:</p>
               <p rend="justify">—  Da' de ce n-o luaţi d-voastră, că sunteţi mai mulţi şi mai tari…?</p>
               <p rend="justify">—  Da' noi suntem duhuri necurate, şi-mpăratul are un cocoş ş-un căţel. Noi, când ne-apropiem de palatul lui, cocoşul cântă şi căţelul bate, şi noi trebuie să fugim… Da' tu-i putea mai bine, că eşti om pământean.</p>
               <p rend="justify">Da' Călin Nebunul, viclean:</p>
               <p rend="justify">—  Haideţi şi d-voastră cu mine, că-s eu om pământean şi căţelul n-a bate, nici cocoşul n-a cânta.</p>
               <p rend="justify">Da' Călin Nebunul se uită şi vede-un voinic ca şi dânsul, legat cot la cot de-un copac, şi când a văzut că s-a pornit Călin Nebunul, el s-a smucit straşnic, încât au rămas mâinile la copac şi el a fugit.</p>
               <p rend="justify">Şi ei merg, merg pân ce-ajung la poarta-mpăratului. Şi era o poartă mare de fier, că nu era-n stare să treacă nime afară de Călin Nebunul.</p>
               <p rend="justify">Şi el s-a suit pe poartă ş-a zis zmeilor:</p>
               <p rend="justify">—  Hai să vă iau câte pe unul de chică să vă dau în ogradă.</p>
               <p rend="justify">Şi lua tot lua câte unul şi cu paloşul le tăia capul, pân ce a tăiat la toţi. Ş-a intrat în ogradă, da-mpăratul, de grozav zid şi poartă ce avea, uşile erau toate deschise. Călin Nebunul s-a suit sus pe scări, şi scările erau de aur bătute cu diamant, ş-a intrat în casă unde dormea fata. Da' era lună ş-o mândreaţe afară, şi luna bătea în casă unde dormea fata. Da' fata era aşa de frumoasă de cât de nepovestit. Călin Nebunul a sărutat-o şi i-a luat inelul de pe mână şi s-a dus.</p>
               <p rend="justify">Când a ajuns la zmeii cei tăiaţi, le-a tăiat vârfurile limbilor la toţi doisprezece şi le-a pus în basma ş-a trecut poarta şi s-a pornit la drum. A mers pân ce-a ajuns la cazan. A putut prinde o zmeoaică ş-a tăiat-o, da una a scăpat. A luat pe degetu ista mic turta şi pe cellalt cazanu cu carne şi-ntr-un hârb oleacă de foc şi s-a pornit la drum.</p>
               <p rend="justify">Ş-a ajuns la Zori-de-ziuă şi i-a dat o bucat' de carne ş-o bucat' de turtă, l-a dezlegat ş-a zis:</p>
               <p rend="justify">—  Hai, du-te!</p>
               <p rend="justify">Mai merge el, ajunge la Miezu-nopţii şi-i dă ş-aceluia o bucat' de carne ş-o bucat' de turtă şi-i dă drumul ş-aceluia.</p>
               <p rend="justify">Când a ajuns la De-cu-sară, era mai mult mort de când era legat.</p>
               <p rend="justify">Îi dă ş-aceluia o bucat' de carne ş-o bucat' de turtă şi-i zice:</p>
               <p rend="justify">—  Du-te, bre, 'n pace!</p>
               <p rend="justify">Când a ajuns, n-a apucat a aţâţa focul, şi soarele acu era sus. Fraţii lui atâta dormise, c-acu-ntrase mai de-un stânjen în pământ. Când s-au trezit, a zis:</p>
               <p rend="justify">—  I, Călin Nebune, lung-a mai fost noaptea asta!</p>
               <p rend="justify">Da' Călin Nebunul nimica nu le-a povestit din ceea ce s-a petrecut cu dânsul noaptea. Au pregătit ei iar să se pornească ş-a zvârlit tot Călin Nebunul arcul ş-au mers ei aşa pân' la Pădurea de aur. Când au ajuns acolo, le-a zis Călin Nebunul aşa:</p>
               <p rend="justify">—  Fraţilor, voi nu-ţi putea trece-n pădurea asta. Faceţi-vă voi o colibă aici şi staţi şi mă duc eu singur.</p>
               <p rend="justify">Aşa, el s-a pornit. Când a ajuns în mijlocul Pădurii cei de aur, fata cea mare a împăratului făcea de mâncat zmeului ei.</p>
               <p rend="justify">—  Bună vreme, fată de-mpărat!</p>
               <p rend="justify">—  Mulţumesc, d-tale, Călin Nebune. De numele d-tale am auzit, dar a vedea nu te-am văzut. Da' fugi că dac-a veni zmeul te ucide.</p>
               <p rend="justify">—  Da cât mănâncă zmeul tău? Fata zice:</p>
               <p rend="justify">—  Patru cuptoare de pâine, patru vaci fripte şi patru antaluri de vin. Zice:</p>
               <p rend="justify">—  Ia să văd eu, le-oi putea mânca?</p>
               <p rend="justify">Se pune Călin Nebunul şi mănâncă toate. Iaca, vine şi zmeul.</p>
               <p rend="justify">—  Bună vreme, câne de zmeu!</p>
               <p rend="justify">—  Mulţumesc, Călin Nebune!</p>
               <p rend="justify">—  Am venit să iau pe fată. Na, hai la luptă!</p>
               <p rend="justify">—  Stai, să mănânc ceva.</p>
               <p rend="justify">—  Da' că, zice, eu ţi-am mâncat mâncarea.</p>
               <p rend="justify">—  Cu atât mai bine, zice, eu sunt uşor şi tu eşti greu.</p>
               <p rend="justify">Şi se iau la luptă şi se luptă şi-l omoară Călin Nebunul. Pe urmă zice fetei:</p>
               <p rend="justify">—  Rămâi aici, că eu mă duc să scot cele două surori ale tale.</p>
               <p rend="justify">Şi se porneşte. Ajunge-n mijlocul Pădurii cei de argint.</p>
               <p rend="justify">Fata cea mijlocie făcea de mâncat ş-aceea. Da' el, cum a văzut-o, i-a căzut straşnic de dragă.</p>
               <p rend="justify">—  Bună vreme, fată de-mpărat!</p>
               <p rend="justify">—  Mulţumesc d-tale, Călin Nebune! De numele d-tale am auzit, d-a vedea nu te-am văzut.</p>
               <p rend="justify">Da' şi Călin Nebunul era frumos, şi fetei i-a căzut drag. Da' fata-i zice:</p>
               <p rend="justify">—  Fugi, că dac-a veni zmeul te ucide!</p>
               <p rend="justify">—  Da cât mănâncă zmeul?</p>
               <p rend="justify">—  Opt cuptoare de pâine, opt vaci fripte şi opt antaluri de vin.</p>
               <p rend="justify">—  Adă-ncoace, să văd, oi putea mânca?</p>
               <p rend="justify">Şi mănâncă tot. Iaca, vine şi zmeul.</p>
               <p rend="justify">—  Bună vreme, câine de zmeu!</p>
               <p rend="justify">—  Mulţumesc, Călin Nebune.</p>
               <p rend="justify">—  Hai la luptă!</p>
               <p rend="justify">—  Stai, să mănânc ceva.</p>
               <p rend="justify">—  Că eu ţi-am mâncat mâncarea!</p>
               <p rend="justify">—  Mi-o fi mai uşor la luptă.</p>
               <p rend="justify">Şi se iau, se luptă şi se luptă, şi-l omoară Călin Nebunul.</p>
               <p rend="justify">Da lui aşa-i era de dragă fata, de a luat-o cu dânsul la Pădurea de aramă. Când a ajuns în mijlocul pădurii, ş-aceea făcea de mâncat. Aceea nu-l ştia, da văzându-l cu soră-sa a-nţeles.</p>
               <p rend="justify">—  Unde-ţi este bărbatul tău?</p>
               <p rend="justify">—  La vânat, Călin Nebune. Da' fugi, c-aista te omoară!</p>
               <p rend="justify">—  Cât mănâncă el?</p>
               <p rend="justify">—  Douăsprezece cuptoare de pâine, douăsprezece vaci fripte şi douăsprezece antaluri de vin.</p>
               <p rend="justify">—  Ia să văd eu, oi mânca?</p>
               <p rend="justify">Mănâncă Călin Nebunul, mănâncă, când la un antal de vin nu-l poate bea şi zice-aşa:</p>
               <p rend="justify">—  Cu atâta-i mai tare zmeul decât mine. Iaca, vine şi zmeul.</p>
               <p rend="justify">—  Bună vreme, câne de zmeu!</p>
               <p rend="justify">—  Mulţumesc d-tale, Călin Nebune!</p>
               <p rend="justify">—  Am venit să-ţi iau pe fată.</p>
               <p rend="justify">—  Ba pe fată nu-i lua-o.</p>
               <p rend="justify">—  Hai la luptă!</p>
               <p rend="justify">—  Numai să mănânc ceva.</p>
               <p rend="justify">—  Eu demâncatul ţi l-am mâncat!</p>
               <p rend="justify">—  Eu oi fi mai uşor, tu mai greu. Hai la luptă!</p>
               <p rend="justify">—  Hai!</p>
               <p rend="justify">Se luptă, se luptă, cât de cât să nu să deie zmeul. Zice zmeul:</p>
               <p rend="justify">—  Hai, eu m-oi face o pară roşă, tu te fă o pară verde.</p>
               <p rend="justify">Da' el cu asta a greşit, că para roşă-i mai moale, para verde-i mai tare. Iaca, trecu pe-acolo o cioară pe sus.</p>
               <p rend="justify">Şi-i zice zmeul:</p>
               <p rend="justify">—  Cioară, cioară, moaie-ţi aripa ta-n apă şi stinge para ast' verde. Da' Călin Nebunul zice:</p>
               <p rend="justify">—  Împărate prenălţate, moaie-ţi aripa ta-n apă şi stinge para ast' roşie.</p>
               <p rend="justify">Cioara, când a auzit – ştii d-ta, a urcat-o – îndată s-a dus. După ce-a udat-o, a-nceput a ciupi dintr-însa, ş-atâta sânge a-nceput a curge, de umblai pân' în genunchi.</p>
               <p rend="justify">De acolea el s-a luat cu fetele şi s-a pornit.</p>
               <p rend="justify">A  ajuns în Pădurea de aur ş-a luat şi pe cea mare şi s-a pornit ş-a ajuns la fraţii lui.</p>
               <p rend="justify">Ş-a zis aşa:</p>
               <p rend="justify">—  Fraţilor, pe aste două le-ţi lua voi, dar ast' mijlocie e-a mea; şi s-a culcat să doarmă.</p>
               <p rend="justify">Şi fraţii s-au sfătuit aşa: ca să-l omoare nu se putea, da să-i taie picioarele şi să ieie fetele şi să se ducă la-mpăratul şi să zică că ei le-au scos.</p>
               <p rend="justify">Şi i-au tăiat picioarele când dormea ş-au luat fetele şi s-au pornit</p>
               <p rend="justify">(aşa era de trudit de lupte, încât n-a simţit când i-au tăiat picioarele).</p>
               <p rend="justify">În zori de ziuă se trezeşte el. Se vede făr' de picioare. Ce să facă? Da' picioarele i le-au luat de acolo, că altmintrele el le-ar fi pus, că era năzdrăvan.</p>
               <p rend="justify">S-a luat el încetişor ş-a intrat în Pădurea ast' de aur. A mers vo trei zile şi vo trei nopţi ş-a ajuns la un palat, aşa de frumosu-i, de nu tendurai să te uiţi la dânsul. Ş-a auzit un cântec aşa de jale, de i-a rupt inima. Se ia el încetişor şi se suie pe scările cele şi vede acolo pe voinicul ce-şi rupsese mâinile la zmei.</p>
               <p rend="justify">—  Bună vreme, voinice!</p>
               <p rend="justify">—  Mulţumesc d-tale, Călin Nebune, da' ce-ai păţit?</p>
               <p rend="justify">Şi el începe a-i spune toate câte-a păţit.</p>
               <p rend="justify">—  Hai să fim fraţi de cruce!</p>
               <p rend="justify">—  Hai!</p>
               <p rend="justify">—  Da d-ta cine eşti? L-întreabă Călin Nebunul.</p>
               <p rend="justify">—  Eu, zice, s-un fecior de-mpărat, şi pădurile astea au fost toate a tătâne-meu şi ni le-a luat zmeii; da' de când ai omorât pe zmei, acu iar suntem noi în stăpânire, şi eu pentru că-s făr' de mâini trăiesc aici. Eu făr' de mâini, tu făr' de picioare, om trăi bine.</p>
               <p rend="justify">Călin Nebunul se prinde cu mâinile de gâtul feciorului de-mpărat şi se primblă prin pădure. Aşa într-o zi, aude un foşnet în frunze. Da' fratele lui cel de cruce zice aşa:</p>
               <p rend="justify">—  Eu m-oi apropia încetişor şi ţi-oi da drumul, şi tu prinde cu mâinile.</p>
               <p rend="justify">Dându-i drumul, prinde pe zmeoaica cea scăpată şi zice aşa:</p>
               <p rend="justify">—  Fă-mi mie picioare şi istuia mâini, ori te omorâm.</p>
               <p rend="justify">Şi zmeoaica zice:</p>
               <p rend="justify">—  Ia, aicea, ca de un stânjin de departe, este o baltă; vâră-te acolo, că-i ieşi cu picioare şi istlalt cu mâini.</p>
               <p rend="justify">Da' Călin Nebunul, mehenghiu:</p>
               <p rend="justify">—  Vâră-te tu întâi.</p>
               <p rend="justify">—  Ei…  ba vârâţi-vă d-voastră!</p>
               <p rend="justify">Da' Călin Nebunul rupe o crenguţă verde ş-o moaie-n apa ceea ş-o scoate uscată, ş-o-ncepe a pumni, ca ce-a vrut să-i usuce.</p>
               <p rend="justify">—  Mă rog, nu mă bate, căci este la dreapta altă baltă.</p>
               <p rend="justify">Călin Nebunul vâră o crenguţă uscată ş-o scoate verde, şi se vâră el acolo şi se scoate cu picioare şi cellalt cu mâini. Şi ia ş-o omoară pe zmeoaică, că ştia că-n orice vreme are să-i facă rău.</p>
               <p rend="justify">De acolo ei se iau iar şi zice Călin Nebunul aşa:</p>
               <p rend="justify">—  De-acu eu mă duc să-mi caut pe nevasta mea, da-ntâi hai să mă duc într-un loc care ţi-am spus eu, la fata-mpăratului Roşu.</p>
               <p rend="justify">Şi se iau şi se pornesc. Mergând ei printr-o pădure, aproape de curtea-mpăratului, o cules Călin Nebunul o basma de alune. Ajungând la poartă, a auzit un vuiet mare. Da'ei erau îmbrăcaţi cu iţari şi cu cojoc şi-ncinşi cu chimiri. Da'baba cea de la poartă era de-a noastră.</p>
               <p rend="justify">—  Bună seara, mătuşă!</p>
               <p rend="justify">—  Mulţumesc d-tale, voinice!</p>
               <p rend="justify">—  Da' ce-i aici, ce s-aude?</p>
               <p rend="justify">—  Se mărită fata-mpăratului.</p>
               <p rend="justify">—  Da' cine o ia?</p>
               <p rend="justify">—  Bucătarul, c-o ucis doisprezece zmei. Da' Călin Nebunul îi zice-aşa babei:</p>
               <p rend="justify">—  Mătuşă, iaca-ţi dau un căuş de galbeni, să-mi faci ce ţi-oi zice.</p>
               <p rend="justify">—  Ţi-oi face, voinice.</p>
               <p rend="justify">El a luat basmaua ceea de alune. Era basma de-a noastre – neagră, cu floricele p-împrejur – ş-a pus inelu-n mijloc ş-a zis aşa:</p>
               <p rend="justify">—  Du, mătuşă, şi pune dinaintea împăratului, măcar că te-or ghionti şi te-or da afară, vârâ-te-aşa, cu de-a sila.</p>
               <p rend="justify">Baba s-a dus ş-a intrat în ghionturi, ca acolo, ş-a pus pe masă, ş-a ieşit. Când i-a dat Călin Nebunul căuşul cel de galbeni, ea straşnic s-a bucurat…  Că ea nu cât să-l fi avut în viaţa ei, dar nici nu l-a văzut.</p>
               <p rend="justify">Împăratul când a pus mâna pe basma, alunele a-nceput a durăi pe masă ş-a rămas inelu-n mijloc.</p>
               <p rend="justify">Fata a zis:</p>
               <p rend="justify">—  Iaca, tată, inelul meu, pe care nu se ştie cum l-am prăpădit. Împăratul a-nceput a striga:</p>
               <p rend="justify">—  Cine-a adus basmaua cu alunele?</p>
               <p rend="justify">Logofeţii au spus că baba cea de la poartă. Degrab-au strigat saducă cine-a adus. Se ia Călin Nebunul şi intră. Da'mirele, ţiganul, şedea pe trei perini de puf. Când a fost Călin Nebunul în pragul uşei, o perină a căzut de sub ţigan. Când a fost în mijlocul casei, a picat ş-a doua şi ţiganu-a zis: „Încet, să nu mă tăvăleşti”. Când a fost lângămpăratul, a căzut ş-a treia perină, că de! Ţiganului nu i se cădea să şadă.</p>
               <p rend="justify">Zice-mpăratul:</p>
               <p rend="justify">—  Cum, voinice, inelul fetei mele a ajuns la d-ta?</p>
               <p rend="justify">—  Împărate prenălţate! Iaca cum şi iaca cum. Da'ţiganul:</p>
               <p rend="justify">—  Ce spui minciuni, că eu am ucis zmeii… Da' Călin zice:</p>
               <p rend="justify">—  Împărate, s-aducă toţi zmeii, să vezi: este vârful limbilor?</p>
               <p rend="justify">A  adus, şi cu adevărat nu era. Atunci el le-a scos şi i le-a arătat. Atunci împăratu-a strigat s-aducă calul cel mai bun din grajd şi-a legat pe ţigan la coada calului, ş-a pus ş-un sac de nuci ş-a dat bici calului. Unde pica nuca, pica şi bucăţica din ţigan. Acu-mpăratul a zis:</p>
               <p rend="justify">—  De-acu, voinice, mi-i fi ginere.</p>
               <p rend="justify">—  Da'Călin a zis:</p>
               <p rend="justify">—  Ba nu.</p>
               <p rend="justify">—  Mpărate, că mie alta mi-a căzut dragă, da eu am un frate de cruce aici cu mine, tot fecior de-mpărat, s-o ieie-acela.</p>
               <p rend="justify">Şi l-a adus, deşi fata ar fi vrut mai degrabă după Călin Nebunul; dar, dă, cu istălalt era potrivită. Ş-a făcut o nuntă straşnică, de-a ţinut vo trei săptămâini; luminaţii, lăutari, ce nu era?</p>
               <p rend="justify">Şi de-acolo a zis Călin Nebunul:</p>
               <p rend="justify">—  De-acu mă duc să-mi găsesc pe-a mea.</p>
               <p rend="justify">Cât plângeau ei şi stăruia, da' n-a putut să-l potrivească să rămâie.</p>
               <p rend="justify">Ş-a pornit. Când a ajuns el la casa tătâni-său, era un palat straşnic ş-un cârd de porci, şi-l păştea un băieţel ca de vro şapte ani. Că de când îi tăiase picioarele, acu era vo opt ani de zile.</p>
               <p rend="justify">—  Bună vreme, băietele!</p>
               <p rend="justify">—  Mulţumim d-tale, bade!</p>
               <p rend="justify">—  Cine şade-n curţile ieste?</p>
               <p rend="justify">—  Ia, nişte voinici care au luat nişte fete de-mpărat, care le luase zmeii.</p>
               <p rend="justify">—  Da' cum trăiesc ei, pe care fete au luat?</p>
               <p rend="justify">—  Cel mai mare a luat pe fata cea mare, cel mijlociu a luat pe cea mică.</p>
               <p rend="justify">—  Da' cea mijlocie?</p>
               <p rend="justify">—  Aia au pus-o de păzeşte găinăria.</p>
               <p rend="justify">—  Da' tu a cui eşti?</p>
               <p rend="justify">—  Mama-mi spune că-s a lui Călin Nebunul, cine-a mai fi acela…  Da el, când a auzit aşa, numai el ştia inima lui, că dă, să ierţi mata, cinstita faţa matale! Era a lui.</p>
               <p rend="justify">—  Da' mă rog, bade, ajută-mi a da porcii-n ocol. Merg porcii, merg, când o scroafă nu vrea să intre.</p>
               <p rend="justify">Călin Nebunul a trântit cu drucu-n scroafă. Ea a-nceput a ţipa alergând, porcii – toţi după dânsa. Decât a auzit ei ş-au ieşit afară ş-au început a striga, care-i acolo de bate porcii? Da' Călin Nebunul intră-n ogradă. Ei, cum l-au văzut, l-au cunoscut. Şi s-au sculat îndată şi s-au pus în genunchi înaintea lui:</p>
               <p rend="justify">—  Iartă-ne, frate, că ne cunoaştem greşala. Da' Călin a zis aşa:</p>
               <p rend="justify">—  Ba nu, fraţilor, hai să facem o bombă de fier, şi noi să ne punem tustrei alături, ia-aşa, cum faci cruce. Ş-o aruncaţi unul din voi în sus, că-i ştiut că pe care-a cădea, acela-i vinovat.</p>
               <p rend="justify">Ş-au aruncat în sus, ş-a căzut pe cei doi şi i-a făcut mii de fărâme.</p>
               <p rend="justify">Şi el a făcut o nuntă straşnică. Da' el nu era aşa tare la inimă ca să ţie pe-acelea de rău, ca aceia pe asta a lui, el tot ţinea ca la cumnatele lui. Ş-a făcut un bal straşnic, şi eram şi eu acolo…  Şi ei au făcut o ulcicuţă de papară şi m-au dat pe uş-afară. Da' mie mi-a fost ciudă, şi m-am dus în grajd şi mi-am ales un cal cu şaua de aur, cu trupul de criţă, cu picioare de ceară, cu coada de fuior, cu capul de curechi, cu ochii de neghină, ş-am pornit p-un deal de cremene: picioarele se topeau, coada-i pârâia, ochii pocneau. Ş-am încălecat pe-o prăjină şi ţi-am spus o minciună, ş-am încălecat pe-o poartă şi ţi-am spus-o toată.</p>
               <p rend="justify">M. Eminescu. Literatură populară. Ediţie îngrijită şi prefaţată de Perpessicius. Bucureşti, 1965, p.338-</p>
            </div>
            <div type="div2">
               <head>FRUMOASA LUMII.</head>
               <p rend="justify">Apoi poveste, poveste, D-zeu la noi soseşte, că-nainte mult mai este. Era odată un vânător ş-avea trei copii şi era sărac-sărac, cât numai cu-atâta se ţinea, că-mpuşca câte-o păsăruică, o vindea ş-atâta era hrana lui, săracul. Acu era o pădure pe-acolo pe-aproape, de-i zicea Pădurea neagră. Ş-au apucat oamenii din satul cela a zice că nu s-a putea să s-apropie nime de pădurea ceea.</p>
               <p rend="justify">Ş-aşa era părăsită, nime nu se ducea, că ziceau că la miezul nopţii vin dracii.</p>
               <p rend="justify">Acu bietu omul ist sărac a zis într-o zi către femeia lui:</p>
               <p rend="justify">—  Măi femeie, tot o moarte-am să mor, ia să mă duc eu în pădurea ceea, să văd ce-oi găsi acolo.</p>
               <p rend="justify">Aşa, i-a făcut nevasta o turtă-n traistă şi s-a pornit el; a luat puşca-n spate. Ajungând el acolo, lui îi era foarte frică…  Da' omul sărac sărăcia-l împinge a se duce orunde ca să câştige.</p>
               <p rend="justify">Iaca, mergând el aşa, ajunge la un copac nalt şi tufos straşnic, nu ştiu cum s-o fi chemat, şi vede-o pasăre aşa de frumoasă – era de aur.</p>
               <p rend="justify">Acu el ce să facă, ca doar să n-o-mpuşte, s-o poată prinde, că, vânzând-o vie, mai multe parale ar fi luat. Alungând-o el prin copac, ea se vârâ-ntr-o bortă…  Ş-o prinde. El n-a mai stătut către noapte, că s-a temut de draci, ci a luat pasărea ş-a venit acasă ş-a făcut o cuşcă bună ş-a pus pasărea-n cuşcă.</p>
               <p rend="justify">Acu el în ziua ceea, era sâmbătă, care-o prins-o, şi duminică dimineaţa s-a ouat un ou. Oul era de aur. Da' el zice:</p>
               <p rend="justify">—  Ei, măi femeie, eu n-oi vinde pasărea asta, că ea s-a oua şi eu oi avea câte-un ou şi m-oi hrăni din zi-n zi.</p>
               <p rend="justify">El ia oul şi se duce-n târg şi-l întreabă negustorul:</p>
               <p rend="justify">—  Ce ai de vândut şi cât ceri?</p>
               <p rend="justify">—  Am un ou şi cer o mie de lei.</p>
               <p rend="justify">Da' un jidan zice (tot ei îs mai mehenghi):</p>
               <p rend="justify">—  Ia să văd oul.</p>
               <p rend="justify">Când vede oul cel de aur – făcea mai mult decât o mie de lei -</p>
               <p rend="justify">(îi dă mia de lei). Ia el mia de lei, cumpără cele trebuincioase pentru copii şi femeie şi se duce-acasă. Da pe guşa păsării era ceva scris, da' omul nu ştia carte.</p>
               <p rend="justify">Când în a doua duminică iar s-a ouat un ou de aur. Şi el s-a dus şi iar a cerut o mie de lei. Da' să iei samă, d-ta, că tot jidanul cela i-a ieşit înainte!</p>
               <p rend="justify">În a treia duminică, când a dus oul, a pus pe gânduri pe jidan. Şi s-a gândit aşa jidanul: l-a întrebat unde şede, să se ducă să vadă de unde are el ouă de aur. Vine jidanul; da' el ţinea cuşca în colţul casei. Cum a intrat jidanul în casă – el ştia carte – odată şi-aruncă ochii-n fundul casei. Pe guşa păsării aşa scria: „Cine-a mânca inima are să fie-mpărat; cine-a mânca rânza, de câte ori s-a trezi pe noapte, de-atâtea ori are să găsească câte o pungă de bani sub cap; cine-a mânca maiurile are să fie om cu noroc în lume, oriunde va merge el, orice pas a face el, tot cu noroc are să fie”. Acu jidanul, tot cu duşmănie asupra creştinului:</p>
               <p rend="justify">—  Vinde-mi mie pasărea!</p>
               <p rend="justify">—  N-o pot, jupâne. Asta-i câştigul meu, toată viaţa pentru mine şi pentru copii.</p>
               <p rend="justify">În sfârşit, cât s-a pus jidanul, n-a vrut bietul om s-o vândă. Jidanul a zis că i-i rău şi c-are să mâie la om.</p>
               <p rend="justify">Vânătorul a doua zi s-a sculat de dimineaţă şi s-a dus cu puşca după vânat. Da' jidanul – şiret, da' femeia, ca de-a noastre, proastă</p>
               <p rend="justify">—  Şi-i zice-aşa femeii:</p>
               <p rend="justify">—  Nevastă, ce să trăieşti c-un om aşa de sărac, vin' să te iau eu, că te-oi ţine bine şi ţi-oi ţine şi copiii. Da' femeia zice:</p>
               <p rend="justify">—  Dacă te-i boteza! Apoi, zice, cum la noi, nu se poate să se despărţească.</p>
               <p rend="justify">Da' jidanul zice:</p>
               <p rend="justify">—  Lasă-l pe mâna mea, că eu îl omor până mâine. Îi dă nu ştiu ce şi omoară omul. De-acolo zice-aşa:</p>
               <p rend="justify">—  Femeie, te-oi lua, dar mai întâi taie-mi pasărea şi mi-o frige. Da' să nu lipsească nimica din pasăre, toată s-o mănânc eu.</p>
               <p rend="justify">Şi femeia, dobitoacă, ea s-a potrivit. A tăiat şi a fript pasărea ş-a pus-o pe vatră, a strâns-o şi ea iese din casă cu treabă, şi copiii, tustrei, intră-n casă. Zice unul dintr-înşii:</p>
               <p rend="justify">—  Mă, tare mi-i foame…  Mama a fript pasărea ceea, hai să mâncăm câte-o bucăţică.</p>
               <p rend="justify">—  D' apoi dac-a fript-o jidanului, ne-a bate!</p>
               <p rend="justify">—  Hai să mâncăm dinăuntru, că nu s-a vedea.</p>
               <p rend="justify">Ia cel mare inima, cel mijlociu rânza, cel mic maiurile. Pasărea acu nu mai plătea nimica dacă le mâncase acelea. Da' copiii, după ce-au mâncat:</p>
               <p rend="justify">—  Măi, hai să fugim, că ne-a bate.</p>
               <p rend="justify">Şi era o bortă-n dosul casei şi s-au vârât acolo.</p>
               <p rend="justify">Vine jidanul. Da' la pasăre cele nu-s într-însa. Apoi începe-a striga, bate pe biata femeie.</p>
               <p rend="justify">—  De bună seamă, au mâncat copiii, căci altul nime n-a fost în casă.</p>
               <p rend="justify">Jidanul îndată strigă după copii, să-i taie, să mănânce el din copii. I-au căutat, i-au căutat, în sfârşit nu i-au găsit. Dac-a văzut jidanul că nu-s şi nu-s, s-a dus dracului – cruce de aur în casă!</p>
               <p rend="justify">—  A lăsat şi pe femeie şi tot. Că el tot aşa era să facă, d-apoi Dumnezeu a lăsat mai bine să mănânce copiii decât dânsul, că Dumnezeu nu doarme. Acu, acel mare a umblat ce-a umblat şi s-a făcut împărat pe ţara aceea. Acu numai aista era micuşor de tot, tot la mă-sa şedea, ist care</p>
               <p rend="justify">178 mâncase maiurile, şi pesemne unde avea el să aibă aşa noroc, tare era leneş.</p>
               <p rend="justify">Cel ce a mâncat rânza găsea tot pungi de bani şi se făcuse straşnic om de rău. Îi erau dragi numai petrecerile, să ierţi mata, îi erau dragi cucoanele cele frumoase. Acu, acolo, straşnic era de frumoasă una de-i zicea Frumoasa Lumii. La soare te puteai uita, da la dânsa ba. Acu el tot umbla, că doar i-ar da-o boierul cela, da nici că vrea să i-o dea. Iaca vine el acasă la mă-sa:</p>
               <p rend="justify">—  Mamă, ce mi-s buni mie banii dacă nu pot eu lua pe ceea ce mi-a picat dragă!</p>
               <p rend="justify">Da' mă-sa zice:</p>
               <p rend="justify">—  Dragul mamei, du-te şi tot te-i putea întâlni cu ea. (Să vorbească cu dânsa, poate i-ar fi fost şi ei drag.) Da' ea era vicleană.</p>
               <p rend="justify">Acu aist ce-a mâncat maiurile se juca cu nişte bulgăraşi cu alţi băieţi pe-afară. Vine un moşneag.</p>
               <p rend="justify">—  Dragul moşului, ce faci tu aici?</p>
               <p rend="justify">—  Ia mă joc, moşule!</p>
               <p rend="justify">—  Hai cu moşu, că ţi-a da pere şi mere (ştii, ca la copii) – înşală pe băiat şi-l ia cu dânsul.</p>
               <p rend="justify">Da' acela era un vrăjitor grozav – îngheţa apa. Ş-acu el, tot vrăjind prin Pădurea neagră, a dat de ceva straşnic, care el nu putea face, numai c-un copil. Se duce-acolo cu băiatu-n mijlocul pădurii şi dă de-o piatră mare. Şi bate de trei ori în piatră şi se deschide pământul. Şi el zice băiatului aşa:</p>
               <p rend="justify">—  Măi băiate, du-te pe scările ieste într-acolo sub pământ (erau nişte scări) şi-ai să cobori într-o grădină aşa de mândră, şi-ai să dai de-o căsuţă acolo-n grădină. Să intri-n casă ş-ai să vezi un horn făcut acolo şi pe vatră ai să vezi o cheie. Să iei cheia ceea, s-o pui în brâu şi să vii înapoi la mine. Da' na-ţi ş-o veriguţă de fier, că făr' de veriga asta nu poţi intra. (Acolo era pe ceea lume, zice-că.)</p>
               <p rend="justify">Băiatul se ia, merge-ncetişor şi intră pân' în grădina ceea.</p>
               <p rend="justify">Da' acolo aşa era o mândreaţă, grădină cu pomi cu poame de aur…</p>
               <p rend="justify">Încât băiatul s-a mirat când a intrat acolo şi, ştii, ca copilul, mai degrabă a alergat la pere şi la mere decât la cheia moşneagului. Ştii cum e treaba noastră – era cu cămeşoi şi cu curăluşă bună-ncins, ş-o umplut sânul de mere şi de pere. El pornise să iasă, când şi-aduce aminte de cheie, merge într-acolo ş-o ia – da cheia era straşnic de ruginită…  Cine ştie ce-ar fi făcut el cu cheia ceea, şi astăzi am fi fost sub mâna lui poate…  Se ia băiatu-ncetişor, se suie iar pe scară să iasafară – că ştii d-ta că el, bătrânu, deşi avea putere, nu putea intra în rai, dar ista ca copil…</p>
               <p rend="justify">Când a ajuns în gură să iasă, moşneagul a strigat:</p>
               <p rend="justify">—  Stai, nu ieşi! Dă-mi cheia!</p>
               <p rend="justify">Băiatul zice (era mic, da tot cu cap):</p>
               <p rend="justify">—  Ba lasă-mă să ies întâi afară!</p>
               <p rend="justify">—  Ba nu te las.</p>
               <p rend="justify">—  Nu-ţi dau cheia! (Ştii d-ta, nici mâna nu putea vârî, că era păcătos.)</p>
               <p rend="justify">—  Am să te omor.</p>
               <p rend="justify">—  Omoară-mă, numai dacă poţi…!</p>
               <p rend="justify">El face tranc! Cu picioru-n pământ şi se-nchide pământul.</p>
               <p rend="justify">Ce s-ă facă bietul băiat? Ia să se-ntoarcă, să se ducă iar prin grădinile cele. Când colo, era-nchis pământul, nu mai era mândreaţa ceea. Începe băiatul a pllânge. Plângând aşa, îşi freca mâinile. Şterge pe veriga ceea ce i-o dat-o moşneagul şi vine-un om.</p>
               <p rend="justify">Omul cela era de fier. Era duh necurat; om de-ai noştri de fier, unde se poate?</p>
               <p rend="justify">—  Măi băiate, cine te-a adus pe tine-aici?</p>
               <p rend="justify">—  Iaca cum şi iaca cum, spune băiatul tot.</p>
               <p rend="justify">—  Eu te-oi scoate, băiate, da-întâi să te duci de-aici, să-mi tai vo douăzeci de vaci, să-mi frigi, să am de mâncat pe drum, când te-oi duce (că ştii d-ta, nouă ni s-a părut că era-n gură, da el era tocma-n fundul pământului, când a-nchis el piatra).</p>
               <p rend="justify">Frige el, şi-l pune pe băiat după cap, şi pune pe o mână douăzeci de vaci fripte şi pe altă mână câteva poloboace cu apă, cu vin – cu ce-o fi fost nu ştiu – şi băiatului îi dă un cuţit ş-o ulcică.</p>
               <p rend="justify">—  Când mi-a fi foame, să tai cu cuţitul din carne, să-mi dai să mănânc, şi când mi-a fi sete, să-mi dai cu ulcica apă.</p>
               <p rend="justify">Şi merge el, merge – zi şi noapte tot mergea, decât aşa era dentuneric, de nu zăreai cât un fir de colb, dacă era sub pământ!</p>
               <p rend="justify">Acu apropia vacile de gătat demâncatul şi apa de băut. Da' duhul cel necurat i-a zis aşa:</p>
               <p rend="justify">—  Dacă tu-i avea noroc să nu gătesc demâncatul şi apa, eu nu te voi mânca, dar dac-oi găta, te mănânc. Ia uită-te tu în sus, vezi soarele?</p>
               <p rend="justify">—  Îl văd cât o zare de chibrit.</p>
               <p rend="justify">—  Ia! Deci mai este!</p>
               <p rend="justify">Merge el – că acu rămăsese numai o jumătate de vacă.</p>
               <p rend="justify">—  Ia uite-n sus, câtu-i soarele de mare?</p>
               <p rend="justify">—  Îl văd pe jumătate.</p>
               <p rend="justify">—  E, apoi iaca tot mai am o bucată bună!</p>
               <p rend="justify">Când acu era mai aproape de ieşit afară, demâncatul se gătise, apă tot mai era.</p>
               <p rend="justify">—  Dă-mi demâncat, că mi-i foame!</p>
               <p rend="justify">Băiatul, ce să facă el? Ia cuţitul şi-şi taie o bucat' de pulpă şi-i dă apă şi porneşte iar. Iacă, a ieşit pe iasta lume. Când îl pune jos:</p>
               <p rend="justify">—  Să-mi spui tu drept, de unde mi-ai dat tu de-am mâncat la urmă?</p>
               <p rend="justify">—  Drept ţi-oi spune, pulpa mi-am tăiat-o!</p>
               <p rend="justify">—  Drept să-ţi spun, să fi ştiut că eşti aşa dulce, nu te mai scoteam.</p>
               <p rend="justify">—  Acu nu mă poţi mânca?</p>
               <p rend="justify">—  Hei, acolo era largul meu şi strâmtul tău – de-acu eşti prea bun la D-zeu şi nu te lasă să te mănânc! (Ştii d-ta, că sub pământ era locul dracilor.)</p>
               <p rend="justify">Şi omul se face nevăzut.</p>
               <p rend="justify">Da' băiatul era săracul flămând, da el uitase că are merele cele-n sân şi cheia ceea. Se ia el ş-aleargă, ş-ajunge la casa mâne-sa. Da, ştii D-ta, el era leneş, da era de duh, nu aşa (parcă numai la dv. sunt de duh? Sunt şi dintre noi!). Intră-n casă, da mă-sa era săraca straşnic, că, ştii d-ta, ca la boierul când ajunge la mărire, n-o lua pe biata măsa s-o ţie, deşi era-mpărat.</p>
               <p rend="justify">—  Mamă, n-ai vo bucăţică de lumânare s-aprinzi?</p>
               <p rend="justify">—  Am, dragul mamei, de la Paşte! (O ţine, Doamne fereşte, de tunet, s-aprindă.)</p>
               <p rend="justify">Aprinde lumânarea. Da' el zice:</p>
               <p rend="justify">—  Doamne, mamă, tare mi-i a mânca! Am nişte pere şi nişte mere, da' m-a durea la inimă să mănânc. Da' el n-a luat seama că ele-s de aur. Le-a zvârlit sub o laiţă. Mamă, iaca, am o cheie, decât tare-i ruginită, mamă, şterge-o şi vinde-o şi cumpără-mi o pâine.</p>
               <p rend="justify">N-a apucat a o freca oleacă, şi-au intrat vo cinci oameni de fier în casă.</p>
               <p rend="justify">—  Ce vreţi, stăpânilor? (El era să-nconjure lumea cu cheia aceea; c-atunci avea cheia iadului, putea face cu dracii orice.)</p>
               <p rend="justify">Femeia straşnic s-a înfricoşat de dânşii. Da' băiatul, mehenghi, îndată s-a priceput:</p>
               <p rend="justify">—  Masă vrem şi vin bun!</p>
               <p rend="justify">Îndată au venit nişte sufragii şi-au pus masa, şi ce n-au pus! Şi după ce-au ospătat ei bine, au strâns aceia şi s-a dus.</p>
               <p rend="justify">—  Ei, mamă! Cheia asta o strâng eu! Acu se făcuse holtei, bun de-nsurat.</p>
               <p rend="justify">—  Mamă, eu am auzit că fata-mpăratului e frumoasă. Mă duc s-o iau eu.</p>
               <p rend="justify">—  Dragul mamei, tu, un băiat aşa sărac, să iei pe fata-mpăratului? Ce mai vorbeşti nebunii?</p>
               <p rend="justify">—  Dacă eu vreau aşa?! Du-te, mamă, staroste.</p>
               <p rend="justify">—  Da'cum, dragul mamei, să intru eu acolo?</p>
               <p rend="justify">—  Du-te, mamă!</p>
               <p rend="justify">El o mâna.</p>
               <p rend="justify">—  Cum să mă duc eu cu mâna goală?</p>
               <p rend="justify">—  Mamă, ia vezi merele şi perele cele, n-au putrezit? Du-i-le acelea!</p>
               <p rend="justify">—  Bine zici, dragul mamei.</p>
               <p rend="justify">Se ia baba şi se-mbracă cu peştiman, pune-un ştergar frumos în cap, ia-n basma acelea şi se porneşte. Ajunge la poarta-mpăratului.</p>
               <p rend="justify">Împăratul şedea-n cerdacul cel nalt. Vede-mpăratul că se luptau ceia cu dânsa, n-o lăsau să intre. Împăratul cela era milostiv, nu ca ista de pe-acu. A gândit că a venit să ceară ceva.</p>
               <p rend="justify">—  Lăsaţi-o, bre!</p>
               <p rend="justify">Când au auzit porunca-mpăratului, au lăsat-o.</p>
               <p rend="justify">—  Ce vrei, mătuşă?</p>
               <p rend="justify">—  Apoi prenălţate-mpărate, am venit după un lucru mare.</p>
               <p rend="justify">—  Ca ce fel, mătuşă?</p>
               <p rend="justify">—  Poftim întâi colacii.</p>
               <p rend="justify">Vede-mpăratul perele şi merele de aur ş-a stat în mirare. Să vadă la o babă de-a noastră! Numai la curţile lor sunt de-acelea.</p>
               <p rend="justify">—  Feciorul meu vrea să ieie pe fata d-tale, împărate!</p>
               <p rend="justify">Da-mpăratul a stat olecuţă şi pe urm-a gândit: „Baba asta-i nebună.”</p>
               <p rend="justify">—  Dacă feciorul tău, zice, până mâine dimineaţă, în locul casei tale, va face un palat ca al meu ş-o grădină ca a mea, c-o cărăruşă de pomi pân' la curtea mea, şi-n fiecare pom să cânte păsările, eu i-oi da fata.</p>
               <p rend="justify">—  Rămâi sănătos, împărate! Se porneşte-înapoi femeia.</p>
               <p rend="justify">—  Iaca, dragul mamei, ce-a zis.</p>
               <p rend="justify">—  Bun, mamă, le fac până mâine.</p>
               <p rend="justify">Şterge cheia şi vin iar cinci oameni de fier.</p>
               <p rend="justify">—  Ce vrei, stăpâne?</p>
               <p rend="justify">—  Până mâine dimineaţă să fie un palat tot de sticlă şi poleit cu aur şi să fie o cărăruşă despărţită prin pomi ş-un pom să-nflorească, unul să-nfrunzească, unul să-i pice frunza, să nu fie doi de-un fel. Şi cărăruşa să fie de catifea, cu iarbă de catifea. Şi la fiecare pom să steie câte-un soldat cu sabia scoasă. Şi păsările să cânte aşa de frumos, să nu poată dormi împăratul şi fata-mpăratului…!</p>
               <p rend="justify">Ech! Încă era mult pân-în ziuă şi erau toate gata.</p>
               <p rend="justify">Împăratul, dimineaţa când se trezeşte, zice fetei:</p>
               <p rend="justify">—  De când sunt în palatul ista, cum ne-au cântat păsările acum nu ne-au cântat niciodată (că el nu s-a aşteptat la aste, el gândea că păsările din grădina lui cântă).</p>
               <p rend="justify">Când iese-afară şi vede, zice:</p>
               <p rend="justify">—  Bre! Mare putere are omul ista! Băiatul zice:</p>
               <p rend="justify">—  Du-te, mamă, şi cere-i fata să mi-o deie!</p>
               <p rend="justify">Se duce baba la-mpăratul, da' el tot o purta cu vorba, că nu-i era voia să-şi deie fata după d-aiştia.</p>
               <p rend="justify">—  Apoi, mătuşă, de azi într-o săptămână dac-a veni c-o trăsură de aur şi cai care ar mânca jăratic ş-ar bea pară, i-oi da fata.</p>
               <p rend="justify">Da' fata era să se cunune tocma-n ziua ceea dup-un alt împărat.</p>
               <p rend="justify">—  Iaca, dragul mamei, ce-a zis:</p>
               <p rend="justify">—  I-oi face, mamă, şi asta.</p>
               <p rend="justify">Aude el un vuiet mare straşnic pe afară.</p>
               <p rend="justify">—  Oare ce s-aude, mamă?</p>
               <p rend="justify">Întreabă mă-sa. Zice:</p>
               <p rend="justify">—  Se mărită fata-mpăratului.</p>
               <p rend="justify">—  Cine-o ia?</p>
               <p rend="justify">—  Cutare fecior de-mpărat. Vezi, dragul mamei, numai m-ai făcut de râs.</p>
               <p rend="justify">—  Ia lasă, mamă, că tot are să mi-o deie.</p>
               <p rend="justify">Ia el, şterge cheia. Da era iarna. Şi vine omul cel de fier.</p>
               <p rend="justify">—  Ce vrei, stăpâne?</p>
               <p rend="justify">—  Fata-mpăratului s-a cununat astăzi! Când or dormi, să iei pe mirele să-l pui afară şi pe mireasă s-o pui într-o pivniţă şi-n zori de ziuă să-i aduci iar pe amândoi în casă.</p>
               <p rend="justify">Dimineaţa intră-mpăratu-n casă.</p>
               <p rend="justify">—  Ei, dragii tatii, cum aţi dormit? Zice el:</p>
               <p rend="justify">—  Mie, tată, tare mi-a fost frig!</p>
               <p rend="justify">—  Ba, zice ea, eu nu ştiu unde eram, că căutam s-aprind lumânarea şi nu găseam, şi nu era nici pat, nici nimica.</p>
               <p rend="justify">—  Aţi visat!</p>
               <p rend="justify">—  Da' cum dracu, tată, că, iacă, buricele mi-o îngheţat la degete.</p>
               <p rend="justify">—  Eu nu-mi simt spatele.</p>
               <p rend="justify">—  Ce n-aţi zis sufragiului s-aprindă focul? Nu v-a mai fi nimică. A doua seară, iar şterge cheia. Vine iar:</p>
               <p rend="justify">—  Ce vrei, stăpâne?</p>
               <p rend="justify">—  Vreau să te duci să-i pui pe ginerele împăratului într-o movilă de omăt, când a dormi, şi pe mireasă s-o pui în vârful casei!</p>
               <p rend="justify">Pe casă, frig-frig, da' nu era omăt. Ista a degerat. Da' tot îi era milă de dânsa.</p>
               <p rend="justify">—  Numai jumătate de noapte s-o laşi pe vârful casei.</p>
               <p rend="justify">Când a adus pe mire dimineaţa, era ţapăn. A strâns toţi doftorii, n-a mai avut ce-i face – a murit, săracul!</p>
               <p rend="justify">Iaca, se-mplineşte săptămâna. El iar şterge cheia, vin ceia…</p>
               <p rend="justify">—  Mâne dimineaţă, o trăsură de aur şi cai care or mânca jăratic ş-or bea pară, şi mie straiele cele mai frumoase din lume să mi le aduci.</p>
               <p rend="justify">Se pune el ca boierii-n trăsură a doua zi şi se porneşte cătrempăratul.</p>
               <p rend="justify">—  Cum îi, voinice? Zice-mpăratul.</p>
               <p rend="justify">—  Am venit să-mi dai fata.</p>
               <p rend="justify">El se face că nu ştie că i-a murit ginerele.</p>
               <p rend="justify">I-o dă-mpăratul. Face-o nuntă strălucită, şi i-o dă, ş-o duce la palatul lui – da' lui aşa-i era de dragă, de-o prăpădea din ochi.</p>
               <p rend="justify">Iacă, aude vrăjitorul că el a ieşit din pământ. Ce să facă el, să poată pune mâna pe dânsul, că el, cât era de vrăjitor şi straşnic, da' el avea numai vo doi draci, da ista cheia iadului o avea.</p>
               <p rend="justify">Da' el punea cheia ceea totdeauna pe-o sobă şi numai sufragiul ştia de dânsa. Da' sufragiul nu prea avea minte destulă-n cap.</p>
               <p rend="justify">Iaca, s-a luat el cu fata-mpăratului la primblare. Da' vrăjitorul a luat o mulţime de chei nouă şi frumoase, altele de aur, de aramă, de argint ş-a început a striga pe la poarta ginerelui împăratului:</p>
               <p rend="justify">—  Cine-mi mai dă chei ruginite, că-i dau de cele de aur?</p>
               <p rend="justify">Şi sufragiul, nu prea avea multă minte-n cap, a gândit să dea cheia ceea şi să ieie una de aur, că mai bine a prii stăpânu-său.</p>
               <p rend="justify">Ehei! Şi când i-a luat (cheia, i-a luat) săracul toată puterea lui. Îi dă. N-a apucat de-a veni el de la plimbare şi palatul n-a mai fost. A rămas el săracul în câmp, nici bordeiul ce-l avea înainte nu era acu. Da-mpăratul i-a trimis aşa răspuns pe un logofăt: că dacă pân' în trei zile n-a face palatul cum a fost, îi ia fata şi nu i-o mai dă. Acu ţi-am spus că mai bine i-ar fi luat zilele decât să i-o ieie pe dânsa. Mare lucru-i dragostea!</p>
               <p rend="justify">Ce să facă el? Da' şi fata-acu straşnic ţinea la dânsul. Nainte mai drag îi era cel degerat, da' acuma! A aşteptat el pân' a treia zi; nu-i de chip, n-are de unde să facă palatul. Îşi ea el ziua bună de la nevastăsa: cine ştie ce jelanie a fi fost acolo!</p>
               <p rend="justify">—  Mă duc de-acu-n lumea mea!</p>
               <p rend="justify">Merge el şi ajunge la o baltă (cam un iaz vine).</p>
               <p rend="justify">—  De-acu n-am ce face, mă-nec!</p>
               <p rend="justify">Dând aşa, frecându-şi mâinile, dă de veriguţa ce i-a dat-o vrăjitorul când l-a vârât întâi în groapă. Şi vine un om de fier.</p>
               <p rend="justify">—  Ce vrei, stăpâne?</p>
               <p rend="justify">—  Vreau cheia cea de la iad.</p>
               <p rend="justify">—  Eu cheia iadului nu ţi-o pot da.</p>
               <p rend="justify">—  Apoi, ce să fac eu, spune-mi măcar unde-i?</p>
               <p rend="justify">—  Apoi vrăjitorul, ca să nu-l ajungă nime, ş-a făcut un palat pe Prut, ş-acu, dacă-i putea merge pân' acolo, el o ţine ascunsă sub perină la capul lui.</p>
               <p rend="justify">—  Ce să fac eu, cum oi putea s-ajung la dânsul?</p>
               <p rend="justify">—  Na-ţi, zice, bucăţica asta de fier, dă-te de trei ori de-a curu-n cap pe dânsa şi te-i face o muscă – pe urmă te-i pricepe cum s-o iei.</p>
               <p rend="justify">Şi s-a făcut nevăzut omul cela.</p>
               <p rend="justify">Se ia el, se dă de trei ori peste cap şi zboară ca musca pân' la Prut. Ajunge acolo, da' vrăjitorul dormea de-amiazăzi. Dă să intre…  pe unde să intre? Ferestrele cu obloane, cum se purta mai demult.</p>
               <p rend="justify">„Mă vâr pe borta cheii!”</p>
               <p rend="justify">Se vâră şi se pune pe sobă. Unde se trezeşte vrăjitorul şi undencepe a bate-n mijlocul casei cu nişte ciocane şi unde-ncepe a ieşi la draci, de te luau fiori. Ş-a-nceput a-i trimite pe unde să facă rele, să puie la cale pe oameni să facă rele; decât, când nu vrea D-zeu, că el era om pământean, i l-a luat din minte! Aşa, după ce-a pus el trebile la cale, a ieşit afară. Musca s-a sculat, a luat cheia de sub perină ş-a început cătinel-cătinel, ş-a zburat afară. Decât bucuria lui nu se mai povesteşte, c-are să ieie pe fată-napoi. Acu lui nu-i era de dânsul, de dânsa-i era ce-i era. Freacă cheia, vin oamenii cei de fier.</p>
               <p rend="justify">—  Să-mi faci palatul iar înapoi cum a fost!</p>
               <p rend="justify">Şi acu s-a-nvăţat minte: purta cheia tot lângă dânsul. Acu ce să facă vrăjitorul? Era în satul cela o babă sfântă…  Pe atunci era lume bună, erau sfinţi, nu ca acu. Când te durea capul, când aveai vo boală, numai dacă punea mâna-ţi trecea.</p>
               <p rend="justify">S-a dus vrăjitorul ş-a omorât baba şi s-a îmbrăcat el în straiele ei. S-a-mbolnăvit femeia lui, fata-mpăratului, decât ce boală, să dea D-zeu să am şi eu cât oi trăi, decât numai când zicea oleacă valeu, el se prăpădea.</p>
               <p rend="justify">—  Ia să chemi pe baba cea sfântă.</p>
               <p rend="justify">Vine; acela era vrăjitorul. Începe-a pune mâna pe capul ei, ca şi cum, dragă Doamne, a o descânta. Şi când iese el din casă, îi zice vrăjitorul ei:</p>
               <p rend="justify">—  Doamne, măria-ta, câtă frumuseţe şi mândreţe ai în casă şi n-ai şi un ou frumos de marmură!</p>
               <p rend="justify">—  Ca ce fel de ou, mătuşă?</p>
               <p rend="justify">—  Acela-i numai în fundul pământului!</p>
               <p rend="justify">—  Ira! Oi zice bărbatu-meu, ş-a trimite pe cineva să-l caute.</p>
               <p rend="justify">Şi se duce vrăjitorul. Intră el în casă.</p>
               <p rend="justify">—  Ei, zice, iaca ce mi-a spus baba ast-sfântă.</p>
               <p rend="justify">—  Iaca să şterg, dragă, cheia.</p>
               <p rend="justify">Şterge cheia şi vin doi oameni de fier.</p>
               <p rend="justify">—  Ce vrei, stăpâne?</p>
               <p rend="justify">—  Vreau oul cel de marmură de sub pământ.</p>
               <p rend="justify">—  D-apoi, bată-te D-zeu să te bată (fie-i lui acolo!); câte-ţi fac eu, până şi cheia iadului o ai, acum vrei să ne iei şi toată puterea noastră…?</p>
               <p rend="justify">Vezi d-ta, vrăjitorul a vrut înadins, ca doar duhul cel necurat l-a gâtui.</p>
               <p rend="justify">—  Da' eu te-aş omorî, da pentru că ştiu că asta nu vine de la tine, pentru asta te iert şi-ţi spun aşa: că baba cea sfântă-i vrăjitorul şi că azi are să vie c-un cuţit mare şi s-a face că pune mâna pe capul femeii tale ş-are să ţi-o omoare.</p>
               <p rend="justify">Decât, când a auzit el aşa, of! Numai tremura!</p>
               <p rend="justify">Şi se duce omul cel de fier. Acu el îşi găteşte iataganul, şi când vine-n casă vrăjitorul, pune pe sufragiu şi îl dezbracă-ndată, ş-adevărat găseşte-un cuţit mare, ştii, ca un chip de cosor, şi-l ia cu iataganul şi-l face bucăţele. Acu era cu deplin fericiţi. Acu săracul nu mai ştia ce-i durerea, cum ştia-nainte, şi zice-ntr-o zi:</p>
               <p rend="justify">—  Ia hai, soro, să mergem să găsim pe fraţii mei cei doi. (Da' mama lui murise!) Se iau ei şi se pregătesc, şi mergând ei aşa, au ajuns lampăratul. Era straşnic în război cu altul. Tot să nu fie omul săracu-n</p>
               <p rend="justify">188 pace. Ş-aşa era el de scârbit, decât straşnic lucru. Văzând pe acesta, s-a bucurat ş-a zis aşa:</p>
               <p rend="justify">—  Fiindcă eşti ginere de-mpărat, mi-i da ajutor ş-oi putea să bat pe vrăjmaşul meu.</p>
               <p rend="justify">Aşa a gătat armată grozavă şi-n sfârşit a dovedit pe ceala.</p>
               <p rend="justify">Acu aişti doi se zice că erau tare fericiţi – numai acela, săracul, era mai necăjit (cel cu rânza). Acela s-a luat şi s-a dus la Frumoasa Lumii. Dă să intre-n palatul boierului celuia, nu-l lasă să intre. Aşa, el a trântit un bal strălucit ş-a poftit pe toţi să vie la balul cela, între care era şi Frumoasa Lumii. Decât aşa era ea de frumoasă, cât, când a intrat în bal, a luminat balul de atâta…  Să ierţi mata. El a început după aceea jocul pân' în zori de ziuă – unde-a-intins nişte mese şi s-a pus să joace cărţile. El a făcut toate chipurile ca să joace cu dânsa. El avea mare noroc şi se făcea că nu câştiga, tot ei să-i deie, că nu mai putea de dragă ce-i era. Acu ea, văzând atâţia bani, s-a minunat ş-a zis aşa tătâni-său:</p>
               <p rend="justify">—  Hai, tată, să-l poftim pe ista la noi (ştii, ori de-a noastre, ori de-a d-lor-voastre, care vrea să scurgă tot la parale, trage ori pe cine). Acu el, venind la dânsa-ntr-o seară cu vo zece pungi de galbeni –, a jucat iar în cărţi şi i-a dat toţi ei, de n-a rămas măcar c-un pitac. Acu ea, văzând că n-a rămas nici c-o para, a-nceput a râde de dânsul. Şi ploua afară. Şi vrute şi nevrute a trebuit să-l îmbie să mâie-acolo. Dormind el, de câte ori s-a trezit, de atâtea ori a găsit o pungă de bani sub cap.</p>
               <p rend="justify">A  doua zi dimineaţa, când a venit sufragiul să-i deie de spălat, după ce-a mântuit de spălat, i-a pus în mâini vo douăzeci de galbeni bacşiş. Aleargă la dânsa sufragiul. Da' ea zice:</p>
               <p rend="justify">—  Bre! De unde are omu-aista atâtea parale? Vine la dânsu-n casă şi zice-aşa:</p>
               <p rend="justify">—  Eu te-oi lua de bărbat dacă mi-i spune de unde ai atâţia bani. El zăluzise şi i-a spus, prostul. Da' ea i-a făcut o cafea nu ştiu cu ce şi s-a bolnăvit el straşnic ş-a început a vărsa, ş-a vărsat rânza. Ş-a luat-o ea, a spălat-o cine ştie cu ce, a parfumat-o ş-a înghiţit-o ea, ca să găsească ea pungile cu bani. Da' fiecăruia norocul lui.</p>
               <p rend="justify">El mai avea vo zece pungi de bani din noaptea ceea.</p>
               <p rend="justify">Ea l-a dat pe urm-afară. El a-ncălecat pe un cal şi s-a pornit. Mergând cu calul cela, a dat pe-un câmp de flori şi s-a plecat calul să mănânce şi s-a făcut un măgar.</p>
               <p rend="justify">El a strâns un mănunchi de flori şi l-a pus în buzunar. Mergând el călare pe măgar mai departe, a dat de un iaz. Se pleacă măgarul să beie apă şi se face iar cal.</p>
               <p rend="justify">—  Ei, zice, bună-i asta!</p>
               <p rend="justify">Ia el într-un şip apă şi se-ntoarce-napoi. Ajunge iar acolo, la Frumoasa Lumii, şi din banii ce-i rămăsese mai toarn-un bal straşnic. Da ea aleagră, ca să mai vadă de unde are bani.</p>
               <p rend="justify">—  De unde bani?</p>
               <p rend="justify">—  Din mănunchiul ist de flori.</p>
               <p rend="justify">El i-l dă. Ea, mirosind, se face măgăriţă. El o lasă măgăriţă şi iese din casă.</p>
               <p rend="justify">Aşteaptă sufragiul să iasă stăpâna afară. Nu-i!</p>
               <p rend="justify">Mare păcat! Când se duce-n casă, o găseşte măgăriţă. Se-ntoarce, ş-o ia de-acolo şi porneşte călare pe dânsa.</p>
               <p rend="justify">Îi dă fân să mănânce (că măgăriţă, da' inimă de om). Ea a zis aşa cu alean:</p>
               <p rend="justify">—  Nu te-oi mai înşela de-acu şi ţi-oi da rânza-napoi, numai fă-mă cum am fost.</p>
               <p rend="justify">El de multe ce-i făcuse, acu era hapsân şi s-a dus pe dânsa până la-mpăratul, la frate-său. Acu aciia era şi iestlalt, care ţinea pe fatampăratului. Şi când le-a povestit el lor că măgăriţa-i Frumoasa Lumii, ei s-au pus pe lângă dânsul ca s-o ierte. Şi iertând-o, a băut apă şi s-a făcut iar la loc.</p>
               <p rend="justify">Şi erau acum trei împăraţi pe o ţară. Şi-au fost toţi fericiţi…  Şi-am încălecat pe-o şa şi ţi-am spus-o aşa.</p>
               <p rend="justify">M. Eminescu. Literatură populară. Ediţie îngrijită şi prefaţată de Perpessicius. Bucureşti, 1965, p.349-363.</p>
            </div>
            <div type="div2">
               <head>ŞPERLĂ VOINICUL.</head>
               <p rend="justify">Aşa îl chema pe feciorul unui împărat de demult: Şperlă. Eu, când am auzit povestea asta, tare m-am minunat de numele feciorului şi drept la bunică-mea m-am dus şi-am întrebat-o, dar bunica m-a îndreptat la bunicul şi bunicuţul, luând zodiacul de pe coardă, a cercetat cu de-amănuntul toţi sfinţii şi sfinţişorii anului şi de numele lui Şperlă tot n-a dat. Ci numai într-un târziu, ştergându-şi bunicul ochelarii şi punând zodiacul la loc, îşi dădu cu părerea că cel fecior de împărat trebuie să fi fost mare zăcaş1.</p>
               <p rend="justify">Că ce-i şperla decât jăraticul focului potolit şi cum să se cheme cel care stă pururea-n vatra focului, vânturându-i cenuşa cu cleştele, decât Şperlă! Ş-atunci m-am luminat şi mi-am zis că de bună seamă îi aşa.</p>
               <p rend="justify">Şi dacă-i aşa, apoi trebuie să pricepem şi pricina pentru ce-i plăcea lui Şperlă să se scalde-n baltă cu gâştele şi cu raţele şi să se tăvălească apoi în glodărie, alături cu purceii!</p>
               <p rend="justify">Acestea le spusei ca să înţelegeţi şi altăceva: anume, pentru ce era urgisit Şperlă de împărat şi de toţi curtenii lui şi socotit ca o pacoste, bună numai să încurce pe alţii. Cui semăna nu ştiu, că împăratul şi împărăteasa erau oameni ca toţi oamenii şi cei doi fraţi mai mari atâta aduceau cu Şperlă, cât aduce ziua cu noaptea şi nici atâta. Aceia erau brazi, nu altceva, voinici, să frângă pământul în două, şi mintoşi, să-ţi spuie pe degete tainele lumii.</p>
               <p rend="justify">Şi stând aşa lucrurile, vine întâmplarea!</p>
               <p rend="justify">1  Leneş.</p>
               <p rend="justify">Împăratul avea, ca tot creştinul, ogorul lui, unde-şi semăna, toamna şi primăvara, cum semănăm şi noi când avem unde, care secera vara, cum secerăm şi noi când avem ce. O osebire mică numai: în ogoarele noastre mai creşte şi pălămidă ori neghină, mai face câteodată grâul tăciune şi nu ca-n ogorul împărătesc, unde grâul avea pai de aur şi spicul boabe pe pietre nestemate, la care cu mare greutate puteai privi!</p>
               <p rend="justify">Îi mergea tare bine împăratului şi-n scurtă vreme s-a văzut românul cu gospodărie aşezată, cu vite la saivane, cu pătulele şi coşarele pline şi cu părăluţe puse de o parte pentru Doamne fereşte ce nevoie. Norocul lui, că ce să zic eu? Dar vezi, norocul mai dă câteodată şi pe lături; trece de la mine la tine ori, ocolindu-ne pe amândoi, se duce pe pustiul dracului.</p>
               <p rend="justify">Într-o bună dimineaţă se trezeşte împăratul cu mâhnirea-n coastă. Chiu şi vai! Ce-i? Mare comédie! Aleu! Dar cum? Uite, astă-noapte, cine şi cum nu se ştie, a venit ca din pământ şi-a păscut ogorul împărătesc! Nu mă omorî! Aşa! Dar păzitorii ce-au făcut? Parcă ei îşi pot da cu mintea!</p>
               <p rend="justify">Şi în anul acela, toate i-au mers împăratului pe dos.</p>
               <p rend="justify">—  Ce mă-nvăţaţi să fac, oameni buni? Întrebă împăratul pe sfetnici.</p>
               <p rend="justify">Şi sfetnicii, felurite capete, felurite răspunsuri. Unul:</p>
               <p rend="justify">—  Apoi, să chemăm pe vlădica să facă slujbă. Altul:</p>
               <p rend="justify">—  Eu aş zice, mărite împărate, să nu mai sameni de alt an, şi pace! Iar împăratul:</p>
               <p rend="justify">—  Vra să zică, de frica şoarecilor, să dăm foc caselor!</p>
               <p rend="justify">Şi tocmai la sfârşitul sfatului se scoală unul mai adus la minte şi grăieşte atâta:</p>
               <p rend="justify">—  Împărate, paza bună trece primejdia rea!</p>
               <p rend="justify">Amin! Dar cine focul negru să păzească? Eu, ştiu că nu, şi nici dumneavoastră, că noi destulă bătaie de cap avem cu nevoile noastre. Atunci cine dară?</p>
               <p rend="justify">Şi iată, se găseşte feciorul cel mai mare al împăratului. Că el apără ogorul şi pace!</p>
               <p rend="justify">—  Bine, dragul tatii, îi zice împăratul, pleacă şi vezi că la noapte se împlineşte anul de când cu întâmplarea. Şi pornit a fost feciorul împărătesc la mare ispravă, îmbrăcat în zale din cap şi până-n picioare, cu buzdugan greu în mână şi tolbă cu săgeţi înveninate la şold, să răpuie duşmanul ogorului împărătesc, şi mai multe nu!</p>
               <p rend="justify">Şi toţi ai curţii puneau mare nădejde în împăratul lor de mâine, dar vezi, mai este-o vorbă: la părul lăudat să nu te duci cu traista prea mare!</p>
               <p rend="justify">Pe mine, zău că-mi vine să m-apuce râsul! Şi dacă ar sta unul dintre dumneavoastră să mă întrebe de ce, apoi a vedea din firul poveştii.</p>
               <p rend="justify">Se duce voinicul cela în mijlocul ogorului, îşi face loc şi dos la umbra unui spin, ca vânătorul care stă noaptea la pândă, îşi face culcuş pe iarba moale, trage o roată cu ochiul împrejur, îşi dezbracă cojocul şi-l pune căpătâi şi se întinde la pământ, ca un străjer vrednic ce era. Sta aşa cu ochii deschişi şi număra stelele pe cerul lui Dumnezeu, şi sta, şi privea, şi aştepta, şi cam la un ceas din noapte, iacă aude la câţiva paşi de dânsul: ţâr-ţâr, ţâr-ţâr!</p>
               <p rend="justify">Măi, deodată parcă s-a simţit pe altă lume: balamalele i se muiaseră şi-un nod i se pusese în furca pieptului, gata să-l înece. Pune mâna la tolbă, scoate o săgeată, o pune pe coardă, o întinde şi stă să tragă. În cine? În cel care ţârâia alături cu dânsul. Şi cum era pesemne lună frumoasă, iată vede voinicul un şoricuţ mititel, şi cum îl vede, îi strigă:</p>
               <p rend="justify">—  Stai să te ucid!</p>
               <p rend="justify">—  Ba nu mă ucide, măi!</p>
               <p rend="justify">—  Ba stai să te omor, că tu mănânci holdele lui tată-meu!</p>
               <p rend="justify">Ei, se-nţelege, şoricelul zvâc! În tufă şi din tufă la un stânjen în pământ, că nu era el prost să-şi pună mintea cu odrasla împărătească. Voinicului îi veniră din nou boii acasă, se mai sculă, se mai uită, şi socotind primejdia trecută, se-ntinde din nou la pământ, şi Dumnezeu să-l ierte!</p>
               <p rend="justify">Bun!</p>
               <p rend="justify">Acuma, dumneavoastră ştiţi, ori poate nu ştiţi despre cele douăsprezece iepe ale văzduhului, care umblă noaptea pe unde vor, călăuzite de-un armăsar năzdrăvan. Iepele şi armăsarul ista fac multe răutăţi pe lume şi nimeni nu le poate sta împotrivă, din pricină că odată cu pornirea lor se răscolesc şi vânturile dulci. Şi nimica pe lumea asta nu adoarme pe om ca vântul cel dulce. Şi aşa, în noaptea ceea, când feciorul de-mpărat păzea ogorul cu holdele de aur, când se stârniseră vânturile dulci şi porniseră la drum cele douăsprezece iepe cu armăsarul în frunte, s-a întâmplat ce s-a întâmplat şi-n anul trecut. Că vedeţi, dormind aşa voinicul şi visând ce-o fi visat, s-a fost trezit a doua zi, când a văzut câmpul netezit ca de-o coasă. Atunci şi-a pus mâinile-n cap de bucurie şi-a pornit spre curte, ca să vestească şi pe împărat.</p>
               <p rend="justify">—  Ei, fete-logofete, frumoasă ţi-i isprava?</p>
               <p rend="justify">—  Da, frumoasă, nevoie mare! Iaca aşa şi aşa – cu şoarecele şi câte prăpăstii, toate!</p>
               <p rend="justify">Pe urmă, supărări din mila lui Dumnezeu, dar şi-o seamă de nădejde în cel de-al doilea fecior, pentru la anul!</p>
               <p rend="justify">Mare lucru şi nădejdea asta, zău! Da eu nu-s vrednic să m-afund în tainele lumii, ci vă spun scurt că şi voinicul de-al doilea a scrântit-o!</p>
               <p rend="justify">La al treilea an, zarvă mare şi-ngrijorare, că iar va să mănânce naiba holdele împărăteşti, iar tulburare grea că n-are cine să-ncerce de pază pe noaptea aceea. Sfară-n ţară şi răvaşe prin oraşe, că cine s-a afla şi s-a-ncumeta, zece galbeni va avea, afară de-un rând de straie şi alte daruri mai mărunţele.</p>
               <p rend="justify">Se duce unul, se duce altul, dar cum află de cele petrecute mai înainte, povestea cu şoarecele şi câte toate, dă şi cămaşa de pe dânsul şi porneşte înapoi.</p>
               <p rend="justify">Mă duc şi eu la împărat şi-i zic:</p>
               <p rend="justify">—  Înălţate împărate, iaca aşa şi aşa, să te fac eu cu holde! Iar împăratul de colo:</p>
               <p rend="justify">—  Cum?</p>
               <p rend="justify">—  Ascultă. Noi în Moldova noastră, când simţim că lanurile ni se prăpădesc, au de păsările cerului, au de soare, au de secetă, ne apucăm şi le cosim mai înainte de vremea secerişului şi le facem nutreţ la vite. Măria-ta, de ce nu le coseşti, să te-nţelegi măcar cu paiele?</p>
               <p rend="justify">Iar împăratul, din nou, după ce stă oleacă pe gânduri:</p>
               <p rend="justify">—  Apoi, asta aveai de spus?</p>
               <p rend="justify">—  Asta!</p>
               <p rend="justify">—  Dacă-i aşa, drum bun să-ţi dea Dumnezeu: multe plecăciuni neveste-tei şi feciorilor şi tuturor celor din satul tău şi lui vodă al vostru, dacă cumva te-ntâlneşti cu dânsul!</p>
               <p rend="justify">Iar eu:</p>
               <p rend="justify">—  Să te las sănătos, mărite împărate, şi s-auzim de bine!</p>
               <p rend="justify">O nimerisem cam rău, bătusem atâta pustiu de drum de florile mărului, dar mi-am zis: atâta m-am priceput, atâta am făcut. Gata!</p>
               <p rend="justify">Ce s-a mai întâmplat pe urmă, n-am aflat decât încoace târziu. Şi uite ce. Tocmai în seara cu primejdia, iacă şi Şperlă în faţa împăratului, cu rugăminte să-l lase şi pe el să păzească ogorul.</p>
               <p rend="justify">—  Ptiu, drace! Piei din faţa mea! Strigă împăratul.</p>
               <p rend="justify">—  Lasă-mă, tătucă, lasă-mă, zău lasă-mă!</p>
               <p rend="justify">—  Fugi, diavole, dinaintea mea, că se-ntâmplă moarte de om!</p>
               <p rend="justify">—  Da zău, tătucă, că uite, de nu ţi-oi da eu grâul de aur până la fir mâine în zori de zi, să nu-mi zici pe nume.</p>
               <p rend="justify">—  Ei, bată-te para focului de Şperlă, să te bată! Să păzeşti tu grâul?</p>
               <p rend="justify">—  Eu!</p>
               <p rend="justify">—  Hm! Râde împăratul, făcând voie de nevoie şi haz de necaz.</p>
               <p rend="justify">Şi de lăsat, nu l-a lăsat, dar nici altul nu s-a găsit să meargă şi să păzească. Iar neaflându-se nimeni, Şperlă voinicul se furişează singursingurel în amurgul serii şi se-aşază par în mijlocul ogorului, tocmai lângă tufa unde străjuiseră şi ceilalţi doi nătăfleţi mai mari.</p>
               <p rend="justify">Trece iarăşi ca un ceas din noapte, şi Şperlă aude: ţâr-ţâr, ţâr-ţâr! Se uită şi vede şoricelul, şi cum îl vede, bagă mâna-n buzunar şi scoate nişte fărâmituri de mămăligă. Şi cum le scoate, le-ntinde şoarecelui pe palmă:</p>
               <p rend="justify">—  Na, mititelule, şi papă, na şi nu fi prost! Vino şi ospătează-te oleacă!</p>
               <p rend="justify">Da şoricelul, crezând că are de-a face tot cu cel de an şi de anţărţ, gata să fugă.</p>
               <p rend="justify">—  Na, măi, de ici şi nu te teme! Vino, că-ţi dau şi o picătură de vin şi pe urmă oi sta de vorbă cu tine, că tot mi-i mie urât singur!</p>
               <p rend="justify">La-nceput şoarecele cam strâmba din mustăţi, dar după altă rugăminte îşi făcu coada covrig şi s-apropie de voinic. „Bine te-am găsit sănătos!” „Bine ai venit sănătos!” „Cum o mai duci cu traiul?” „Mulţumesc lui Dumnezeu”. Ia şoarecele o fărămătură din palma lui Şperlă şi se linge pe bot. Vedeţi şi pricepeţi că el nu era deprins cu bunătăţi de casă şi de aceea îi părea mai bună mămăliguţa decât grăunţele scuturate pe ogoare.</p>
               <p rend="justify">După ospăţ, face Şperlă şiretul mâna găvan, toarnă trei picături de vin din ploscă şi-o întinde şoricuţului. Dihania scoate limba de şi-o udă şi: „linchi-linchi”, soarbe cele trei picături de vin.</p>
               <p rend="justify">—  Bunu-i, vere?</p>
               <p rend="justify">—  Bun, dacă mai ai.</p>
               <p rend="justify">—  Şoarecele de colo.</p>
               <p rend="justify">—  Cum să nu!</p>
               <p rend="justify">Şi iarăşi şoricelul îşi mai udă limba cu trei picături, şi alte trei şi alte treizeci şi trei, până când prinde afurisitul la ureche. Dă, ca omul! Acuma, şoarecele are chef nevoie, strâmbă din nas, îşi suge buzele şi mustăţile, se ridică în două picioare şi se sprijină în coadă, se dă peste cap şi cântă:</p>
               <p rend="justify">Bunu-i vinul, bine-mi place, Nu ştiu viei ce i-oi face!</p>
               <p rend="justify">—  Lasă, măi, nu purta grija viei, că are cine; mai na şi mai soarbe ceva apă de sapă şi stai colea să te-ntreb un lucru! Ascultă! Ştii tu comédia cu ist ogor al tatii?</p>
               <p rend="justify">—  O ştiu.</p>
               <p rend="justify">—  Ei, şi ce crezi că-i de făcut?</p>
               <p rend="justify">—  Ce să cred! Apoi, uşoară treabă: mai dă-mi o lingură din ploscă şi ţi-oi spune!</p>
               <p rend="justify">Şperlă Voinicul îl cinsteşte, iar şoricelul îl pune la cale. De încheiere, altă cinste sănătoasă. Şi zice şoarecele:</p>
               <p rend="justify">—  Acuma ştii ce-i de făcut: bagă bine de seamă, că eu mă duc la culcare; mă cam ia parcă oleacă de ameţeală de după ceafă şi-mi vine tot să cânt. Mă duc, da dumneata bagă de seamă. Noapte bună!</p>
               <p rend="justify">—  Noapte bună, şi încă ceva: dacă mi-a ieşi treaba în plin, mai abate-te pe la mine, aşa când n-ai treabă!</p>
               <p rend="justify">Şi de-acu, vorbă scurtă. Pe la miezul nopţii, simte Şperlă aburind vântul cel dulce. Voinicul intră-n tufă şi aşteaptă. Dacă i se lipesc ochii de somn şi capul i se dărâmă înainte, spinii de tufă îl înţeapă şi Şperlă ridică din nou capul şi deschide ochii. Şi iar, şi iar. Şi neputându-l doborî somnul, stătu treaz până-n crucea nopţii, când coborî din văzduh armăsarul cel năzdrăvan cu cele douăsprezece iepe sălbatice.</p>
               <p rend="justify">Şperlă, niciuna, nici alta, hâţ la armăsar şi-l apucă de căpăstru.</p>
               <p rend="justify">—  Stai, că te ucid!</p>
               <p rend="justify">—  Ba nu mă ucide. Na-ţi căpăstrul şi dă-mi drumul, că m-oi duce cu iepe cu tot de unde am venit, iar ogorul ţi-a rămâne întreg. Pe urmă când îi avea nevoie de mine, scutură-l şi eu ţi-oi fi slugă credincioasă.</p>
               <p rend="justify">Isprava-i gata. Şperlă ia căpăstrul şi porneşte acasă, iar acasă sentinde pe vatră şi adoarme dus ca să se scoale tocmai încolo, târziu, când îl trezeşte foamea.</p>
               <p rend="justify">Toată lumea bucuroasă peste măsură de bucuria împăratului.</p>
               <p rend="justify">—  Scoală, Şperlă, voinicul tatei voinic, scoală-te de pe vatră şi vino de prânzeşte la masa de cinste! Iaca, straie frumoase ţi-am făcut şi loc în dreapta mea ţi-am dat! Haide!</p>
               <p rend="justify">Da Şperlă tot lenos, de-i mirosea urma! Se-ntinde şi cască să-şi deznoade fălcile, se duce la masă, mănâncă, bea şi se veseleşte şi ascultă laudele tuturora.</p>
               <p rend="justify">Nu trece după asta multă vreme şi iată că o pasăre frumoasă, cu penele de aur, cântă fără curmare în grădina castelului împărătesc. Ce să fie cu dânsa, nimeni nu-şi putea da cu părerea, ci numai Şperlă, uitându-se la ea şi ascultându-i cântarea cu-nţeles, se îmbrăcă frumos, scoase căpăstrul armăsarului din ladă şi-l scutură.</p>
               <p rend="justify">Şi cum îl scutură, armăsarul îi stătu înainte. Şperlă încălecă pe dânsul, îi dădu pinteni şi într-o clipă pasărea măiastră era în braţele voinicului. Nu pasăre, măi, ci fecioară prea mândră, cum să căutaţi voi în tot cuprinsul lumii şi tot nu aflaţi! Nu ţi-ar fi venit să te uiţi la dânsa, aşa de chipeşă ce era. Azi mai aud că şi plină de înţelepciune se afla, dar asta n-o ştiu.</p>
               <p rend="justify">Vorba e că Şperlă i-a plăcut şi fata lui Şperlă, că altfel ce-ar fi căutat dânsa la castelul împărătesc? Şi nici voinicul n-ar fi zburat după dânsa. Feciorul împăratului n-a mai căutat să ştie nici de unde-i, nici câţi ani are, nici despre foaie de zestre n-a mai luat vorba, ci numai atâta i-a grăit:</p>
               <p rend="justify">—  Mergi cu mine?</p>
               <p rend="justify">—  Merg!</p>
               <p rend="justify">—  Blagosloviţi-ne, tată şi mamă!</p>
               <p rend="justify">—  Dumnezeu să vă blagoslovească!</p>
               <p rend="justify">Şi luaţi au fost. Vlădica le-a pus pirostiile în cap, eu şi cu nevasta mea le-am ţinut lumânările şi pe urmă, nuntă la cataramă! Şi la nuntă, masă; şi la masă, eu într-un cap, împăratul în celalt, mirele şi mireasa la mijloc, iar în faţa lor, şoricuţul din poveste.</p>
               <p rend="justify">Şi să credeţi de bună seamă că-i aşa, că dacă n-aş fi auzit şi dacă n-aş fi văzut toate cele de până aicea, cum aş fi putut să vi le înşir? Măi, nu vă uitaţi că-s ca vai de mine! Am fin împărătesc, să ştiţi, şi să vă ferească sfântul să-mi faceţi vreun neajuns, să-mi mâncaţi vreo brazdă de pământ ori să-mi furaţi vreun pui de găină, că v-aţi dus!</p>
               <p rend="justify">Zilele iestea l-aştept să-mi vie cu colacii, după cum ni-i obiceiul. Cum mi-a veni, am să vă chem, să veniţi şi să-l vedeţi şi voi, iar pe urmă v-oi mai spune din ce-oi mai putea să aflu şi eu de la Şperlă Voinicul, ginere împărătesc şi împărat mâine-poimâine!</p>
               <p rend="justify">(Frate-meu Leon, Ţepu – Tecuci). Tudor Pamfile. Un tăciune şi-un cărbune, Bucureşti, 1915, p.3-17.</p>
            </div>
            <div type="div2">
               <head>ŢINTĂ MÂNDRĂ – FRUNZĂ DE AUR.</head>
               <p rend="justify">Au fost odată doi bătrâni. Ei copii n-au avut şi de aceea erau mâhniţi.</p>
               <p rend="justify">Şi într-o zi întreabă moşneagul pe babă: „Dacă noi îmbătrânim, cine ne va da o cană de apă?”</p>
               <p rend="justify">Baba i-a spus: „Moşnege, ia du-te pe deal şi eu m-oi duce pe vale. Ce-om găsi în cale, ne va fi copil.” S-au pornit moşneagul pe deal şi baba pe vale. Iată că baba găseşte un cap de cal şi chiuie la moşneag. Amândoi l-au pus în scăldătoare şi l-au grijit nouă luni. De la o vreme vorbeşte capul de cal: „Tată şi mamă, duceţi-vă la împăratul Roşu şi cereţi-i să dea fata după mine.” Moşneagul a prins a plânge: „Cum are să deie împăratul fata după tine, dacă eşti cap de cal?</p>
               <p rend="justify">—  Du-te şi spune-i să dea fata după Ţintă mândră-Frunză de aur.</p>
               <p rend="justify">Ia moşneagul un băţ şi se duce la împărat:</p>
               <p rend="justify">—  Bine te-am găsit!</p>
               <p rend="justify">—  Ce cauţi, moşule?</p>
               <p rend="justify">—  Caut să dai fata după fecioru-meu.</p>
               <p rend="justify">—  Bine, cine e feciorul tău?</p>
               <p rend="justify">—  E Ţintă mândră-Frunză de aur.</p>
               <p rend="justify">—  Numele e frumos. Da, o dau. Dacă el mi-a face pod de aur de la curtea lui la a mea şi copaci pe margine cu fel de fel de poame, iar la capătul podului-o fântână aurită cu ciutură. Eu când oi merge, ciutura să sară şi să scoată apă, să-mi toarne pe mână, şi prosopul</p>
               <p rend="justify">200 din cui de la fântână să sară şi să mă şteargă. Numai atunci oi da-o. Prinde a lăcrima moşneagul şi se duce acasă, gândind: am îmbătrânit, da n-am auzit să poată cineva face asta. Când ajunge acasă, Ţintă îl întreabă: „Ei, ce-a zis?”</p>
               <p rend="justify">—  Tu să-i faci pod de aur de la tine până la casa lui, copaci cu poame, fântână de aur cu ciutură. Să sară ciutura să-i toarne pe mână şi prosopul să sară să-l şteargă.</p>
               <p rend="justify">Noaptea târzâu, a ieşit capul de cal, a şuierat cu o verigă, au venit</p>
               <p rend="justify">12 tunuri şi l-au întrebat: „Ce doreşti, stăpâne? „</p>
               <p rend="justify">—  Până dimineaţă să-mi fie un pod de aur cu copaci, cu o fântână de aur cu ciutură şi cu un prosop, care să-l şteargă.</p>
               <p rend="justify">—  Du-te şi te culcă.</p>
               <p rend="justify">Dimineaţa, împăratul s-a înspăimântat, când a văzut tot făcut. Vine moşnegul şi-l întreabă: „Da amu îi da fata?”</p>
               <p rend="justify">—  Da, oi da-o. Da să-mi mai facă o slujbă. Am 10 desetine de pădure. Până dimineaţă pădurea s-o scoată, s-o deie la margine, să are, să puie vie şi la 12 ceasuri, la masă, din locul pădurii să-mi aducă poame.</p>
               <p rend="justify">Vine acasă moşul plângând.</p>
               <p rend="justify">—  Ce-a zis? Întreabă repede Ţintă mândră. Moşul i-a spus.</p>
               <p rend="justify">După ce a amurgit, a şuierat, şi au venit tunurile, şi le-a poruncit ca 10 desetine de pădure să fie scoase, arate, via – pusă, iar la 12, la masă, să i se aducă împăratului poamele.</p>
               <p rend="justify">Cele 12 tunuri i-au vorbit: „Du-te şi te culcă”.</p>
               <p rend="justify">Când s-a sculat, avea totul gata. Te luau fiorii, căci şi poamele erau coapte.</p>
               <p rend="justify">Bună ziua, împărate!</p>
               <p rend="justify">—  Mulţumesc, moşule!</p>
               <p rend="justify">Împăratul s-a bucurat, căci porunca era îndeplinită.</p>
               <p rend="justify">—  O dai ori nu? Întreabă moşneagul.</p>
               <p rend="justify">Împăratul iar vorbi: „Da o dau, dacă el a scoate apa din mare, a ara şi a semăna secară. S-o treiere şi până la 12 să-mi aducă pâine de Ţintă mândră – Frunză de aur secară din fundul mării.</p>
               <p rend="justify">Vine moşneagul şi-i spune tot, feciorului.</p>
               <p rend="justify">—  Cam greu, tată, dar să vedem.</p>
               <p rend="justify">A  şuierat, au venit 24 tunuri şi l-au întrebat: „Drag stăpânul nostru, ce doreşti?”</p>
               <p rend="justify">Ţintă măndră-Frunză de aur a spus: „Voi să-mi faceţi din mare un lan de secară şi până la 12 ceasuri să fie şi pâinea gata”. Ele au gândit şi apoi au oftat şi i-au spus: „Da, dar azi ai să stai cu noi”.</p>
               <p rend="justify">S-au dus cele 24 de tunuri şi s-au apucat de lucru. Apa din mare au depărtat-o, au arat şi au semănat, au treierat secara, şi, când soarele a răsărit, girezile erau făcute.</p>
               <p rend="justify">Moşneagul a luat pâinea şi a dus-o împăratului:</p>
               <p rend="justify">—  Poftim!</p>
               <p rend="justify">El gustă şi-i zise: „Da, moşnege. Să se gătească de nuntă. Eu îi dau fata”.</p>
               <p rend="justify">Moşneagul a venit acasă şi i-a spus tot feciorului său.</p>
               <p rend="justify">Când a început nunta, a venit o muzică frumoasă şi o oaste aşa de mândră că nici împăratul cât e de împărat nu văzuse. Capul de cal venea dus de doi ghinărari. Când a văzut că vine atâta horă, mireasa n-a mai plâns.</p>
               <p rend="justify">—  Cui mă dai, dragă tată?„ Atât i-a spus împăratului. „Aşa-a, dacă omul n-are noroc.„ Şi când mirele s-a apropiat de ea, ea i-a spus: „De ce nu eşti ca toţi oamenii?”</p>
               <p rend="justify">—  Daţi-mă deoparte cu mireasa să-i spun două vorbe.</p>
               <p rend="justify">Când au rămas singuri, din capul de cal a ieşit un voinic cu plete de aur şi i-a spus fetei: „Eu am canon de la părinţi şi după ce-l voi îndeplini voi fi aşa cum mă vezi.” După ce s-au cununat s-au dat deosebit cu viaţa şi şi-au făcut curte. După un timp o babă se pune pe lângă dânsa: „Cum trăieşti cu soţul, dacă e cap de cal?”</p>
               <p rend="justify">—  Dacă ai şti ce om e el! La soare poţi căta, pe dânsul ochii nu poţi rezema. Noaptea e om, iar ziua – „cap de cal”.</p>
               <p rend="justify">—  Dă-l deosebit, îi spune mătuşa. Lasă c'am să-ţi fac eu!</p>
               <p rend="justify">Când a adormit, baba a făcut un foc mare şi a dat în foc capul de cal. Dimineaţă, Ţintă mândră s-a întristat că n-a găsit capul. S-a hotărât să se ducă pe lume. Înainte de a pleca i-a spus nevestei lui: „Dacă ai făcut de capul tău, ferice de tine, dar, dacă a făcut alta, e rău.” I-a pus trei cercuri de fier şi i-a dat opinci de fier. Şi i-a mai spus: „Când se vor roade opincile şi or rămâne nojiţele şi când cârja se va roade, tu mă vei găsi. Să mai cauţi unde iarba creşte, în patru se-mpleteşte în valea lui Avraam.”</p>
               <p rend="justify">Ea s-a dus la tatăl său şi i-a spus:</p>
               <p rend="justify">—  Mă duc în lume, n-am ascultat cuvintele lui şi amu trebuie să umblu să-l caut.</p>
               <p rend="justify">Ea s-a pornit. După un timp, a ajuns la Sf. Vineri. Sf. Vineri se plimba pe lângă o chilioară.</p>
               <p rend="justify">—  Bună seara, maică!</p>
               <p rend="justify">—  Mulţumesc, suflet de om. Dacă eşti cu inimă bună, apropie-te de chilioara mea. Dacă eşti rău, du-te, căci am o căţeluşă cu dinţii de oţel, de-i voi da drumu, te face pulbere şi cenuşă.</p>
               <p rend="justify">—  Am inimă bună.</p>
               <p rend="justify">—  Vino!</p>
               <p rend="justify">A  primit-o Sf. Vineri, şi acolo s-a odihnit.</p>
               <p rend="justify">Când, dimineaţă, Sf. Vineri a venit de la biserică, a întrebat-o:</p>
               <p rend="justify">—  Ce cauţi tu, suflet de om? Pasăre zburătoare nu se află, tocmai tu om pământean.</p>
               <p rend="justify">Ea îi răspunse: „Maică, de Ţintă mândră – Frunză de aur, unde iarba creşte, în patru se-mpleteşte, în valea lui Avraam, n-ai auzit?”</p>
               <p rend="justify">Drăguţa mea copilă, nici n-am văzut, nici auzit.</p>
               <p rend="justify">O  văzu că-i însărcinată, îi dărui o furcă de aur, şi-i spuse: „Furca a merge singură şi a toarce şi-ţi va fi zăbavă pe drum. Du-te la sora mea Sâmbătă”.</p>
               <p rend="justify">—  E departe?</p>
               <p rend="justify">—  Jumătate de an trebuie să mergi.</p>
               <p rend="justify">Se porni pe cale, pe cărare şi a ajuns la Sfânta Sâmbătă. Când a ajuns, Sf. Sâmbătă se plimba pe lângă chilioară, şi văzând-o îi vorbi.</p>
               <p rend="justify">—  Bună seara, maică!</p>
               <p rend="justify">—  Apropie-te, de eşti suflet bun. De nu, du-te, căci am o căţeluşă cu dinţi de oţel şi te va face pulbere.</p>
               <p rend="justify">—  Da, am inimă bună!</p>
               <p rend="justify">A  intrat în casă şi s-a odihnit.</p>
               <p rend="justify">—  Mai stai să vin de la biserică, îi spuse Sf. Sâmbătă.</p>
               <p rend="justify">După ce a venit, a hrănit-o şi a întrebat-o:</p>
               <p rend="justify">—  Ce cauţi pe aici? Pasăre zburătoare nu se află, şi tu ai venit aşa însărcinată.</p>
               <p rend="justify">—  N-ai auzit unde iarba creşte, în patru se-mpleteşte? De Ţintă mândră – Frunză de aur n-ai auzit?</p>
               <p rend="justify">—  Am îmbătrânit, da de locurile acestea n-am auzit. Du-te la sora mea Duminică, poate că le ştie ea.</p>
               <p rend="justify">—  E departe?</p>
               <p rend="justify">—  Jumătate de an trebuie să mergi.</p>
               <p rend="justify">Îi dărui o vârtelniţă de aur, singură depăna şi se învârtea, şi ea tot mergând se lua.</p>
               <p rend="justify">A  ajuns la Sf. Duminică. Sf. Duminică se plimba pe lângă chilioară. Când a văzut-o, i-a vorbit: „Apropie-te de ai inimă bună. De nu, dute, căci am o căţeluşă cu dinţii de oţel, te va face pulbere şi cenuşă”. Ea a lăcrimat şi i-a spus: „Am inimă bună!”</p>
               <p rend="justify">—  Vino!</p>
               <p rend="justify">A  primit-o şi s-a odihnit. După ce-a venit de la biserică, a întrebat-o:</p>
               <p rend="justify">—  Ce cauţi? Pasăre zburătoare nu se află pe aici. Ce aşa grelime te-a adus?</p>
               <p rend="justify">—  De Ţintă mândră – Frunză de aur n-ai auzit?</p>
               <p rend="justify">Atunci Sf. Duminică a pus o trubuşoară la gură. S-au grămădit păsările toate, şi ea le-a întrebat:</p>
               <p rend="justify">—  Voi, unde iarba creşte, în patru se împleteşte de Ţintă mândrăFrunză de aur, n-aţi auzit?</p>
               <p rend="justify">—  Nu.</p>
               <p rend="justify">A  pus iar trubuşoara, şi atunci s-au grămădit mai multe păsări. Şi toate au spus că nu ştiu de Ţintă mândră.</p>
               <p rend="justify">Ea a prins a plânge.</p>
               <p rend="justify">—  Mai stai, a spus Sf. Duminică. A sunat a treilea, şi au venit şi mai multe păsări. Niciuna nu ştia. Mai gândi Sf. Duminică şi, cercetând mai bine păsările, a văzut că ciocârlanul şchiop nu era între ele. Veni şi el.</p>
               <p rend="justify">—  Ce mă strigi aşa cu jale. Eşti un suflet păcătos.</p>
               <p rend="justify">—  De valea lui Avraam, de Ţintă mândră – Frunză de aur n-ai auzit?</p>
               <p rend="justify">—  Da, eu la dânsul trăiesc.</p>
               <p rend="justify">I-a mai dăruit Sf. Duminică şi o cloşcă cu puişori de aur. Şi mergea ea înainte şi ciocârlanul cu furca şi cu vârtelniţa-în urmă.</p>
               <p rend="justify">A  dat Dumnezeu şi a mers un an de zile. Şi a ajuns în locul unde iarba creşte, în patru se-mpleteşte şi a dat peste Ţintă mândră-Frunză de aur. Opincile i se rupseseră. Se duse la un izvor de unde lua el apă. Ţintă mândră trăia cu o ţigancă. O fată o văzu şi-i spuse ţigăncii.</p>
               <p rend="justify">—  E, hei! Doamnă, ce suflet e femeia de la izvor, de are odoare aşa de scumpe?</p>
               <p rend="justify">—  Ia întreab-o de nu le vinde? Fata se duce la ea şi o întreabă:</p>
               <p rend="justify">—  Nu le vinzi?</p>
               <p rend="justify">Ea îi spune: „Le vând. Îi dau cloşca de aur să mă lase o noapte cu Ţintă mândră”.</p>
               <p rend="justify">I-a trimis vorbă că-i dă voie. În cap i-a dat în gând pentru ce vine. Când Ţintă a venit de la vânat, ea i-a pus o mână de om mort sub cap, şi el adormi mort. Ea la capul lui cânta şi plângea: „Ţintă mândră, dă mâna peste mine, să plesnească cercurile şi să nasc pruncul tău din trupul meu!” El însă n-auzea.</p>
               <p rend="justify">A  vândut vârteliniţa şi cloşca, a cântat şi a plâns două nopţi, şi el tot n-a auzit. Numai ciocoiul care umbla cu dânsul la vânat a auzit că Ţintă mândră – Frunză de aur ea cântă.</p>
               <p rend="justify">A  doua zi la vânat, când mergeau cu trăsura, ciocoiul a râs singur.</p>
               <p rend="justify">Ţintă îl întreabă: „De ce râzi?” El i-a spus: „Un ciocârlan a zburat, şi caii erau să-l calce”.</p>
               <p rend="justify">Ţintă mândră i-a dat o palmă: „Spune!”</p>
               <p rend="justify">—  Doamne, ce pasăre cântă la capul tău de n-am auzit-o niciodată? Pe Ţintă mândră l-a pălit la inimă că trebuie să fie ea şi-i spuse: „Tu când vei auzi că vine, să strici fereastra, să zmunceşti aşternutul de sub mine şi să mă scoli numaidecât.”</p>
               <p rend="justify">A  ajuns a treia seară. I-a dat ţigăncii şi furca. Noaptea i-a cântat mai jalnic ca oricând: „Aruncă mâna peste mine, Ţintă mândră, să plesnească cercurile, să nasc pruncul tău din trupul meu!”</p>
               <p rend="justify">Ciocoiul a stricat fereastra, a luat aşternutul şi l-a trezit pe Ţintă mândră. Când a văzut-o, a atins-o cu mâna, cercurile au plesnit, şi atunci a născut un băiat cu părul de aur. A scos un cal de 9 ani, care n-a văzut soarele, a legat ţiganca de coada lui şi i-a dat drumul prin lume. Ţiganca a murit. Ei trăiesc şi azi.</p>
               <p rend="justify">Culeasă de la moşul Chirică Bulat de Tatiana Găluşcă.</p>
               <p rend="justify">Comuna Izvoare, judeţul Soroca Folclor basarabean, adunat din judeţele Soroca, Bălţi, Orhei de Tatiana Găluşcă. Bălţi, Ed. Naţională Cartea noastră, 1938, p. 178-186.</p>
            </div>
            <div type="div2">
               <head>IONICĂ FĂT-FRUMOS.</head>
               <p rend="justify">Era un boier. Şi el nu lucra la moşie, da umbla din târg în târg şi făcea bani. Aşa-i era lui dat. Într-un timp de vreme l-a apucat o furtună, o ploaie şi n-a ajuns la târgul cela, unde a avut el să se ducă. Şi a tras la un om într-un sat. Da omul cela era sărman. Avea vreo şapte-opt copii, şi era femeia însărcinată şi se aştepta de azi pe mâine, numai ceasul, să-i mai facă unul.</p>
               <p rend="justify">Zice:</p>
               <p rend="justify">—  Măi creştinule, nu mă-i primi să mân la tine în astă seară, iaca ce ploaie mare m-a apucat pe mine şi vânt.</p>
               <p rend="justify">Zice:</p>
               <p rend="justify">—  Boierule, te-oi primi. Am, zice, saraiuri; am unde îţi da caii. Da, zice, n-am samovar cu ce să-ţi fac ceai.</p>
               <p rend="justify">La boieri trebuia ceai!</p>
               <p rend="justify">—  Măi, d-apoi, zice, la voi negustori în sat nu-s?</p>
               <p rend="justify">Zice:</p>
               <p rend="justify">—  Sunt.</p>
               <p rend="justify">—  Apoi caută un samovar. Eu zahăr am, ceai am, caută un samovar, şi eu mi-oi face singur.</p>
               <p rend="justify">S-a dus omul şi i-a căutat samovar, şi îi aduce boierului, şi îi face ceai, şi îl primeşte cum se cuvine.</p>
               <p rend="justify">Mai târziu se duce femeia…  Şi i-a aşternut în casa cea mare boierului, i-a pus trei coaste sub pernă, ca la boieri, şi a venit dincoace. Au găsit-o tăieturile de copil.</p>
               <p rend="justify">Ionică Făt-Frumos</p>
               <p rend="justify">—  Du-te, omule, la bunica şi o cheamă. Se duce el.</p>
               <p rend="justify">Da aici boierul încă nu doarme, da aceea se vaietă acolo. Ţipăt! A născut un băiat. Când a născut, da îngerii grăiesc la fereastră:</p>
               <p rend="justify">—  Bre, zice, oare ce dar…  În ce ceas s-a născut copilul ista la omul ista, că tare mulţi copii are şi tare îi sărac, şi greu trăiesc.</p>
               <p rend="justify">Da altul face:</p>
               <p rend="justify">—  Bre, zice, tare în bun ceas şi cu noroc. În astă seară boierul cela, care de la Chişinău, bogat, zice, mâne la omul ista şi are o fată.</p>
               <p rend="justify">Şi, zice, băiatul ista care s-a născut are să ia fata boierului şi are să fie şi mai bogat ca un împărat.</p>
               <p rend="justify">El, când aude, boierul:</p>
               <p rend="justify">—  Vă-ă-ă! D-apoi cu aista să fie el cuscru! Atâtea moşii! Şi un boier ca mine! Ia uite, cu un opincar, care are pete pe suman!</p>
               <p rend="justify">Ia şi se duce acolo.</p>
               <p rend="justify">—  Măi, zice, pruncul care s-a născut să fie cu noroc. Dăruiesc zece carboave.</p>
               <p rend="justify">E-e-e-e-i…  Cu zece carboave făceai cumătrii atunci. Erau scumpi banii. Mai şede el, mai şede.</p>
               <p rend="justify">—  Măi, mulţi copii ai! Dă-mi un băiat de aceştia cu bani, nu fără bani, că eu nu am copii şi am moşii.</p>
               <p rend="justify">—  D-apoi, boierule, să-mi dai o moşie, că nu vreau să-ţi dau. Da lui nu-i trebuiau acei mari. Pe acest mititel vrea să-l ia.</p>
               <p rend="justify">—  Măi, zice, iaca este baba aici. Şi, zice, mulţi văd, puţintei cunosc, dăm şi babei un mohorici şi dacă a întreba cineva, apoi spune: „S-a întâmplat o pierdere, că a fost copilul mort, şi baba l-a îngropat, şi gata”.</p>
               <p rend="justify">Da el de-amu se minţi, se oni şi el.</p>
               <p rend="justify">—  Dacă mi-i da un citfiric de galbeni, zice, ţi-l dau.</p>
               <p rend="justify">—  Măi, zice, da tu citfiric ai? El avea o ladă de bani.</p>
               <p rend="justify">Zice:</p>
               <p rend="justify">—  Nănaşul are.</p>
               <p rend="justify">Sa dus la nănaşul său şi aduce citfiricul şi îi măsoară un citfiric de galbeni. Şi i-l înveleşte în nişte pelincuţe, nu ştiu ce, pe copilul cela acolo…  Şi îl pune anume cu capul subţioară, da el l-a pus cu picioarele. L-a strâns de picioare. Iese afară.</p>
               <p rend="justify">Zice:</p>
               <p rend="justify">—  Înhamă caii, măi, cum l-o fi chemat, şi haidem. Zice:</p>
               <p rend="justify">—  Văăleu că eu nu m-am culcat. Zice:</p>
               <p rend="justify">—  Nu lehăi din gură. Când zic hai, apoi hai! Ei, ce să facă, dacă-i slugă?</p>
               <p rend="justify">A  înhămat caii. Se porneşte noaptea. Hai, hai, a ajuns la o pădure. Da la pădurea aceea era o râpă şi era plină cu spini de cei porumbrei…</p>
               <p rend="justify">Şi ajunge acolo, coboară…  Se duce şi azvârle copilul în spinii ceia acolo, să-l mănânce ceva, să nu-i fie ginere, că nu vrea. Vizitiul n-a ştiut. Şi s-a dus şi n-a venit pe locurile acelea optsprezece ani de zile. Nu s-a arătat pe locul cela…</p>
               <p rend="justify">A  doua zi se duce un boier mai sărac, cu vreo cinci-şase copii, şi care avea vreo doi copoi, la vânat câte un iepure, ca să-i aducă acasă să hrănească copiii. Copoii ceia au mers pe acolo şi au dat de dânsul. Copilul – viu şi numai da din mânuţă. Da ei ţipă acolo şi ţâhnesc. El se teme a se apropia. Ia puşca şi ce face? Când a ajuns, nu dă cu puşca. Când se uită el – un copil!</p>
               <p rend="justify">Ia copilul…  Şi îl duce acasă. Se duce şi îi face ştiut popii.</p>
               <p rend="justify">—  Părinte, zice, am găsit un băiat.</p>
               <p rend="justify">—  Unde?</p>
               <p rend="justify">—  În râpa aceea, îi spune el, acolo, unde-s spinii ceia.</p>
               <p rend="justify">—  Bine. Numai du-te şi îi spune dascălului şi mai caută – mai erau vreo doi boieri mai bogaţi ca acesta – şi l-om boteza.</p>
               <p rend="justify">Au luat, l-au botezat şi i-au pus numele Ionică Făt-Frumos.</p>
               <p rend="justify">Când a ajuns, frate, la şapte ani, l-a dat la şcoală. Ai lui învăţau, nu învăţau, da acela, cât învăţau aceştia într-un an, acela într-o zi învăţa. Şi s-a făcut un băiat aşa de frumos şi aşa de învăţat, de care nu era pe lume. Iaca la optsprezece ani de zile îl aduce Dumnezeu pe boierul cela şi vine şi pică taman în musafirie la boierul care a găsit băiatul. Acela, ca să afle ce se aude de băiatul acela. S-a prăpădit, ori cum? Când vine, acela l-a primit, l-a pus la masă, i-a făcut ceai, cum se cuvine. La urma urmei cere la un băiat:</p>
               <p rend="justify">—  Dă-i boierului oleacă de apă.</p>
               <p rend="justify">—  He-hei! Au râs şi s-au dus ai boierului copii.</p>
               <p rend="justify">Da acela a tăcut mut, s-a sculat şi s-a dus, şi îi dă. Zice:</p>
               <p rend="justify">—  Iaca, bre, la care copil am cerut eu apă şi care mi-a dat. Cât îi de frumos aista.</p>
               <p rend="justify">—  Iaca, boierule, cât de frumos şi cuminte, da, zice, aista nu-i din sângele meu.</p>
               <p rend="justify">—  Da dintr-al cui? Zice:</p>
               <p rend="justify">—  Aista băiat l-am găsit în anul cutare aşa învelit în nişte pelinci, aşa spunea, într-o râpă, în nişte spini.</p>
               <p rend="justify">—  E-he-hee, zice, aista îi acela.</p>
               <p rend="justify">Amu se gândeşte boierul. Când l-a vedea fata lui, fără de voia lui, se duce după…</p>
               <p rend="justify">—  Aşa-i de frumos el şi un om scump. Iese boierul afară, se duce în colibă şi scrie un răvaş, că pe om la greu să nu-l mai laşi, şi vine înapoi acasă.</p>
               <p rend="justify">Zice:</p>
               <p rend="justify">—  Bre, eu am uitat să-i dau un răvaş cucoanei mele. Dacă spui tu că aşa-i de cuminte.</p>
               <p rend="justify">—  Îi zice la aist de casă.</p>
               <p rend="justify">—  Trimite-l la mine şi mi-a duce hârtia asta acasă şi îi dau o sută de carboave.</p>
               <p rend="justify">O  sută de carboave erau mulţi bani. Cumpărai o moşie atunci. Da tată-său îl sfătuie pe dânsul:</p>
               <p rend="justify">—  Să nu vrei să te duci, să zici să-ţi dea un cal. Avea patru cai.</p>
               <p rend="justify">—  Să-ţi dea un cal să fie al tău.</p>
               <p rend="justify">Zice:</p>
               <p rend="justify">—  Boierule, nu vrea. Vrea şi un cal.</p>
               <p rend="justify">—  Şi un cal îi dau.</p>
               <p rend="justify">Da el a scris acolo, că în ce ceas a ajunge, să-l dea temnicului (el avea unul) să-l ucidă, ca să nu fie pe lume, să nu-i fie ginere.</p>
               <p rend="justify">Şi l-a jurat pe toţi dumnezeii să nu caute în hârtie. El a zis că n-a căuta.</p>
               <p rend="justify">A  luat hârtia ceea şi se porneşte băiatul. S-a dus o zi de cale. A ajuns cât de ici la Bălţi, oare-unde…  De-amu a înserat. Dacă a înserat, n-are el unde poposi…  Om străin! Şi s-a dus la învăţătorul cela la care a mântuit el învăţătura toată. La cel mai bătrân şi a mas.</p>
               <p rend="justify">—  He-e-e, unde te duci, Ionică?</p>
               <p rend="justify">—  Mă duc la Chişinău (ori la Ades).</p>
               <p rend="justify">—  Unde spune.</p>
               <p rend="justify">—  Da ce-i?</p>
               <p rend="justify">—  Să-i duc o hârtie la un boier.</p>
               <p rend="justify">—  Ha-ha, îl ştiu eu, învăţătorul cela. Da ce fel de…  Ce-i într-însa? Zice:</p>
               <p rend="justify">—  N-am căutat.</p>
               <p rend="justify">—  Ia hai şi-om căuta. Aista nu vrea.</p>
               <p rend="justify">—  Dă, zice, ce? Tu m-ai învăţat pe mine? Când a despecetluit şi a căutat:</p>
               <p rend="justify">—  Ia uite, măi juncanule, cum te duci tu la moarte. Şi tu ai mers pe drum şi n-ai căutat!</p>
               <p rend="justify">Da el începe a plânge.</p>
               <p rend="justify">—  Nu plânge, îi zice învăţătorul. Ia hârtia aceea, fratele meu, ia şi-o dă pe foc. Şi plicul cela îl lasă.</p>
               <p rend="justify">Şi scrie de-amu învăţătorul lui: „Cucoană, zice, umblând prin lume, am găsit un băiat foarte bun şi îi frumos, şi îi cuminte, şi îl trimit la noi acasă…  Eu peste o lună de zile am să vin acasă, îi scrie învăţătorul. Da tu să nu gândeşti, cu duduca să-l logodeşti şi să faci o nuntă pe şapte părţi mai bună decât când oi fi eu acasă. Când oi veni, să-l găsesc însurat ca pe celălalt”.</p>
               <p rend="justify">Acela a luat hârtia. Când i-a dus şi i-a arătat cucoanei, a pus şi i-a logodit, a trimis în Nemţească, ca să folosească, au venit lăutari, au făcut o nuntă, Domnul să v-o audă. Când a venit boierul peste vreo lună, da el Ionică umbla cu Mândra-Câmpului prin vie, se plimba.</p>
               <p rend="justify">Da el zice:</p>
               <p rend="justify">—  Spuneţi-i cucoanei să iasă în cerdac s-o împuşc! Da ea iese cu hârtia ceea în mână.</p>
               <p rend="justify">—  Stai, boierule, vezi ce mi-ai trimis şi eu ce am făcut. Şi apoi mă-i împuşca.</p>
               <p rend="justify">Când se uită: „ În ce ceas a ajunge, să-l logodească, să-l căsătorească. „, spune.</p>
               <p rend="justify">—  Măi, zice, nu te ştiu de ginere. Du-te la iad şi la rai şi adă-mi cheile şi apoi mi-i fi ginere.</p>
               <p rend="justify">Zice:</p>
               <p rend="justify">—  Mă duc.</p>
               <p rend="justify">Leapădă şi se duce. Da atunci nu era ca amu tramvai ori drum de fier. S-a pornit pe jos şi a mers un an de zile, până a ajuns la împărăţie, bietul Ionică. Când a ajuns acolo, s-a dus la împărat. Zice:</p>
               <p rend="justify">—  Împărate, luminate, vizează-mi paşaportul, că trec în altă împărăţie. Eu mă duc cu mare treabă. Acela i-a vizat paşaportul. Zice:</p>
               <p rend="justify">—  Ionică Făt-Frumos, ducându-te tu şi având viaţă cu dulceaţă, şi îi avea cu cine grăi, zice, am avut o fiică, de-amu nicăieri pe lume nu era aşa de frumoasă şi într-o zi…  Eram afară şi a venit un vârtecuş şi a luat-o şi-i dusă şi îi dusă şi în ziua de azi. Şi, zice, am dat zvon prin toate împărăţiile şi nu se găseşte nimeni să-mi spună că este ori a văzut-o. Dacă n-a mai fi nici la iad, apoi îi prăpădită fata mea. Că, zice, când s-ar afla cineva să-mi spună unde-i fata mea, eu dau jumătate de împărăţie.</p>
               <p rend="justify">Da el zice:</p>
               <p rend="justify">—  Iscăleşte.</p>
               <p rend="justify">Împăratul s-a iscălit şi Ionică a luat iscălitura şi a pus-o în buzunar. S-a dus.</p>
               <p rend="justify">A  mai mers un an, a ajuns la a doua împărăţie. De-amu acolo iar vizează paşaportul, că trece în a treia împărăţie. Acela se căinează:</p>
               <p rend="justify">—  Ionică Făt-Frumos, ducându-te tu şi având viaţă cu dulceaţă, şi îi avea cu cine te lua de vorbă, zice, am o sută de fălci de livadă şi fel de fel de poame, câte pe lumea asta sunt, şi numai înfloresc, dacă, zice, nu rodesc. Când mi-ar spune cineva, ce să fac să rodească livada mea, zice, eu aş da jumătate de împărăţie.</p>
               <p rend="justify">Zice:</p>
               <p rend="justify">—  Iscăleşte.</p>
               <p rend="justify">Se iscăleşte, acesta ia iscălitura şi o pune în buzunar.</p>
               <p rend="justify">Se duce la al treilea împărat. A ajuns acolo, acela iar i-a vizat paşaportul şi i-a spus:</p>
               <p rend="justify">—  Ionică Făt-Frumos, ducându-te tu şi având viaţă cu dulceaţă, şi îi ajunge unde eşti pornit, poate îi avea cu cine te întreba, zice. Nu ştiu cine s-a aflat galanton la minte şi mi-a luat apele şi numai într-o fântână este apă. Dacă dau un suflet de om, iau o cofă de apă, da dacă nu dau, nu iau nimica. Şi, zice, când mi-ar spune cineva, ce să fac să izvorască fântânile şi pâraiele, apoi, zice, eu aş da jumătate de împărăţie. Zice:</p>
               <p rend="justify">—  Iscăleşte.</p>
               <p rend="justify">Se isăleşte şi acela, ia băiatul şi de la el iscălitura, se duce. Mergând el, îtr-o bună de-amiază a ajuns la iad şi la rai. Intră prin rai, nu grăiseşte nimeni la dânsul. Mese întinse, făclii aprinse, oamenii parcă-s vii. Ia, se întoarnă, se duce în iad. A deschis douăsprezece uşi până a ajuns la Talpa-Iadului. Când a ajuns, da fata împăratului şedea cu lumină, ca şi cum noi amu aici.</p>
               <p rend="justify">—  Ce faci, Uliană, fată frumoasă?</p>
               <p rend="justify">—  Da de unde ştii că mă cheamă Uliana?</p>
               <p rend="justify">—  Tatăl-tău mi-a spus, el zice. Cu cine trăieşti tu aici? Zice:</p>
               <p rend="justify">—  Cu vrăjmaşul cel mai mare, care-i Talpa-Iadului.</p>
               <p rend="justify">—  Te-ai cununat cu dânsul?</p>
               <p rend="justify">Zice:</p>
               <p rend="justify">—  Nu. Când vine el la mine, eu nu vreau să mă logodesc, el se depărtează, nu se apropie de mine.</p>
               <p rend="justify">—  Când a veni el deseară, zice, are să fărâme toate uşile. Are să-i miroase a om pământean. Da tu să începi a plânge, Ion îi spune, şi să ieşi înaintea lui.</p>
               <p rend="justify">Spune-i: „Eu am avut un gând bun, să trăiesc cu tine, da tu de când am venit aici, nu-mi arăţi nimica în gospodăria ta”. Şi dacă a sta el şi te-a întreba: „Ce ai vrut, femeie, să ştii? „, „Măi, omule, zi, eu de când am venit aici, tu nu-mi spui care-s cheile iadului şi care-s ale raiului”. Şi apoi, zice, eu oi şti.</p>
               <p rend="justify">Că ele, cheile, şedeau acolo. Acele din dreapta – ale raiului, da cele din stânga – ale iadului. Da el n-a ştiut.</p>
               <p rend="justify">—  Să-i spui aşa, când erai la tatăl-tău, să-i spui lui, să-l amăgeşti c-ai gândit că numai tatăl-tău e împărat peste toată lunea, da ei, psăne, mai sunt împăraţi. „Al meu tată spune că este un împărat şi are o sută de fălci de livadă şi numai înfloresc, dacă nu rodesc, din ce pricină”, că el, ce zice, trebuie să ştie. Şi unul, zice, nu are apă. Şi tot să-l întrebi, că el tot trebuie să ştie, şi la urma urmei să-l întrebi, are el moarte ori trăieşte cât lumea?</p>
               <p rend="justify">Ei, când a venit, da ea l-a ascuns în a doua odaie şi a pus o albie de fier peste dânsul. Da el la întuneric acolo, fără lumină, apoi scria prin întuneric mai frumos de cum bat la maşini. Aşa scriitor Ionică era. Şi aista spunea, da el tot a scris acolo toate planurile.</p>
               <p rend="justify">Când a venit, fărâmă uşile, fărâmă tot. Da ea începe a plânge, a se munci. Iese înaintea lui, el sare.</p>
               <p rend="justify">—  Ce vrei, muiere?</p>
               <p rend="justify">—  Măi omule, de când am venit eu la casa ta, să nu-mi spui mie care-s cheile iadului şi care-s ale raiului?</p>
               <p rend="justify">—  Femeie blestemată, acelea din dreapta sunt ale raiului, da acelea de pe stânga sunt ale iadului. Şi ce-ai vrut să mai spui?</p>
               <p rend="justify">—  Eu, când eram la tata, am auzit iaca aşa şi aşa, parcă eu am gândit că numai al meu tată e împărat pe lume, da ei psăne că mai</p>
               <p rend="justify">214 sunt. S-a lăudat unul că are o sută de fălci de livadă. Parcă o falce ori două nu era destul? D-apoi atâta!</p>
               <p rend="justify">—  Apoi tu nu crezi?</p>
               <p rend="justify">El s-a pus în potrivire cu mine. Şi eu am supt pe de desubt şi am făcut temnic şi am pus trei poloboace. Toţi galbenii mei sunt acolo. Când livada lui înfloreşte, da eu dau foc la galbeni şi-i curăţ de rugină şi nu va avea cât lumea nici o poamă. Da când ar şti cineva în cutare loc să sape aurul cela al meu, să-l pună la o parte, să pună pământ de-al doilea şi ar rodi de n-ar ţine crengile. Aşa ar rodi. Da cine ştie. Numai eu săracul.</p>
               <p rend="justify">—  Apoi dă. Da unul a zis că apa, iaca…  Unul întreabă.</p>
               <p rend="justify">—  E, zice, tot m-am jucat eu şi am tras viţele izvoarelor într-o stâncă şi am pus o piatră pe dânsele. Şi acolo, zice, tot aud, gem izvoarele. Când ar fi nişte oameni, vreo zece-cincisprezece cu lomuri de fier să prăvale stânca ceea să se ducă la vale, apoi, zice, izvoarele s-ar porni şi fântânile şi pâraiele ar merge ca din ploaie.</p>
               <p rend="justify">—  E-e, îţi mulţumesc, de-amu fac mâncare şi ne culcăm. Da am să te întreb un cuvânt, nu ţi-a fi urât?</p>
               <p rend="justify">—  Ce ai să mă întrebi?</p>
               <p rend="justify">—  Drăguţ, tu moarte ai pe lumea asta ori tu eşti…</p>
               <p rend="justify">—  Da ce mă întrebi de moarte?</p>
               <p rend="justify">—  Nu te speria. Te întreb, trăieşti ori…  Zice:</p>
               <p rend="justify">—  Eu trăiesc cât lumea. Da dacă să vreau să mor eu, de o ciudă ceva, să am, apoi mai uşoară moarte decât mine n-are nimeni pe lumea asta.</p>
               <p rend="justify">—  Da cum mori?</p>
               <p rend="justify">—  Tot pe lângă dânsul ea. Zice:</p>
               <p rend="justify">—  Dacă ar fi un bărbat, nu…, că tu eşti femeie, da un om să-i tai degetul mic de la mâna stângă, să curgă oleacă de sânge la mine în gură, apoi din mine se face un iaz de păcură. Da să fie un bărbat, nu o muiere ca tine.</p>
               <p rend="justify">—  Ei, de-amu culcă-te, că eu fac mâncare.</p>
               <p rend="justify">El când dormea, puteai să tai lemne pe dânsul.</p>
               <p rend="justify">Ea se face a face mâncare. El a adormit. El l-a scos pe Ionică şi i-a tăiat degetul. N-a mai lăsat să-l mai lege. Când i-a picat în gură, apoi a şi luat-o în spate. Şi când a scos-o şi el când a pocnit, s-a umplut iazul de păcură.</p>
               <p rend="justify">Da el ia şi pune mâna şi ia cheile iadului şi se porneşte. Vine, vine…  Când a ajuns, a ajuns la aist cu apa.</p>
               <p rend="justify">—  Ei ce, Ionică? Ai aflat ceva?</p>
               <p rend="justify">—  Am aflat. Da mata darul, care te-ai iscălit, îl dăruieşti?</p>
               <p rend="justify">—  Da.</p>
               <p rend="justify">—  Dă-mi vre-o zece oameni, cincisprezece. Iaca este planul.</p>
               <p rend="justify">S-a dus şi numai a răsturnat piatra ceea de vale şi aşa a ţâşnit apa şi a început a merge apa prin pâraie, prin izvoare, fântânile se umplu şi i-a dat jumătate de împărăţie lui Ionică.</p>
               <p rend="justify">Vine. Vine la aist cu livada. Şi aista tot zice că dă.</p>
               <p rend="justify">A  luat nişte oameni şi a pus la tot pomul doi oameni, şi a săpat pomii, şi a tras la o parte. Şi când a scos banii aceia de acolo, s-a prăbuşit locul şi a cărat pământ de-al doilea şi a pus pomii aceia a doilea în ordine, cum se cuvine, şi a scos două girezi de galbeni: o gireadă – lui Ion şi una – împăratului. Şi el i-a dat încă jumătate de împărăţie şi l-a făcut un împărat.</p>
               <p rend="justify">Amu, venind el pe drum, ajunge la aist cu fata. Când a ajuns aici, o lasă undeva pe…, se duce el singur.</p>
               <p rend="justify">—  Ei ce, Ionică, zice, ai aflat ceva? Zice:</p>
               <p rend="justify">—  Da.</p>
               <p rend="justify">—  Ce ai aflat?</p>
               <p rend="justify">—  Am aflat unde îi fata şi am să-ţi spun şi te-i duce, şi îi vedea-o.</p>
               <p rend="justify">—  Mare poznă!</p>
               <p rend="justify">—  Da, zice, dai ce…</p>
               <p rend="justify">—  Ce am grăit, zice, îţi dau.</p>
               <p rend="justify">Când se duce el şi a adus fata, zice:</p>
               <p rend="justify">—  Asta-i?</p>
               <p rend="justify">—  Asta. Apoi, zice, cum ai găsit-o, aşa ţi-o dau de soţie. Zice:</p>
               <p rend="justify">—  Nu, că eu îs însurat şi îs cununat, zice, am femeie şi am lăsat-o acasă şi nu pot s-o iau eu. De-al doilea nu pot să mă însor.</p>
               <p rend="justify">Apoi avea împăratul un cal, de zbura ca aeroplanul.</p>
               <p rend="justify">—  Apoi, zice, îţi dau calul meu.</p>
               <p rend="justify">Şi i-a dat jumătate de împărăţie şi l-a făcut un împărat şi jumătate. El, când a încălecat calul acela, în trei zile a ajuns acasă. Când a ajuns, da socru-său dormea. El o întrebă pe cucoană:</p>
               <p rend="justify">—  Unde-i tata?</p>
               <p rend="justify">—  Taci, încet, că doarme.</p>
               <p rend="justify">—  Scoală, că eu am luat cheile şi, zice, au ieşit toţi din iad. Trebuie să-i strângă la grămadă, să-i dea, să-i închidă şi să-i încuie.</p>
               <p rend="justify">Cund s-a trezit el…  Şi a văzut, că i-a adus cheile iadului, a luat cheile celea şi s-a pornit. A ieşit din curte, a ajuns la un drum şi a găsit o fântână. Pune cheile celea pe cumpănă şi singur şi-a dat drumul în fântână şi s-a prăpădit.</p>
               <p rend="justify">Da eu m-am pus pe un pai de secară Şi v-am aşternut o poveste în astă seară, Da dacă m-aş sui pe un cârlig, Aş mânca un covrig Şi aş fi om voinic.</p>
               <p rend="justify">Culeasă de la Trifan Baltă din comuna Bleşteni, judeţul Hotin.</p>
               <p rend="justify">Poveşti fantastice. Alcătuirea, articolul introductiv şi comentariile de Grigore Botezatu. Chişinău, Ed. Ştiinţa, 1976, p. 300-308.</p>
               <p rend="justify">Nu cânta, băiete!</p>
            </div>
            <div type="div2">
               <head>NU CÂNTA, BĂIETE!</head>
               <p rend="justify">Fost-a odată ca niciodată, într-o ţară bogată, de la Dumnezeu sfântul lăsată, nu demult, ia, de când e şi necazul pe lume. Dar povestea nu ştie de asta; ea trebuie spusă, că nu-i încotro şi hai, cuvântule, la drum – şi te-oi sfârşi nici nu-i şti când şi cum! Pe atunci şi mai încoace, era o babă şi se-ntorlocase, de-al doilea, c-un moşneag care nu era nici al meu, nici al tău, ci era al ei, ţie-şi-l cu bine – la dânşii bucurie şi la noi sănătate!</p>
               <p rend="justify">Şi moşneagul avea o fată. Baba avea şi ea o fată – tot marfă care nu se potrivea. După cuvântul din vechime: „Toată baba-i cu taraba, hop şi eu cu jneapu meu…!” Şi ca să nu mă iau cu ziua târgului, iacă, mări, baba îşi purta fetişoara numai pe la petreceri şi tare-i plăceau frumuşelei cuvintele flăcăilor, d-apoi jocurile cele cu coadă – doamne sfântule! Azi aşa, mâine aşa, poimâine se numeşte că-i duminică dimineaţă. Cine merge la sf. biserică? Baba şi cu fată-sa! Biata copilă a moşneagului, urgisită şi necăjită, stă acasă şi aşa primeşte poruncă:</p>
               <p rend="justify">—  Să stai şi să faci mâncare, nici prea rece, nici prea fierbinte! Auzi?</p>
               <p rend="justify">—  Bine.</p>
               <p rend="justify">Se duc ele la sfânta slujbă; fata moşneagului se urcă pe coşar şi se uită. Ele cum ajung în faţa pridvorului, s-apucă şi ea şi se duce la cei doi nucuşori din grădină, răsădiţi de mânuţa ei, răsfiraţi a plâns, cu crengile frăţeşte la pământ şi, fiindcă acolo-i şedea norocul şi ajutorul ei, face: „Descuieţi-vă, nucuşorilor!” Atunci, cât ai clipi, nici eu singur nu mai ştiu ce fel de lucruri scumpe au ieşit de acolo: straie scumpe,</p>
               <p rend="justify">218 cum nici la miresele împărăţiei nu se află, şi trăsură şi cai, care nici n-or fi cum s-or povesti, că lumea pentru ce are gură! Atâta numai că fata noastră, gătită aşa de mândru, iacă intră şi ea în sf. biserică! Lumea socotea că-i crăiasă, nu de pe ici-de pe colea, ci crăiasa cea mai aleasă dintre crăiese! Cât despre feciorul împăratului, d-voastră aveţi auz îndeajuns şi vă puteţi închipui mai bine decât mine ce fel îi juca gândul: dorul nu caută multă zăbavă, a pus stăpânire şi pe inima împărătească – şi adică de ce nu?</p>
               <p rend="justify">—  Şi să-l ardă focul de dor! Crăiasa cea frumoasă însă, drept să vă spun, nu s-a uitat mult la asta: ea a luat repede nafură, a ieşit, şi până una-alta, a fost acasă – tot fata moşului, care acum făcea mâncare pentru babă şi pentru odorul ei! Feciorul de împărat se uită în urmă – d-apoi ce folos, că, bat-o s-o bată crăiasă, nu ştii cum a ieşit şi:</p>
               <p rend="justify">Înainte luminiţă, În urmă neguriţă şi nu-i. Dacă nu-i, nu-i; de acuma caută-i şi tu urma, băiatul mamei! Ai pus tu ochii pe fată, dar să vedem ce mai este, şi ţine-te, biată poveste!</p>
               <p rend="justify">—  Ha! Ai făcut mâncare? Se boldeşte baba.</p>
               <p rend="justify">—  Făcut, răspunse fata moşneagului.</p>
               <p rend="justify">Şi mâncarea era făcută, nici prea rece şi nici prea fierbinte, cum e mai bunişoară pentru izbăvit de inimă rea.</p>
               <p rend="justify">—  Dar oaleu!</p>
               <p rend="justify">—  Zice fata babei – tu nici nu ştii una!</p>
               <p rend="justify">—  Dacă nu-mi spui, surioară dragă!</p>
               <p rend="justify">—  D-apoi tu ce mai ştii! Amarnic feciorul de împărat, dar mai mândră-i crăiasa ce-a venit azi la sf. slujbă!</p>
               <p rend="justify">—  De! Dacă eu, săraca, şed numai acasă!</p>
               <p rend="justify">Şi s-a trecut şi asta. Iar iad şi rai în casă, ca-n casă de om, până ce, cu bine şi cu rău, cum s-a mai întâmplat, ne trezim în a doua duminică. Hai iar la sf. biserică, după obiceiul creştinesc; se duce numai baba cu fată-sa, copila moşneagului rămâne osândită să steie tot acasă, să facă mâncare potrivită şi să nu se urnească un fir din ogradă. Atâta numai că ea, cum se văzu singură, se şi alătură de cei doi nucuşori: „Descuieţi-vă, nucuşorilor!” Nucuşorii i-au dat straie şi trăsură cu cai, care nu se mai află pe lume. Ea iar ajunge la sf. biserică; lumea căsca gura, nu alta; iar feciorului de împărat îi venise gândurile la loc. Atâta numai, frate dragă, că, văzând-o cum iese degrabă – de i se făcu:</p>
               <p rend="justify">Înainte luminiţă, În urmă neguriţă nu ştiu, a lui ciudă era mai aprinsă, ori a mea supărare mai mare, că nu putea el prinde nici o fată de împărat! Eu şi acum să-l văd i-aş zice: „Dar ce, păzeşti iepuri, fecioraş de crai?” Numai vezi că şi el avea dreptate: a treia oară era scris să-şi capete odorul! Cum a şi fost. Că uite, povestea merge tot aşa în drumuşorul d-sale, până a treia duminică. Baba cu fată-sa, la sf. biserică; astalaltă – vine şi ea, necuprins de frumoasă şi îmbrăcată, crăiasă în picioare, şi alta nimica. N-aş şti.</p>
               <p rend="justify">—  N-aş vorbi. Ce-mi face acuma fecioraşul cel îndrăgostit? Cu binişorul nu mergea – oleacă de silă n-are să strice: toarnă flăcăiaşul răşină topită pe pragul pridvorului şi numai iacă-mi trece crăiasa şi, ce mai la deal la vale – nu-şi poate scoate piciorul cu ciuboţica! Aşa-i că feciorul a prins minte? Şi aşa-i că dacă nu-l luam eu oleacă în râs, nu se afla să facă asta? Şi, cum am zice, nici fata cu chipul de crăiasă nu-i proastă. Zmuceşte o dată, zmuceşte de două ori, când a treia oară, scoate piciorul, lasă ciuboţica în plata domnului, şi la fugă, să fie tot pe a ei!</p>
               <p rend="justify">—  Măi! Zice feciorul împăratului, ce-i de făcut? S-a dus ea:</p>
               <p rend="justify">Înainte luminiţă, În urmă neguriţă, dar pune-oi şi eu gabja o dată! Şi aşa, gândul se vede că rău tare asupra ei nu era – ia, cam cum m-am dat şi eu cu baba la secere, ar zice moşneagul.</p>
               <p rend="justify">—  Şi hai de-acuma, mări, că ciuboţica e în mâna</p>
               <p rend="justify">220 craiului şi aceea are să-i fie mireasă, care va avea norocul să-i fie deopotrivă piciorul cu ciuboţica! Caută, învârteşte, suceşte, greu la deal, greu şi la vale. Vine povestea şi în casa babei. Ce mai cinste pe fata ei că feciorul craiului îi pune ciuboţica în picior! D-apoi ce folos? Picior ca al fetei babei am mai văzut eu, dar, drept a vorbi, să vă ferească Dumnezeu, fetelor! Lasă că era Propeaua gardului, Păcorniţa carului.</p>
               <p rend="justify">Urâciunea satului, dar avea nişte talapane de picioare de le-ai fi putut pune gură de ham, nu altceva. Baba nu ştia de asta; ei i se părea că picioruţ mai potrivit pentru ciuboţica aceea din mâna craiului nu poate fi decât picioruţul cel drept al copilei cu pricina. Drept aceea s-a apucat şi a dat ia-ncolo, mai deoparte, pe biata fată, a moşneagului, şi mai bun loc decât după uşă care ar fi putut fi? Dar ciuboţica nu venea pe piciorul urâtei, şi nici trebuie să ne mai prăpădim vremea cu asta!</p>
               <p rend="justify">—  Da oare să mai cioplim olecuţă picioruţul? Zice baba.</p>
               <p rend="justify">—  Nu se poate! Se răsteşte craiul, gata să se pornească. Când colo, cocoşul, în prag, strigă, înălţându-se într-amândouă picioarele, maimai să stârnească tot satul:</p>
               <p rend="justify">Cucurigu, ga, gaa! Fata moşneagului după uşă Şăde-ntr-un ştiubei cu cenuşă…!</p>
               <p rend="justify">—  Huş, cocoş afurisit! Se încruntă baba, dar afurisitul grăia dreptatea şi de aceea, când feciorul împărătesc dă să mai calce un pas, iar răcneşte diavolul de cucoş:</p>
               <p rend="justify">Cucurigu, ga, gaa! Fata moşneagului după uşă Şăde-ntr-un ştiubei cu cenuşă…!</p>
               <p rend="justify">—  Huş, cocoş afurisit, mânca-te-ar boala să te mănânce!</p>
               <p rend="justify">—  Măi – face feciorul – trebuie să fie ceva, şi nu-i degeaba cântecul! Când bietul cucoş năzdrăvan iar ţipă mai cu înţeles:</p>
               <p rend="justify">Cucurigu, ga, gaaa! Fata moşneagului după uşă Săde-ntr-un ştiubei cu cenuşă…!</p>
               <p rend="justify">Şi caută el după uşă; ce-i drept nu-i păcat, fata moşneagului, plină de cenuşă şi funingine, şedea în ştiubeiul de zolit cămăşi. Şi minune n-a fost de loc când a cercat holteiul şi ciuboţica se potrivea atât de bine pe piciorul copilei. De acuma – să le fie de bine, oi face şi eu: nuntă, petrecere şi chef, ca la o vreme de bucurioară şi pace! Fata moşneagului mi se dresese un lucru de împărăteasă, că trecuse vestea şi dincoace, pe aici pe la noi, la Moldova lui Ştefan. Ce să-i faci? Ea se ducea când vroia la nucuşori, şi când zicea: „Descuieţi-vă, nucuşorii mamei!”, fel de fel de bunătăţi îi ieşeau la lumină. Şi iacă dă Dumnezeu şi la vreme potrivită li se soseşte părinţilor şi un copilaş – da frumos, da frumos, să-i zvârli două mere de aur, cum făcea Irod împăratul. Era bucurie la scaunul împărătesc, dar bucuria ştiţi d-voastră că zboară iute-iute şi-i dă drumul supărării, care o înghesuie de dinapoi; şi să nu vă miraţi că, într-o bună dimineaţă, baba îşi trimite fata să o mai vadă pe tânăra împărăteasă. Poate cu gând bun – dar la om rău gând bun să dea Dumnezeu, însă eu nu prea cred!</p>
               <p rend="justify">—  Bine te-am găsit, surioară; he, bine mai trăieşti!</p>
               <p rend="justify">—  Bine ai venit, surioară! Îi răspunse astalaltă, cu inima curată. Azi aşa, mâine aşa, hai, poimâine se duc amândouă la plimbare: una cu inima dreaptă, cealaltă însă, duşman împeliţat! Ici câmpie întinsă, dincoace lanuri ce se izbeau cu vârfurile spicelor în razele soarelui, încât cu adevărat era de-a mai mare dragul să priveşti că În vârful spicului, Vârful mărgărintului împodobeau cu îndestulare firea toată; d-apoi ce ţi-i bun, că, nu bine dă împărăteasa să se uite la fântâna la care ajunseră, şi mâna nelegiuitei nu s-a sfiit, şi iacă s-a înecat biata împărăteasă!</p>
               <p rend="justify">Lângă fântână a crescut – aşa a vrut Dumnezeu – un soc. Fata babei, fără multă grijă, se duce acasă şi-i împărăteasă de acuma şi tot aşa îmbrăcată, dar mai strânsă şi mai învelită, cum va fi ştiut ea – că</p>
               <p rend="justify">222 eu nu mă pricep la treburi de acestea – şi numai un lucru o strica: ţâţă nu putea da copilaşului celui frumos, ce rămânea de maică-sa, şi plângea, plângea fecioraşul, Doamne, Doamne!</p>
               <p rend="justify">—  Ce are copilaşul nostru? Zice împăratul.</p>
               <p rend="justify">—  D-apoi, dă! Răspunse urâta.</p>
               <p rend="justify">—  Hi, ştiu eu mai bine ce are, şi te-aş învăţa eu, de-ai fi sub mânuţa mea!</p>
               <p rend="justify">—  Fac eu de ici, măcar că n-am nici o putere. Şi de la o vreme, ce să se mai pomenească? Un băiat umbla cu oile pe la fântâna care înghiţise pe împărăteasă. Taie băiatul din soc şi-şi face un fluieraş; îl potriveşte, îl suceşte, îl pune la gură şi iacă aşa prinde – singur, oameni buni.</p>
               <p rend="justify">—  A cânta fluieraşul:</p>
               <p rend="justify">Nu cânta, băiete, Rău capul mă doare, Copilaşu-mi plânge, Cu lacrimi de sânge, Pe dânsu-l adapă Ţâţişoară stearpă…!</p>
               <p rend="justify">Şi tot aşa…  Măi, minunea tatălui! Mai vine un băiat cu oile, istalalt îi spune povestea de la capăt, cellalt se încruceşte, mai cască gura.</p>
               <p rend="justify">—  Da-cearcă şi tu, dacă nu crezi!</p>
               <p rend="justify">Şi cum îl pune şi el la gură, fluieraşul meu prinde a zice:</p>
               <p rend="justify">Nu cânta, băiete, Rău capul mă doare, Copilaşu-mi plânge Cu lacrimi de sânge…</p>
               <p rend="justify">—  Măi! Ce să fie? Hai să spunem în sat!</p>
               <p rend="justify">Şi au spus. Mai vine şi un moşneag pe acolo – îşi face şi el din socul cela o trişcă, şi trişca prinde a cânta şi nu sta de fel cât o ţineai la gură:</p>
               <p rend="justify">Nu cânta, moşnege, Rău capul mă doare, Copilaşu-mi plânge, Nu cânta, băiete!</p>
               <p rend="justify">Cu lacrimi de sânge…</p>
               <p rend="justify">Şi n-are credinţă De la măiculiţă…</p>
               <p rend="justify">—  Săraca mamă! Face moşneagul…  Am auzit eu aşa, mai de demult, în poveste, câte nu se întâmplă…  Sufletul ei grăieşte!</p>
               <p rend="justify">Şi oi zice şi eu: ehei, şi povestea-i mare-lucru!…  Şi, fiindcă nimeni nu cuteza să-i spuie şi împăratului despre asta – tot de răul împărătesei nouă – dă Dumnezeu şi se învârteşte crângul altfel: deschide el o clacă, măi frate, că înainte şi împăraţii făceau clăci; ş-apoi ce mai cântări şi petreceri! Nu ca acuma; tot flăcăi, ciucălăi, şi tot fete care la lucru-s ca butucu, iar la măritiş, pară de foc aprinse! Aşa încât îi fu dat şi împăratului să asculte cântarea cea de jale ce ieşea din fluiere şi din trişti, că erau fluierari, nu ca voi, nişte mămăligari! Şi ziceau:</p>
               <p rend="justify">Nu cânta, băiete, Rău capul mă doare, Copilaşu-mi plânge…</p>
               <p rend="justify">—  Măi, care-i acela? Se răsteşte, înfuriată, împărăteasa. Da ei ziceau înainte:</p>
               <p rend="justify">Pe dânsu-l adapă Ţâţişoară stearpă…</p>
               <p rend="justify">Şi n-are credinţă De la măiculiţă…</p>
               <p rend="justify">—  Ahaaa! La dă-i afară cu aist cântec! Ce vorbe-s aiestea?</p>
               <p rend="justify">—  Nu; ia să văd şi eu, măi băieţi, ce minune-i asta, zice împăratul, şi-mi pune la gură un fluieraş:</p>
               <p rend="justify">Nu cânta, drăguţă, Rău capul mă doare…</p>
               <p rend="justify">Şi numai ce-l rupe el în două, şi o dată, poc! Dintr-o bucată s-au făcut două bucăţi, iar împărăteasa cea adevărată a sărit în sus, vie, teafără, frumoasă şi aleasă, cea mai întâi!</p>
               <p rend="justify">—  Of, bărbate, mult am dormit!</p>
               <p rend="justify">Şi i-a spus totul, totul, cum îi fusese blestemul şi chinul.</p>
               <p rend="justify">Apoi d-voastră grijă să n-aveţi, că şi mai mare blestem şi chin a trebuit să vie, pe dată, pe dată asupra fetei babei. Numai sfârşitul i-au făcut, alta nimica. Dar nu m-apuc, dacă poate n-a fi murit, trăieşte şi azi – trăiască în pace, că, din partea asta, noi de-am fi sănătoşei, buni la inimă şi la treabă, precum suntem şi la mâncare, şi mai cu seamă la minciuni. De jalea ei, oi face şi eu Cu bine fi cu sănătate, Ţine-o minte bine, nepoate.</p>
               <p rend="justify">Că vorbă multă fără minciună nu se poate!</p>
               <p rend="justify">(De la Mariţa lui Ion Babii, bătrână din Sârbi-Dorohoi)</p>
               <p rend="justify">D. Furtună, în revista Tudor Pamfile, I (1923), februarie, p. 8-14</p>
            </div>
            <div type="div2">
               <head>POVESTEA LUI FURGA-MURGA.</head>
               <p rend="justify">A  fost odată, dragii mei şi a cui vă are, a fost odată o babă săracă, săracă şi avea numai o colibă mică, unde şedea şi un copil cu care împărţea bucuria, dar mai mult necazul vieţii.</p>
               <p rend="justify">Biata babă lucra ziua la alţii, şi pe mult şi pe puţin, cum se nimerea, şi astfel îşi câştiga de mâncare şi ţoliţe pentru ea şi pentru copilaşul ei, că altă ce putea stăci1; era bucuroasă că poate să şi le câştige fără a cerşi.</p>
               <p rend="justify">Într-o zi a dat baba copilaşului trei bani şi i-a zis: na banii ăştia, copile, şi te du la pitar să ne cumperi pită, dar ia seama să nu-i pierzi, că atunci nu vom mânca, că alţi bani n-avem!</p>
               <p rend="justify">Copilul a luat banii şi apoi tot într-un picior fuga la pitar. Pe drum însă află el o grămadă de copii, ce se jucau cu o „rugace”, ştiţi de cele cu coarne. Rugacea tot vroia să zboare şi copiii nu o lăsau.</p>
               <p rend="justify">Dar copilul babei, fiind milos, zise celorlalţi copii: nu chinuiţi biata goangă, că nu v-a făcut nimica rău, mai bine daţi-mi-o mie că vă dau un ban pe ea.</p>
               <p rend="justify">Şi copiii bucuroşi îi deteră rugacea şi copilul babei o luă frumos, o netezi şi o băgă în sân, apoi plecă mai departe către pitar.</p>
               <p rend="justify">Nu merse mult şi iată altă grămadă de copii. Copiii prinseră un „hârce” (şoarece) şi se jucau cu el. Copilul babei văzând bietul hârce că-i mai mort de ostenit, zise către copii: măi copii, nu chinuiţi bietul</p>
               <p rend="justify">1  A stăci – a agonisi.</p>
               <p rend="justify">226 hârce, că nu v-a făcut nimic, mai bine daţi-mi-l mie, că vă dau un ban pe el.</p>
               <p rend="justify">Şi copiii bucuroşi îl deteră.</p>
               <p rend="justify">Copilul babei luă hârcele, îl netezi de la cap spre coadă şi-l băgă şi pe el în sân, apoi plecă mai departe.</p>
               <p rend="justify">Pe drum iar află o grămadă de copii care se jucau cu un pui de şarpe. Şarpele tot voia să se bage într-o gaură şi copiii nu-l lăsau. Cum ajunse copilul babei la ei, i se făcu milă de puiul de şarpe şi zise copiilor: măi copii, nu chinuiţi puiul de şarpe, că nimic rău nu v-a făcut, mai bine daţi-mi-l mie, că vă dau un ban pe el!</p>
               <p rend="justify">Copiii se învoiră, primiră banul şi copilul babei luă şarpele şi-l băgă în sân lângă hârce şi lângă rugace. Dar bietului copil milos nu-i mai rămase nici un ban ca să cumpere pită, că îi dase toţi pentru lucrurile din sân. N-avea deci la ce să se mai ducă la pitar. Se întoarse acasă la mamă-sa şi în loc de pită goli din sân rugacea, hârcele şi puiul de şarpe.</p>
               <p rend="justify">Mamă-sa, adică baba, cum văzu bidigăniile aduse, se îngrozi de ele şi înţelegând că nu a cumpărat pită îl ocărî rău, ba îl şi frecă o ţâră.</p>
               <p rend="justify">Copilul însă îi zise: nu mă bate, maică, poate că ne-o prinde bine odată şi astea, nu ştii!</p>
               <p rend="justify">Apoi copilul luă şarpele, îi dete de mâncare ce biet avea şi-l băgă într-o oală, iar hârcele şi rugacea le băgă şi pe ele în alte două olcuţe; puse olcuţele pe o scândură a fargaşului ce era deasupra ferestrelor şi era oară de oară la ele să vadă ce fac, cum trăiesc şi cum dorm. Ziua când era cald, le scotea la soare, îşi trăgea bucătura de la gură, ca să le dea lor şi le învăţa să asculte de vorbele lui. Când striga el:</p>
               <p rend="justify">Da! Rugace, gace, Vin să-ţi dau pogace1,</p>
               <p rend="justify">1  Pogace – azimă de grâu, coaptă în spuza din vatră.</p>
               <p rend="justify">Rugacea ieşea din olcuţă, întindea labele cele ca foarfecele şi copilul îi da pogace, ori mălai ce avea el şi rugacea mânca şi-i juca ca o păpuşă. Copilul nu mai putea de fălos. Ba de la o vreme şi mamă-sa se împrieteni cu ele şi râdea şi ea când le vedea pe toate jucând şi făcând exiţârul ca cătanele.</p>
               <p rend="justify">La hârce striga copilul aşa:</p>
               <p rend="justify">D-auzi, hârce micucele, Vin de mâncă jumerele.</p>
               <p rend="justify">Şi hârcele pe loc se suia cu picioruşele dinainte pe dunga olcuţei, se scărpina cu ele pe la bot şi Sucea mustăcioare Şi-aştepta-mbucăturioare.</p>
               <p rend="justify">Şi copilu-i sălta inima văzând cum mănâncă „vitişoarele” lui şi le mergea bine. Pe şarpe îl dezmierda copilul aşa:</p>
               <p rend="justify">Vin, şarpe balaur, Cu solzii de aur, Vino pân' la mine, Să mă joc cu tine.</p>
               <p rend="justify">Şi puiul de şarpe, cum auzea glasul copilului, şuiera una şi ieşea cu capul afară, iar limbile şi le ascuţea către copil în semn de bucurie. Copilul îi da de mâncare şi apoi se juca cu el. După ce crescură toate vitişoarele lui, cum le zicea el, mai mari, le striga numai şi ele ieşeau din olcuţe, veneau la copil şi el se juca cu ele, cum se joacă un copil cu alţi ortaci de-ai lui.</p>
               <p rend="justify">De la o vreme şarpele crescu aşa de mare, că nu mai încăpea în olcuţă, şi copilul îl băgă într-un ciubăr şi mai apoi, după ce tot creştea ca din apă, îl băgă într-o cadă mare.</p>
               <p rend="justify">Şi copilul sălta de bucurie când îl vedea mare şi şuierând ca un voinic, de se cutremura coliba.</p>
               <p rend="justify">Baba, mama copilului, se împrietenise şi ea cu bidigănile astea aşa de mult, că acum parcă nu se simţea aşa săracă ca mai-nainte şi nu strica voia copilului nici pentru toată lumea. De mergea copilul undeva, mamă-sa grijea de vitişoare şi le hrănea şi le scotea la soare să se joace şi-i era şi ei inima la loc, văzând că acum nu e aşa singură, aşa părăsită de toată lumea ca pân' aci. Şi copilul când venea o întreba:</p>
               <p rend="justify">—  Măicuţo, ai dat la vitişoare de mâncare?</p>
               <p rend="justify">—  Am dat, puiul maichii!</p>
               <p rend="justify">—  Le-ai scos la soare?</p>
               <p rend="justify">—  Le-am scos, maichii!</p>
               <p rend="justify">Şi copilul îi sărea în grumaz şi o sărută, iar mamă-sa îl netezea pe cap, se uita ţintă în ochii lui, apoi îl săruta şi i se părea să-l mănânce, de bucurie. I se părea că aşa copil ca ea n-are nime în toată lumea şi nu l-ar da nici să-i fi dat cineva un colţ de ţară. Aşa trăiră multă vreme fericiţi.</p>
               <p rend="justify">Dar într-o zi şarpele începu a şuiera mai tare ca de obicei şi copilul îndată se duse la el şi-l întrebă:</p>
               <p rend="justify">—  Dar ce-ţi lipseşte, dragul meu? Au nu ţi-am dat toate îndeajuns câte ţi-au lipsit?</p>
               <p rend="justify">—  Ba mi-ai dat, stăpâne, mi-ai dat toate îndeajuns şi-ţi mulţumesc, numai mi-a venit şi mie dor de tata, de mama şi de fraţii mei, că de mult nu i-am văzut, şi apoi mi-a venit şi mie vremea, stăpâne, să mă însor şi în ţara mea e mireasa mea. Te rog dară, dă-mi voie şi slobozenie ca să merg acasă!</p>
               <p rend="justify">—  Te slobod, puiul meu, răspunse copilul, deşi fără tine aş fi cu o bucurie mai puţin, dar nu voiesc să-ţi stric voia…</p>
               <p rend="justify">Atunci şarpele îi zise:</p>
               <p rend="justify">—  Bine, stăpâne, îţi mulţumesc, dar te rog să mergi cu mine, că uite mi-e urât singur şi eu vreau ca tata şi mama să-ţi răsplătească marea binefacere ce mi-ai făcut! Şi copilul îi zise:</p>
               <p rend="justify">—  Bine, puiul meu, merg, cum să te las singur cale aşa departe. Aşteaptă numai.</p>
               <p rend="justify">Şi copilul se duse la maică-sa şi-i spuse gândul său, rugând-o să-i facă o turtă pentru drum şi să-i gate traista.</p>
               <p rend="justify">Mamă-sa, când îl auzi vorbind aşa, se întristă mult şi-l rugă să nu plece pe o aşa cale lungă şi primejdioasă şi pe ea să o lase acum la bătrâneţe singură numai cu dorul.</p>
               <p rend="justify">Dar copilul îi zise: măicuţo, rămâi dumneata cu celelalte vitişoare şi îngrijeşte de ele până vin eu, că eu mă grăbesc şi nu zăbovesc şi când voi veni, bine de noi va fi; eu acum trebuie să plec, că nu pot lăsa puiul nostru singur.</p>
               <p rend="justify">Apoi copilul, sărutând mâna mamei sale, luă traista la grumaz, bâta în mână şi cu şarpele după el plecă la drum, iar biata mamă rămase singură cu ochii uzi de lacrimi şi cu inima zdrobită, şi îi petrecu în zare până picură de nu-i mai văzu.</p>
               <p rend="justify">Şi se duse copilul cu şarpele după el, se duse trei zile de vară din zi până-n seară, şi apoi alte trei zile şi mai treizeci şi trei, până ajunseră la marginea unei păduri. Acolo odihniră la umbra unui copac mare. Copilul scoase mâncarea din traistă, mâncă el şi dădu şi şarpelui, apoi băură apă dintr-un izvor şi se întinseră să tragă un puiuţ de somn. După ce se treziră, iar apucară drumul lung prin pădure, până ajunse la cealaltă margine a ei.</p>
               <p rend="justify">Aci zise şarpele către copil: stăpâne, acuşi ajungem la o apă mare şi dacă o vom trece şi aceea, am ajuns în ţara mea; de aci nu e departe casa părinţilor mei. Când vom ajunge acasă însă şi mă vor vedea părinţii, ei de bucurie te vor înghiţi, dar tu să nu te sperii, că iar te vor lepăda înapoi, mai frumos şi mai voinic de cum eşti. Şi apoi când te vor întreba că ce ceri pentru că ai îngrijit, de mine, tu să nu ceri altă, nici aur, nici argint, ci să ceri „mărgeaua” de după măseaua tatei, că aceea e fermecată şi cu ea poţi face ce voieşti şi ce gândeşti, numai să sufli peste ea de trei ori.</p>
               <p rend="justify">Atunci şarpele se scutură o dată şi dintre solzii lui ieşiră aripi şi zise copilului: stăpâne, suie-te pe mine! Şi copilul se sui pe el şi şarpele zbură cu el şi trecură apa ca fulgerul până de cealaltă parte. Acum erau în ţara şerpilor. Pe unde mergeau şi se întorceau, numai de şerpi</p>
               <p rend="justify">230 dau, dar niciunul nu era frumos şi voinic ca puiul copilului. Pe la amiază ajunseră la curţile împăratului şerpilor, că puiul copilului era chiar copilul împăratului şerpilor.</p>
               <p rend="justify">Cum îl văzură ei pe copilul lor intrând pe poartă, îi săriră înainte, îl îmbrăţişară şi-l sărutară, apoi îl întrebară că ce a păţit şi cum a ajuns aci.</p>
               <p rend="justify">Şarpele le arătă pe copil, spunând că el este mântuitorul lui. Atunci împăratul şerpilor de bucurie îl înghiţi pe copil, dar iar îl scoase afară mai frumos de cum fusese. Apoi îl înghiţi împărăteasa şerpilor şi iar îl scoase afară mai frumos de cum fusese. După aceea împăratul şerpilor îl întrebă pe copil:</p>
               <p rend="justify">—  Măi voinice, ce ceri tu pentru binefacerea ce mi-ai făcut, păstrându-mi şi aducându-mi aici copilul meu, ce-l credeam pierdut?</p>
               <p rend="justify">—  Ce să cer?</p>
               <p rend="justify">—  Răspunse copilul – că aur şi argint nu pot duce, că e greu şi calea e departe, dar dacă vrei ca totuşi să-mi faci un bine, să te pomenesc, dă-mi mărgeaua de după măseaua ta şi voi fi îndestulat!</p>
               <p rend="justify">Şi cum auzi şarpele ce cere copilul, se mânie şi înghiţi copilul şi nu mai vru să-l lepede afară.</p>
               <p rend="justify">Atunci puiul de şarpe se rugă cu lacrimi în ochi de tatăl său, ca să-l scoată afară şi să-i împlinească dorinţa, că fără copil nici ei n-ar avea pe copilul lor. Şi se îndură împăratul şerpilor şi-l lepădă pe copil afară şi mai frumos de cum fusese şi, dându-i şi mărgeaua cerută, îl lăsă să se ducă.</p>
               <p rend="justify">Puiul de şarpe merse cu el şi-l trecu apa până dincolo, apoi sărutându-se se despărţiră. Puiul de şarpe se întoarse la tatăl său, iar copilul luă drumul înapoi pe unde venise.</p>
               <p rend="justify">Când ajunse la marginea pădurii, unde odihnise mai înainte, voi să cerce puterea mărgelei, de-i aşa cum spusese puiul de şarpe, şi gândi să se facă o casă mare plină de tot felul de bunătăţi şi…  Minune mare, toate se făcură pe loc şi aşa cum dorea el.</p>
               <p rend="justify">Şi copilul se puse după masă, mâncă şi se ospătă şi plecă iar la drum lăsând casa aşa şi pentru alţii, ce s-or fi abătând pe acolo.</p>
               <p rend="justify">Şi copilul, după multe zile, ajunse acasă şi află pe mamă-sa supărată şi cântându-se după el, ca după un mort.</p>
               <p rend="justify">Dar cum îşi văzu odorul venind mai frumos de cum fusese, jalea i se schimbă în bucurie, îl sărută şi-l dezmierdă şi iar era fericită ştiindu-l aproape de ea. Într-o zi, ce-i pică copilului în gând, zise către mamă-sa:</p>
               <p rend="justify">—  Măicuţă, e greu să fii singur în lume, că trebuie multe făcute şi dumneata eşti bătrână şi slabă şi nu le poţi face. Eu unul singur ce pot face? Că nu-i unul ca doi şi nici doi ca trei. Deci, măicuţă, uite ce m-am gândit eu, să te mai scap de la necaz: adă-ţi dumitale o noră în casă, şi mie o muiere cuminte şi harnică, că destul ne-am necăjit noi până acum singuri! Ce zici, măicuţă? Fi-o bine?</p>
               <p rend="justify">—  Bine, maichii, bine, dar mă tem că noi cum ni-s săraci, nime nu ne-o da fata, că uite nici casă nu avem şi ştii Cum e la omul sărac, Nime nu-i face pe plac.</p>
               <p rend="justify">Din sat de la noi, nime nu ne-o da fata, ci să mergem poate întralt sat unde nu ne cunosc aşa de-aproape.</p>
               <p rend="justify">—  Că nici nu te mân eu, măicuţă, în peţit în sat, că mie nici o fată din sat nu-mi place, ci te îmbracă frumos şi să te duci chiar la împăratul să-i ceri fata pentru mine!</p>
               <p rend="justify">—  Aoleu! Maichii! Dar smintit eşti, ori ce alta poate să fie pe capul tău; dar cum cutezi tu să şi gândeşti la aşa ceva? Tu, care eşti cel mai sărac din sat, tu, un zdrenţăros, cu o babă ca vai de mine. Doamne, apără-mă, copile, că-mi fac cruce cu mâna stângă, dar ce gânduri te bat! Iacă m-oi duce eu colea în satul vecin la un om de seama noastră, dar nu să te înalţi în nori unde nu e de noi, că vom cădea de toţi neom sparge!</p>
               <p rend="justify">—  Ba, maică, nu vom cădea, eu ştiu ce ştiu, maică. Dumneata ai să te duci chiar la împăratul şi să-i ceri fata, şi de ţi-o dă, că eu am putere mai mare ca el, şi ca să vezi, maică, şi să mă crezi, iacă doresc</p>
               <p rend="justify">232 ca dumneata să ai haine frumoase, ca muierea chinezului1 de la noi, să te îmbraci cu ele şi să pleci numaidecât în peţite!</p>
               <p rend="justify">Şi copilul babei, zicând astea, suflă peste mărgea de trei ori, şi pe loc veni în mijlocul colibei o masă încărcată cu mâncări şi băuturi alese şi o ladă îndesată de haine frumoase, cu poale curate, cu papuci cu copcii, cu mărămi de mătase, cu pieptar, cu oglinduţe, cu mărgele şi zghiordane cu salbă la grumaz, cu oprege2 şi catrinţe, ţesute numai cu fir şi ibrişin, cu pui şi perţi de-ţi fugeau ochii de pe ele.</p>
               <p rend="justify">Şi se minună baba de lucrurile astea şi parcă visa, aşa i se făcea pe dinaintea ochilor. Şi mâncară ei din masa încărcată de bunătăţi şi se îmbrăcă baba frumos ca o nevastă tânără şi se uită în oglindă să vadă cum i se şade, că aşa haine nu îmbrăcase ea niciodată; numai salba de la grumaz şi de pe cap şi zghiordanele nu le luă, că erau prea din cale afară frumoase şi ea era prea bătrână pentru ele şi nu se potriveau.</p>
               <p rend="justify">Şi apoi iar se uită baba în oglinda ce o aflase în puiul lăzii şi se miră şi ea de norocul ce dase peste dânsa.</p>
               <p rend="justify">Şi plecă baba în peţite la împăratul, dar tot parcă un ghimpe îi sta pe inimă, şi când se apropie de palatul împăratului i se muiară picioarele, inima începu a i se bate cu putere şi de nu afla la poartă un scaun să se odihnească, ar fi căzut de pe picioare, aşa slăbeaţă o cuprinsese. Nici nu îndrăzni să se bage înăuntru şi stete acolo afară până înnoptă.</p>
               <p rend="justify">Atunci se duse la casa cu turn, unde şedea împăratul, că acolo văzu lumină înăuntru şi strigă la fereastră: înălţate împărate, am venit să-mi dai fata după feciorul meu! Şi zicând acestea o luă tot de-a fuga către casă. Împăratul auzi vorbele babei, deschise fereastra să vadă cine strigă, dar nu văzu pe nimeni şi i se păru că nu strigase aievea nimenea, ci lui numai i se păruse aşa.</p>
               <p rend="justify">1  Chinez – primar.</p>
               <p rend="justify">2  Opreg – un fel de fotă.</p>
               <p rend="justify">A  doua noapte iar veni baba şi strigă la fereastra împăratului: înălţate împărate, să-mi dai fata după feciorul meu, şi iar o luă la picior.</p>
               <p rend="justify">Împăratul auzise acuma bine, nu ca în noaptea trecută, ba auzise chiar şi fata lui şi deschiseră ferestrele, dar fiind întuneric nu văzură pe nime, căci baba o ştersese ca fulgerul, că de frică ce nu face omul! Atunci împăratul, care acuma cunoscuse aievea că strigase cineva, puse păzitori, ca să străjuiască şi să prindă pe cel ce va mai striga la ferestrele sale, sau se va apropia de ele.</p>
               <p rend="justify">A  treia noapte iar veni baba, că nu avea pace de copil, şi strigă la fereastră: înălţate împărate, să-mi dai fata după feciorul meu!</p>
               <p rend="justify">Atunci păzitorii care stau la pază în ascunzişurile lor, puseră mâna pe ea şi pe sus o duseră înaintea împăratului. Când o văzu, împăratul îi zise:</p>
               <p rend="justify">—  Vai! Babă slabă, dar cine eşti şi ce vrei? Şi ce mă nelinişteşti noaptea strigând pe la ferestrele mele?</p>
               <p rend="justify">—  Să trăieşti, înălţate împărate, zise baba, m-a trimis copilul meu în peţit la fata măriei tale, dar eu nu am îndrăznit să mă arăt pe faţă, că mi-s babă slabă, iar măria ta o faţă luminată.</p>
               <p rend="justify">—  Bine, babo! Eu am o fată de măritat, iar tu precum zici ai fecior de însurat; e lung drumul de suit de la tine până la mine, dar vom vedea de va fi vrednic de fata mea. Să-ţi trimiţi dară feciorul aici, să-l văd şi eu şi fata şi, de-i va plăcea, ne-om încuscri, iar de nu, va plăti cu capul său cutezarea sa!</p>
               <p rend="justify">Şi ieşi biata babă din casele împăratului, şi cuvintele din urmă „va plăti cu capul său cutezarea sa” nu-i mai ieşeau din urechi.</p>
               <p rend="justify">„O să rămân fără fecior, îşi zise baba în sine; ştiu că împăratul îşi va căuta un ginere din neam mare, şi copilaşul meu, frumuşel ca un inel, o să piară în furci ca un făcător de rele. Voi stărui pe lângă el, să se lase de ăst gând afurisit. Ne-om alege noi o fată de postavul nostru şi vom trăi cum vom putea ca toţi oamenii săraci”.</p>
               <p rend="justify">Cu gândul acesta ajunse baba acasă. Feciorul îi ieşi înainte şi o întrebă:</p>
               <p rend="justify">—  Ai fost, măicuţo? Ce a zis împăratul?</p>
               <p rend="justify">—  Ce să zică, puiule! Mă tem că nu vei păţi bine. A zis împăratul să mergi să te vadă şi, de-i vei plăcea şi lui şi fetei, bine, de nu, vei plăti cu capul cutezarea ta; iu! Maichi! Parcă un fior rece îmi trece prin inimă; lasă-te, ţuce-l maica, lasă-te de gândul ăsta, că merge maica colea în satul de după deal, la moşu Stanimir şi-ţi peţeşte fata lui, că e de pănura1 noastră; o să trăieşti bine, că-i fată bună şi frumoasă; nu te duce cu gândul aşa sus, ţuce-te maica, puiul maichii, că mă tem că o fi rău de tine. De mine mă las, căci şi aşa îs bătrână acuşi de muche, numai mi-e jale de tinereţile tale să pieri în furci ca un făcător de rele. Ascultă pe măicuţa ta, numai acuma, numai o dată…</p>
               <p rend="justify">Dar feciorul îi zise:</p>
               <p rend="justify">—  Măicuţă, nu te teme, nu avea frică de mine, mie altă fată nu-mi trebuie, ci numai fata împăratului; eu îs vrednic de ea, vei vedea acuşica, o să fiu ginerele împăratului; nu te tângui pentru mine, eu ştiu ce ştiu eu şi bine are să fie!</p>
               <p rend="justify">—  Numai mie mi-i frică şi mi-i jale după tine!</p>
               <p rend="justify">—  Răspunse baba.</p>
               <p rend="justify">Şi copilul se îmbrăcă frumos, îşi luă mărgeaua, sărută mâna mamei sale şi plecă la împăratul. Cum ajunse acolo, împăratul îl întrebă:</p>
               <p rend="justify">—  Cum te cheamă, voinice? Copilul răspunse:</p>
               <p rend="justify">—  Furga-Murga, măria ta!</p>
               <p rend="justify">—  Dar ce ai învăţat tu? Ce ştii? Îl întrebă din nou împăratul.</p>
               <p rend="justify">—  Ştiu toate – răspunse copilul – de ce mă cauţi îs vrednic. Porunceşte măria ta, şi eu pe loc ţi-oi împlini toate voile!</p>
               <p rend="justify">—  Vom vedea, zise împăratul. O fată de împărat nu se poate căpăta aşa uşor, şi să ştii că atunci o vei avea, când vei face până dimineaţă case ca ale mele peste drum, ca să nu-i fie urât fetei mele: altfel să ştii că de furci vei avea parte.</p>
               <p rend="justify">1  Pănură – soi, seamă.</p>
               <p rend="justify">—  Bine – zise copilul – şi împăratul îl băgă într-o casă mare şi puse slugile ca să-l ospăteze bine cu ce-i pofteşte inima. Copilul era vesel, că ştia că la el toate-s cu putinţă.</p>
               <p rend="justify">Când fu colea către ziuă se pomeni copilul din somn, suflă peste mărgeaua de trei ori, gândind să se facă peste drum case ca ale împăratului şi toate se făcură aşa cum poftea el.</p>
               <p rend="justify">Dimineaţa o slujnică văzu mai înainte casele şi alergă la împăratul să-i spună minunea. Împăratul cum o auzi vorbind, ceea ce el nu credea, îi trase o palmă aşa de pipărată, că slujnica căzu jos moartă. Se spăimântă şi împăratul de fapta sa şi deschise fereastra să vadă de e aşa cum zisese slujnica.</p>
               <p rend="justify">Când colo, era aşa, adevărul curat. Casele de peste drum străluceau în lumina soarelui, mai mândru decât casele sale, şi se minună împăratul şi-i păru rău că omorâse slujnica.</p>
               <p rend="justify">Deci puse de-l chemă pe Furga-Murga şi-i zise: voinice, văd că ai putere mare, dar să ştii că nici acum nu-ţi pot da fata mea de muiere, până nu învii pe slujnica mea ce a murit, căci moarte cu nuntă cine a văzut, şi până nu vei face de la casele mele până la ale tale două poduri, unul de aur şi altul de argint, ca să meargă fata mea pe ele de la mine până la tine. Şi minunile astea să mi le faci până dimineaţă, altfel nu-i bine de tine!</p>
               <p rend="justify">Şi iar puse să ospăteze pe Furga-Murga cu bere şi mâncare ca pe un împărat.</p>
               <p rend="justify">Când fu colea de către ziuă, copilul iar suflă peste mărgea şi dori să fie cum zisese împăratul, şi iată că se făcură podurile, unul de aur şi altul de argint, ce împreunau casele unele cu altele, iar slujnica se pomeni ca dintr-un somn greu, se frecă la ochi şi spuse ca a visat un vis foarte frumos.</p>
               <p rend="justify">Cică a fost într-o grădină mare, plină de cărări drepte şi largi. Pe de o parte şi de alta a drumului erau flori frumoase de toate culorile, pomi roditori, iarbă verde, fântâni ce aruncau apă în formă de raze drept în sus, din care se stropeau florile şi pomii şi iarba verde. Pomii</p>
               <p rend="justify">236 erau înfloriţi şi o mulţime de păsări zburau printre crengile lor şi cântau cântece frumoase; şi o mulţime de albine zbârnâiau încoace şi încolo prin florile pomilor şi era aşa de bine şi aşa de dulce traiul pe acolo, că acum îi pare rău că s-a pomenit…</p>
               <p rend="justify">Şi un împărat mare cu împărăteasa se prepurtau pe acolo ţinânduse de mână şi, încotro priveau, toţi li se închinau lor şi îi ascultau.</p>
               <p rend="justify">Şi un soare luminos încălzea lumea pe acolo şi oamenii ce erau pe-acolo şedeau la umbra pomilor pe scaune de aur şi se desfătau în mirosul florilor, în cântecul păsărilor, în ciripitul rândunelelor, în zbârnâitul albinelor, în murmurul apelor…  Şi era aşa mândreţe pe acolo cum ochiul omului aşa ceva nu a văzut, cu mintea sa nu poate cuprinde şi nici cu vorbe nu se poate spune.</p>
               <p rend="justify">„Şi-mi pare rău, de o mie de ori rău, că m-aţi pomenit şi nu m-aţi lăsat să trăiesc veşnic în acest vis al meu, în acest rai de fericire”.</p>
               <p rend="justify">Aşa vorbi servitoarea după ce se pomeni, adică învie. Şi dimineaţa, cum se crăpă de ziuă, împăratul se pomeni şi deschise fereastra să vadă făcut-a copilul cum poruncise el? Şi dacă le văzu toate făcute aşa cum dorise el, mult se minună şi alergă la slujnică să vadă înviat-a? Şi dacă o văzu, ba şi auzi visul ei, pe loc chemă pe Furga-Murga la sine şi-i zise:</p>
               <p rend="justify">—  Auzi, voinice, mai ai să-mi împlineşti o dorinţă, cea din urmă, şi de o vei împlini şi aceasta vei fi ginerele meu, de nu, eşti fiul morţii!</p>
               <p rend="justify">—  Şi care va fi aceea? Întrebă Furga-Murga.</p>
               <p rend="justify">—  Un lucru mare, răspunse împăratul. Să-ţi spună slujnica visul ei ce a visat până a fost adormită şi visul ei să-l faci tu aievea.</p>
               <p rend="justify">Şi slujnica începu a-şi spune visul şi Furga-Murga o ascultă până la capăt şi apoi zise:</p>
               <p rend="justify">—  Înălţate împărate, la mare grijă mă bagi; eu voi cerca şi se poate să-l fac aievea…</p>
               <p rend="justify">Şi împăratul îşi căută de treburi, iar Furga-Murga merse şi el să-şi petreacă până dimineaţa viitoare, când era cea din urmă cercare a sa. Slugi şi slujnice aveau să-l servească cu ce poftea el, mai ales acum când împăratul şi toţi ai curţii văzură că Furga-Murga nu e om de rând, ci un vrăjitor iscusit, sau un om de pe altă lume, care ştie face minuni.</p>
               <p rend="justify">Dimineaţa viitoare, care fu mirarea tuturor, când lângă curţile împăratului se ridicaseră nişte grădini frumoase întocmai ca cele visate de slujnica împăratului. Şi era aşa mândreţe în ele, ca şi care nu se mai poate închipui. Şi văzu toate acestea împăratul şi mult se minună şi zise lui Furga-Murga:</p>
               <p rend="justify">—  Cu adevărat, voinice, mare meşter eşti, dar slujnica mea visase că era pe-acolo şi un împărat ce se prepurta cu împărăteasa de mână şi toţi li se închinau şi îi ascultau; unde e acela?</p>
               <p rend="justify">—  Înălţate împărate, răspunse Furga-Murga, acela sunt eu şi împărăteasa e fata ta, soţia mea.</p>
               <p rend="justify">—  Aşa să fie! Zise împăratul, tu eşti vrednic de a-mi fi ginere! Apoi cunună pe fiica sa cu Furga-Murga şi făcură o nuntă, Doamne, numaşa. La nuntă veni şi mama lui Furga-Murga, care nu mai înceta sărutându-şi nora şi feciorul şi simţindu-se cea mai fericită femeie de pe pământ. Că aşa şi era şi i se şi cădea aşa să fie.</p>
               <p rend="justify">Şi trăiră fericiţi Furga-Murga cu soţia sa, o vreme lungă, dar ştiţi cum e în lume:</p>
               <p rend="justify">După nor vine senin, După dulceaţă venin.</p>
               <p rend="justify">Aşa şi traiul lor fericit începu să se schimbe îndată ce Furga-Murga află că soţia sa, înainte de a se cununa cu el, avusese drăguţ pe un arap, copil de împărat şi el, dar urât, slutul lumii, negru şi buzat, bun de înţărcat copii mici cu el. Şi fata împăratului prinsese dragoste cu el şi urât aşa, că ajunsese la vârsta aia şi apoi ştiţi dumneavoastră că: Dragostea cea de demult Nu prea poţi ca s-o mai uiţi.</p>
               <p rend="justify">Aşa fu şi aici. Cu toate că Furga-Murga era un voinic zdravăn şi frumos şi câte minunăţii făcuse, dar închinata de fată nu putu uita pe arap şi o dată când veni arapul pe la ei, fără ca Furga-Murga să ştie şi dându-şi în vorbă cu fata, o rugă să-i spună şi ei în ce stă puterea</p>
               <p rend="justify">238 bărbatului ei, de face toate câte le voieşte. Fata îi zise că nici ea nu ştie, că nu vrusese să-i spună nici ei taina, de câte ori îl rugase. Dar arapul naibii nu se puse jos, ci atâta stărui pe lângă fată, iar fata pe lângă Furga-Murga până aflară secretul şi rostul lui Furga-Murga.</p>
               <p rend="justify">Atâta îi trebui arapului. El înduplecă pe fată să fure mărgeaua bărbatului ei şi să i-o dea lui.</p>
               <p rend="justify">Şi fata, proastă, cum dormea într-o zi bărbatul ei, îi luă frumuşel mărgeaua şi i-o dete arapului, drăguţului ei.</p>
               <p rend="justify">Arapul de loc suflă peste ea şi cugetă ca să se mute casele şi grădinile lui Furga-Murga în ostrovul mării, şi el cu drăguţa sa să fie acolo. Şi se făcură toate aşa.</p>
               <p rend="justify">Şi bietul Furga-Murga, când se pomeni, se văzu iar în coliba lui şi i se păru că visase, dar pe loc îşi aduse aminte că totuşi nu e vis, ci e lucru aievea. Îşi căută mărgeaua, dar nu o găsi. Acum pricepu el că muierea îl înşelase, dar era prea târziu şi începu şi el a se întrista şi a se gândi că ce e de făcut. Văzându-l aşa de îngândurat rugacea şi hârcele îi ziseră:</p>
               <p rend="justify">—  Stăpâne, de mult nu te-am văzut noi aşa întristat ca acum! Ce poate fi? Spune-ne şi nouă, doar de vom putea şi noi ajuta ceva, cum îngrijeşti tu de noi de-atâta vreme!</p>
               <p rend="justify">Şi Furga-Murga le spuse necazul ce-l paşte, şi-i ziseră rugacea şi hârcele:</p>
               <p rend="justify">—  Las pe noi, stăpâne, că dăm noi de ea!</p>
               <p rend="justify">Şi se luară la drum aşa, mereuţ, mai pe jos, mai pe sus, tot pe urma fugarilor, până ajunseră la mare. Aci, şoarecele încălecă pe rugace şi rugacea zbură cu el şi-l trecu în ostrov, la casele arapului. Aci, şoarecele începu a roade uşă după uşă, până îşi făcu loc în soba1 unde dormea fata împăratului cu arapul. Aci, se sui la ei în pat, dar mărgeaua era legată la cheutoarea arapului şi fata era cu capul baş pe ea. Atunci hârcele o muşcă oleacă de frunte, fata se scărpină şi se</p>
               <p rend="justify">1  Sobă – odaie de locuit.</p>
               <p rend="justify">Suci cu capul în altă parte; atunci hârcele roase cheutoarea, luă mărgeaua în gură şi ieşi afară. Iar rugacea care şi ea s-a fost băgat înăuntru, pe urma hârcelui, se sui în pat la ei şi-i mânji şi-i morceli cu baliga ei pe obraz şi pe la gură şi lăsându-i astfel batjocoriţi, ieşi şi plecă cu hârcele la drum. Ajungând la apă, iar se sui hârcele călare pe rugace şi trecură la ţărmurile dimpotrivă.</p>
               <p rend="justify">Dar zburând ei aşa peste apă, începu rugacea a spune hârcelui ce batjocură făcu ea cu fata şi cu arapul şi începură amândoi să râdă cu chihote. Dar hârcele care ducea mărgeaua, râzând, uită de ea şi mărgeaua pică din gură-i în mare şi văzu bine pân' o înghiţi un peşte mare, care pieri cu ea în adânc. Bietul hârce şi biata rugace, săracii de ei, cât se necăjiră ei văzând nădejdea lor înghiţită de peşte; după ce ajunseră la ţărmure începură a plânge ca doi copii mici.</p>
               <p rend="justify">Şi veni la ei împăratul peştilor şi văzându-i plângând i se făcu milă de ei şi-i întrebă de ce plâng. Ei spuseră totul cum se întâmplase. Atunci zise împăratul peştilor: nu plângeţi, că pe loc vă voi da eu mărgeaua.</p>
               <p rend="justify">Şi porunci la toţi peştii din mare, că acela care a înghiţit-o pe loc s-o aducă.</p>
               <p rend="justify">Şi nu fu nici cât ai scăpăra în cremene o dată şi veni un peşte cu mărgeaua în gură şi o dete împăratului peştilor, iar acesta o dădu hârcelui.</p>
               <p rend="justify">Mare bucurie simţiră ei acum; mulţumiră împăratului peştilor şi plecară iar la drum, râzând şi hurezând ca doi voinici. Nu peste mult ajunseră la stăpânul lor şi-i deteră mărgeaua, spunându-i toată întâmplarea. Furga-Murga, cum îşi văzu iar mărgeaua, mulţumi vitişoarelor sale ce i-o aduseseră, şi pe loc dori ca să vină arapul cu drăguţa lui călare pe doi măgari. Şi iată-i că veniră ruşinaţi ca vai de ei, că toată lumea îi scuipa şi îi batjocorea. Atunci Furga-Murga îi legă pe amândoi de coadele măgarilor şi puse servitorii să-i alerge prin cetate şi să-i bată, până nu se alese nimic de ei. Apoi Furga-Murga se însură din nou cu altă fată de crai. Şi murind socrul său, îi urmă</p>
               <p rend="justify">240 lui în domnie, şi fu împărat bun şi cu dreptate şi toţi erau îndestulaţi cu el.</p>
               <p rend="justify">Şi de nu va fi murit cumva – că-i cam mult de atunci – şi acum trăieşte. Iar eu mă suii Pe-un cal murg înşeuat Şi plecai prin Banat, Poveşti să mai adun Şi să vă mai spun. Dumneavoastră să trăiţi Mai multe să auziţi, Dar şi eu să trăiesc Să le povestesc.</p>
               <p rend="justify">G. Cătana, Povesti populare din Banat culese din gura poporului de…, partea</p>
               <p rend="justify">1, Braşov, 19O8, p. 8O-93.</p>
            </div>
            <div type="div2">
               <head>SUR-VULTUR.</head>
               <p rend="justify">Odată pe vremea de demult, când mâncau şoarecii pe pisici şi erau mai înalţi ăi pitici, adică aşa vine vorba, dar eu spun adevărat, s-a întâmplat de a vărsat stăpânul păsărilor din lumea asta cinci kile de mei şi a buciumat din bucium ca să se strângă toţi supuşii lui de pe pământ şi să împartă meiul frăţeşte.</p>
               <p rend="justify">Păsările, cum au auzit buciumul, cum s-au adunat, care de pe unde erau, de au împărţit meiul parte dreaptă, cum le-a fost poruncit stăpânul. Dar după împărţeală – vezi dumneata cum s-a potrivit – a prisosit un bob. Prisosind ăl bob, s-au repezit toţi, unul ca să-l ia el, ălălalt că lui i se cuvine, ş-a ajuns treaba, din vorbă în vorbă, de s-a făcut o bătaie aşa din cale-afară, că, cică, care a scăpat, a scăpat mai schilod, mai ciontit, cum a putut sfârşi, dar care a murit, apoi a murit de tot.</p>
               <p rend="justify">Din astă bătaie a rămas beteag de aripă şi Sur-Vultur, năzdrăvanul de pe tărâmul ălălalt, care, cum s-a simţit că-l doare aripa, a dat dosul târâş-grăpiş şi el cum a putut, într-o pădure mare cu copaci groşigroşi! De nu era în puterea omului să-i fi cuprins în braţe, şi înalţi, de nu le puteai vedea vârfurile să fi avut cinci perechi de ochi, şi s-a aşezat p-o cracă cam la marginea ei. Acolo, dacă s-a aşezat, n-a stat mult şi iacă s-a pomenit c-un vânător că întinde puşca să-l împuşte.</p>
               <p rend="justify">—  Măi creştine, zise Sur-Vultur cum văzu aşa, lasă puşca jos, nu mă omorî, ci ia-mă de mă du acasă şi mă hrăneşte, că ţi-oi prinde şi eu bine cândva.</p>
               <p rend="justify">Vânătorul, auzindu-l vorbind omeneşte, lăsă puşca jos până sfârşi, iar după ce sfârşi, iar o întinse spre el.</p>
               <p rend="justify">—  Măi creştine, măi, te-nţelege, măi, că nu-ţi vorbesc de rău. Lasă puşca-n jos.</p>
               <p rend="justify">Ăla nu vru, ăsta îl rugă…  În sfârşit, până-n trei ori; la a treia oară se hotărî şi vânătorul să-l cruţe şi-l luă cu dânsul acasă, gândind şi el că, cine ştie?…  O fi ceva dacă vorbeşte el ca oamenii. Şi-l duse acasă. Cum ajunse, îl obloji la aripă cu boz, cu una, cu alta, să-l vindece mai repede.</p>
               <p rend="justify">După ce-l obloji bine, Sur-Vultur ceru să-i taie o vacă să mănânce ş-o mâncă toată. A doua zi, nu, că să-i mai taie una.</p>
               <p rend="justify">—  Păi bine, măi Vulture, tu mă laşi sărac, măi!</p>
               <p rend="justify">—  Lasă, ce-ţi pasă, răspunse Sur-Vultur, ştiu eu ce fac, dacă-ţi place; dacă nu…  Eu altfel nu pot să te ajut întru nimic.</p>
               <p rend="justify">—  Mai na, dar.</p>
               <p rend="justify">Şi-i dădu să mănânce câte o vacă în fiecare zi, până nu-i mai rămase niciuna. Ce era să facă? Intrase în horă. În ziua când îi dădu p-a mai de pe urmă, se pomeni cu Sur-Vultur că-i zice să bată o prăjină de nouă stânjeni în mijlocul curţii, ca de vro palmă în pământ, şi, după ce o bătu, Sur-Vultur o luă în sus şi du-te, şi du-te, şi iar mai du-te…  S-a dus până l-a pierdut din ochi omul. Când l-a pierdut din ochi, a început şi el să fluiere.</p>
               <p rend="justify">—  Ia te uită, mă, îmi mâncă vitele şi mă lăsă aşa…!</p>
               <p rend="justify">Şi puse mâna să se scarpine în cap.</p>
               <p rend="justify">În vreme ce se scărpina el în cap de necaz, numai se pomeni că-i vâjâie ceva la ureche; când se uită, ce să vază? Sur-Vultur se năpustise tocmai d-acolo din văzduh, cât putuse, cu pieptu-n prăjina din mijlocul curţii, şi cum o izbise cu osul pieptului o vârâse pe toată în pământ. Apoi se îndreptă spre român şi-i zise:</p>
               <p rend="justify">—  Îmi încercai puterea; acu pun-te-n spinarea mea şi aidi!</p>
               <p rend="justify">După ce plecară înălţându-se în văzduh, taman când erau peaproape de vântul turbat, Sur-Vultur numai dădu drumul românului din gheare şi după ce-l lăsă de se învârti niţel, iar îi dădu şi iar îl prinse, până în trei ori, după care-i zise:</p>
               <p rend="justify">—  Vezi, aşa frică am păţit şi eu când ai întins puşca spre mine, cum ai simţit şi tu acu când îţi dădui drumul.</p>
               <p rend="justify">Apoi, după ce mai umblară, vreme îndelungată, iaca dădură de nişte case, de la soare a fost putând ţine românul ochii deschişi, dar la ele nu i-a putut de loc. Sur-Vultur îi zise:</p>
               <p rend="justify">—  Du-te în casele alea, că sunt casele soră-mi, şi cere şi tu din pomană, că-mi face mie, gândeşte c-am murit; iar când ţi-o da, tu să zici: „Bogdaproste, să fie pomană cui a făcut-o, da Sur-Vultur să trăiască unde-o fi”. Şi să-i ceri nuca seacă dintre căpătâie.</p>
               <p rend="justify">—  Bine, răspunse omul şi plecă.</p>
               <p rend="justify">Dac-ajunse la casa surorii lui Sur-Vultur, şi dacă i-a dat şi lui din pomană, el a răspuns:</p>
               <p rend="justify">—  Bogdaproste, da pomană să fie cui a făcut-o, iar Sur-Vultur să trăiască unde-o fi.</p>
               <p rend="justify">—  Ce, ori n-a murit? Ori trăieşte? Întrebă cu bucurie sora; şi de ce n-a mai venit p-acasă?…  Pe un' s-a rătăcit…?</p>
               <p rend="justify">—  Vine acasă, răspunse românul, da auzi, cică întâi să-i daţi nuca seacă dintre căpătâie, şi după aia vine, că-i trebuie să facă nu-ş' ce cu ea.</p>
               <p rend="justify">—  Ba aia-i vorbă! Răspunse sora; nu l-am văzut de-atâta vreme, nu l-oi mai vedea nici d-aci înainte, da nuca seacă n-o dau.</p>
               <p rend="justify">Auzind aşa, românul se-ntoarse îndărăt, unde lăsase pe Sur-Vultur, şi-i spuse că iaca şi iaca.</p>
               <p rend="justify">—  Sui pe spinarea mea, zise atunci Sur-Vultur, şi hai să mergem la frate-meu. Şi o porniră.</p>
               <p rend="justify">Dacă ajunseră la frate-său, coborî românul jos de pe spinarea vulturului şi se duse şi la el, după ce-l învăţă Sur-Vultur să zică tot vorbele ce zisese când fusese la soră-sa.</p>
               <p rend="justify">Dar şi frate-său răspunse tot în chipul ăla:</p>
               <p rend="justify">—  Nu l-am văzut de-atâta vreme, nu l-oi mai vedea nici d-aci înainte, da nuca seacă nu i-o dau.</p>
               <p rend="justify">Atunci Sur-Vultur, văzând că nici frate-său nu-i dă ce cere, o porni spre casele nevesti-si.</p>
               <p rend="justify">Alături de casele ei era un puţ. Sur-Vultur zise românului:</p>
               <p rend="justify">—  Du-te de scârţâie cumpăna puţului niţel şi de te-o întreba cine e, să spui că eşti om bun şi eşti trimis de Sur-Vultur.</p>
               <p rend="justify">Se duse românul, scârţâi cumpăna puţului şi numai iacă auzi un glas:</p>
               <p rend="justify">—  Cine e acolo la puţ? Că am o căţea brâncuşe, cu dinţii de oţel, când i-oi da drumul îl face mici fărâme.</p>
               <p rend="justify">—  Om bun e, răspunse românul, trimis de Sur-Vultur.</p>
               <p rend="justify">Când auzi nevasta lui Sur-Vultur aşa, îndată ieşi afară la poartă şi-l pofti în casă şi-l ospătă, şi-i dădu de băut, şi apoi îl întrebă că ce veşti îi aduce de la bărbatu-său.</p>
               <p rend="justify">—  De veşti, slavă Domnului, sunt bune, e sănătos, voinic; a avut un beteşug la o aripă, da i-a trecut; acum m-a trimis pe mine, că, cică, auzi, să-i dai dumneata nuca seacă dintre căpătâie, că-i trebuie, nu-ş' ce să facă cu ea.</p>
               <p rend="justify">Nevasta, cum auzi ce-i cere, cum a răspuns:</p>
               <p rend="justify">—  Să ştiu că nu mai văd cât oi trăi nucă seacă, dar eu i-o dau, că el multe ştie face cu ea. Şi i-a dat-o.</p>
               <p rend="justify">După ce i-a dat-o şi-a luat românul ziua bună, a mulţumit că l-a ospătat, şi a plecat de i-a dus nuca lui Sur-Vultur.</p>
               <p rend="justify">Cum a văzut Sur-Vultur nuca, îndată i-a zis românului să se urce iar pe spinarea lui, că-l duce acasă îndărăt.</p>
               <p rend="justify">După ce umblară ei până sfârşiră calea toată, câtă era, au ajuns cu bine în părţile unde sta românul. Acolo dac-au ajuns, s-a coborât din spinarea lui Sur-Vultur, şi după ce s-a coborât, dânsul i-a zis:</p>
               <p rend="justify">—  Ei, acu na ţie nuca seacă dintre căpătâie; când îi avea trebuinţă, despic-o frumos cu vârful custurii, că are să iasă din ea vite multe; vinde din ele, taie, fă ce ştii; iar ce rămâne, bagă-le la loc înapoi, plesnind din ăst bici.</p>
               <p rend="justify">Şi după ce-i dădu Sur-Vultur şi biciul, îşi luă ziua bună de la el şi se ridică, încet-încet, rostogolindu-se în slava cerului făcându-se mai mic, mai mic, până nu se mai văzu.</p>
               <p rend="justify">După ce se făcu Sur-Vultur nevăzut, românul vârî nuca în sân, puse biciul în desagă, că era bici mic, şi-o porni înainte de merse pân' dădu d-o pădure mare, verde şi răcoroasă.</p>
               <p rend="justify">Dac-ajunse la pădurea asta, mai umblă ce mai umblă prin ea, şi găsi un luminiş unde se aşeză la umbra unui frasin, să-i tragă un pui de somn, să-şi mai vie în fire, că era ameţit de drumul ce făcuse prin văzduhuri.</p>
               <p rend="justify">Adormi; dacă adormi, nu se mai trezi până înspre seară, când cobora soarele spre asfinţit; iar după ce se deşteptă, nemaiputând răbda până să ajungă acasă, scoase custura şi crăpă nuca seacă.</p>
               <p rend="justify">Ce să vezi, când o despică!…  Câte naţii de vite în lumea asta, el le-a fost avut toate; se umpluse luminişul de mişunau, nu mai aveau loc de loc; un ac să fi aruncat şi nu cădea jos: boi cu coarnele aduse, lungi de câte un cot, vaci mai mărunte cu ugerele pline de-abia le puteau purta, oi cu lâna ca mătasea, armăsari de mâncau foc, catâri, măgari, capre, până şi cerbi cu coarnele înrămurite; tot felul de lighioane, care vasăzică, erau acolo.</p>
               <p rend="justify">Se uită el bucuros la ele, le mai scuipă să nu le deoache, ş-apoi se duse la dăsagă să scoată biciul să plesnească, ca să le bage la loc. Când colo, ce să vezi? Ia biciul de unde nu e…  că-ncoa, că-ncolo, c-o fi tunsă, c-o fi rasă, biciul nu era şi pace. În somnul lui, cine ştie, o fi trecut vreun hoţ şi negăsind nimic la el, că bani n-avea nici frântură, o fi luat biciul să nu zică încailea că nu s-a ales cu nimic.</p>
               <p rend="justify">Ei, acum ce să facă el cu vitele? Ca să le ia să le mâie de la spate, nici gând să fi avut; cum era el să mâie sumedenia aia mare? Ba se mai şi răspândiseră prin pădure. Se aşeză şi el p-o buturugă şi începu a plânge, blestemând ceasul când adormise.</p>
               <p rend="justify">În vreme ce plângea el, numai iaca se pomeneşte alături cu Tartacot, barbă d-un cot, călare p-o jumătate de iepure şchiop, care-i grăi aşa:</p>
               <p rend="justify">—  Mă române, nu mai plânge, că ştiu ce ai tu, şi mă prind să-ţi aduc vitele şi să ţi le vâr în nucă, dacă mi-i da nădejdea ta d-acasă…</p>
               <p rend="justify">—  Da ce nădejde mai am eu acasă, vai de capul meu?! Zise românul supărat.</p>
               <p rend="justify">—  Ai, ce-ţi pasă, tu făgăduieşte-mi-o, şi eu îţi vâr vitele la loc.</p>
               <p rend="justify">—  Apoi, dar, dacă e aşa, ţi-o dau, răspunse românul.</p>
               <p rend="justify">—  Bine, ne-am învoit – urmă a grăi Tartacot, şi scoase dintre firele bărbii un bicişor numai cât degetul ăl mic, şi plesni de trei ori din el. Cum plesni, cum intrară toate vitele în nucă, nuca se închise la loc, şi românul se pomeni iar cu vitele înăuntru; iar Tartacot îi dădu şi biciul, să se slujească cu el la trebuinţă.</p>
               <p rend="justify">După aia Tartacot pieri, şi rămânând românul singur, o porni înainte spre casă.</p>
               <p rend="justify">Pe drum se întâlni la un puţ cu un flăcău zdravăn şi frumos, c-o desagă la spinare, şi-l întrebă unde se duce?</p>
               <p rend="justify">—  Un să mă duc? Răspunse flăcăul, mă duc unde m-a rânduit tata la Tartacot ăl de are barbă d-un cot şi umblă călare pe o jumătate de iepure şchiop. Şi plecă înainte flăcăul.</p>
               <p rend="justify">Taman atunci îşi aduse aminte bietul om că-şi lăsase nevasta borţoasă când plecase, şi că flăcăul ăla era nădejdea de care el nu ştia, şi pe care o făgăduise lui Tartacot când i-a băgat vitele în nucă.</p>
               <p rend="justify">—  Care vasăzică, eu lipsesc d-acasă de vro 16- 17 ani, se gândi el, că el ştia că lipsea de mult, dar nu credea că e atât. Măre, cum trecu vremea!</p>
               <p rend="justify">Şi începu a plânge de necaz, că, cum să-şi dea el copilul pe mâna năzdrăvanului ăla, fără să se gândească; mai bine se lipsea de vite, că, cu aşa voinic de flăcău îşi agonisea el pâinea de toate zilele…  Ei, dar ce să mai zici? Ce se făcuse, se făcuse. O luă şi el înainte şi se duse acasă.</p>
               <p rend="justify">Flăcăul, după ce umblă vreme ca la vreun an de zile, ajunse la Tartacot, care îi şi arătă ce avea să facă; şi fiind flăcăul vrednic, în curândă vreme făcu pe năzdrăvan să-l iubească, să-l îngrijească şi să-i dea ce avea mai bun.</p>
               <p rend="justify">Alături de ţinuturile lui Tartacot erau ţinuturile Dracului, care avea o fată…  O drăcoaică şi jumătate, cu nişte ochi de scăpărau scântei, cu gură mică…  Nu semăna cu tată-său, neam; se vede că era făcută cu vreo pământeancă. Dar acum cu cine era făcută, nu e treaba noastră, atât că flăcăul se amoreză de ea; şi s-amoreză nu glumă, că de n-o vedea într-o zi se prăpădea de tot; fata iar, cum era împresurată tot de pocituri de draci, scălâmbăiaţi şi negri ca tăciunele, fără nici un lipici, se amoreză de el şi mai şi ca el de ea, şi văzând că nu e rost să se ia amândoi, că, cum s-ar fi învoit dracu?…  Hotărâră să fugă…  Şi aşa şi făcură.</p>
               <p rend="justify">Într-o noapte, numai o puse flăcăul alături p-un armăsar turbat al lui pe care i-l dăruise Tartacot, şi p-aci le fu drumul…!</p>
               <p rend="justify">Taman spre dimineaţă prinse de veste drăcoaica, muma dracului, de fuga nepoată-si, şi repede porni pe fiu-său în urma lor.</p>
               <p rend="justify">Când a fost aproape să-i ajungă, fata simţi şi i-a zis flăcăului:</p>
               <p rend="justify">—  Ia te uită-ndărăt să vezi ce se zăreşte.</p>
               <p rend="justify">—  Vine repede o cioară neagră, răspunse flăcăul după ce se uită.</p>
               <p rend="justify">—  Ăla e spurcatul de tata, zise fata; eu mă fac bisericuţă, tu fă-te călugăraş înaintea bisericuţei.</p>
               <p rend="justify">Se făcură aşa, şi numai iaca şi cioara fuga trecu pe lângă ei, uitându-se-ncolo, că nu-i e datina dracului să treacă pe lângă biserică şi să se uite la ea. Apoi, după ce se mai duse înainte, văzând că nu dă de ei, se întoarse înapoi şi se duse acasă.</p>
               <p rend="justify">Cum trecu pe lângă tineri înapoi, cum se prefăcură şi ei la loc oameni şi porniră repede înainte.</p>
               <p rend="justify">Când ajunse dracul acasă şi spuse mă-si că n-a văzut nici urmă de fată or de flăcău, numai o bisericuţă c-un călugăraş, drăcoaica i-a dat o palmă de i s-au zguduit creierii-n ţeastă…</p>
               <p rend="justify">—  Ăia erau ei, netrebnicule, nici atât nu te-ai priceput? Fuga-ndărăt după ei, ce mai stai? Să-i ajungi şi să mi-i aduci acilea, să le arăt eu fugă.</p>
               <p rend="justify">Dracul, cum a auzit vorba mă-si, fuga-ndărăt, până iar s-a apropiat de fugari.</p>
               <p rend="justify">—  Ia te uită înapoi, ce vezi? Zise iar fata flăcăului.</p>
               <p rend="justify">—  O coţofană neagră vine de foc.</p>
               <p rend="justify">—  Fă-te pieptene şi eu pădure.</p>
               <p rend="justify">Pân' să se facă, dracul şi el acilea; da de un' să ştie el că pieptenele şi pădurea sunt fugarii, după care alerga el? Că el nu se prea pricepea aşa de mult la d-alde astea; astea mă-sa le ştia bine. S-a întors îndărăt, iar fără ispravă. Drăcoaica, dacă l-a văzut aşa de nevoiaş, l-a scuipat de necaz: apoi a pus o hanţă pe ea, a încălecat pe piuă, a dat cu pistolul în fundul piuăi şi o dată a sărit trei hotare, lăsând flăcări în urmă.</p>
               <p rend="justify">Fata, cum simţi că se apropie bunică-sa, a cărei putere şi vicleşug le cunoştea bine, o cam sfecli, dar tot nu se dădu prinsă: se făcu o baltă mare…  Şi pe flăcău îl prefăcu într-un răţoi.</p>
               <p rend="justify">Când veni drăcoaica a bătrână şi văzu balta, îndată pricepu că aia e fie-sa şi răţoiul flăcăul, dar era taman în mijlocul bălţii, şi nu-l putea ajunge, că fata îl învăţase pe el dinainte să stea departe de mal şi să nu cumva să deschiză ochii, că i-i ia mă-sa, ci să-i ţie închişi strâns. Mătuşa l-a tot momit cu una, cu alta… Că să vie să-i dea râme să mănânce. Că aia, că ailaltă – răţoiul nu se apropia.</p>
               <p rend="justify">—  Răţoiaş, maică.</p>
               <p rend="justify">—  Urmă dânsa, văzând că nu e chip să-l înduplece a veni la mal – ai văzut tu drăcoaica adevărată cum e? N-ai văzut. Ia te uită-ncoa, că eu sunt curat drăcoaică, fata nu e, ea e corcită.</p>
               <p rend="justify">Flăcăul, prost, ce-i veni? Să vază şi el cum e drăcoaica, că tot auzise mereu, dar de văzut nu văzuse niciodată…  Deschise ochii s-o vază şi, cum îi deschise, cum i-i sorbi drăcoaica, şi plecă lăsându-l orb.</p>
               <p rend="justify">După ce plecă bătrâna, fata şi flăcăul se prefăcură oameni iar la loc.</p>
               <p rend="justify">—  Ei, vezi, zise fata, nu ţi-am spus să nu deschizi ochii? Acu rămăseşi orb! Da lasă că tot am nădejde să ţi-i pui la loc. Aşteaptămă aici, că eu mă duc să încerc să-i fur.</p>
               <p rend="justify">Pe bătrână a fost ajuns-o un somn într-o pădure mare, lângă un izvor.</p>
               <p rend="justify">Fata, trecând p-acolo, o văzu şi dacă o văzu, îi desfăcu binişor mâna în care ţinea strâns ochii flăcăului, îi luă şi puse în locul lor un găinaţ de cioară; apoi se întoarse îndărăt.</p>
               <p rend="justify">Mătuşa, după ce s-a deşteptat, şi-a luat picioarele la spinare şi a plecat spre casă. Când a ajuns, fiu-său a întrebat-o:</p>
               <p rend="justify">—  Ei, ai făcut vreo ispravă?</p>
               <p rend="justify">—  Cum să nu fac? Ce, sunt nătângă ca tine? I-am sorbit ochii…  Ia uite-i…</p>
               <p rend="justify">Când desfăcu mâna să-i arate ochii, ce să vază? Găinaţul de cioară.</p>
               <p rend="justify">—  Asta ţi-e pricopseala? Întrebă dracul pe mă-sa, care rămăsese cu gura căscată – apoi dar…  na…!</p>
               <p rend="justify">Şi-i plesni o palmă mătuşii, vere, de-i săriră ochii din loc şi rămase ea oarbă.</p>
               <p rend="justify">Fugarii, de dincolo, văzându-se scăpaţi teferi şi nevătămaţi, se duseră acasă la tata băiatului unde după ce se cununară, făcură o spuză de copii şi trăiră cu toţii mulţumiţi până la adânci bătrâneţe…  Iar eu încălecai pe o viespe Ş-o lăsai la dumneavoastră-n iesle, Să te duci, cucoane, că eşti stăpân Să spui să-i dea şi ei niţel fân.</p>
               <p rend="justify">Povestit de Dedu Dinu, ajutat de Ioniţă al lui Radu Cojocaru, amândoi din Chirevleşti, plasa Câlniştea, judeţul Vlaşca.</p>
               <p rend="justify">Dumitru Stăncescu, Basme culese din gura poporului, Buc., 1892, p. 21-38.</p>
            </div>
            <div type="div2">
               <head>OMUL DE PIATRĂ.</head>
               <p rend="justify">Au fost odată un împărat şi o împărăteasă, amândoi tineri şi frumoşi, dar nu făceau copii. Într-o zi veni la împăratul un arap buzat şi-i zise:</p>
               <p rend="justify">—  Să trăieşti, luminate împărate! Am auzit că împărăteasa nu face copii şi am adus buruieni pe care, cum le-o bea, rămâne grea.</p>
               <p rend="justify">Împăratul luă buruienile de la arap şi porunci să-i dea cal împărătesc şi un rând de haine de aur ce-ţi lua vederile de frumuseţe, apoi chemă pe împărăteasa şi-i dete buruienile să le fiarbă şi să le bea. Împărăteasa chemă pe bucătăreasă şi-i dete buruienile să le fiarbă, fără să-i spuie de ce treabă sunt. Bucătăreasa, neştiind puterea lor, gustă dintr-însele şi apoi le duse împărătesei să le bea. Nu trecu mult timp la mijloc şi rămase grea împărăteasa şi bucătăreasa. Iar când veni vremea, născură amândouă câte un cuconaş, mai frumos decât tot ce este frumos pe lumea aceasta, şi le puse nume: unuia Dafin şi altuia Afin.</p>
               <p rend="justify">Într-o zi, împăratul plecă la bătălie, lăsând pe fiul său în locu-i, îi dete o mulţime de chei în mână şi-i zise:</p>
               <p rend="justify">—  Fiule, în toate casele ce se deschid cu aceste chei să intri, iară în casa ce se deschide cu cheia de aur să nu-ţi calce piciorul, căci nu va fi bine de tine.</p>
               <p rend="justify">Cum plecă împăratul din oraş, fiul său intră prin toate casele şi văzu o mulţime de pietre nestemate foarte frumoase, dar nu-i plăcu niciuna dintr-însele: în cele din urmă, ajunse şi la casa ce se deschidea cu cheia de aur, stătu puţin înaintea uşii, se gândi la porunca ce-i dedesă tată-său, dar biruindu-l nerăbdarea, intră înăuntru şi văzu un ochean de sticlă, se uită prin el şi văzu un palat cu totul şi cu totul de aur, încât la soare te puteai uita, iar la dânsul ba. Şi într-însul, şedea doamna Chiralina, tânără copilă, floare din grădină, frumoasă ca o zână.</p>
               <p rend="justify">După ce o privi mai mult timp, puse ocheanul iarăşi la locul lui şi ieşi afară cu ochii plini de lacrimi.</p>
               <p rend="justify">Nu trecu mult timp şi împăratul se întoarse de la bătălie biruitor, dar în loc să-i iasă fiul său înainte, să-l primească cu bucurie, ieşi numai împărăteasa şi-i spuse că fiul ei este bolnav. Împăratul pricepu numaidecât de unde-i venea boala şi chemă pe toţi doftorii şi doftoriţele din lume, dar toţi îi ziseră că până nu va da fiului său de soţie pe doamna Chiralina, el nu se va însănătoşi. Împăratul trimise soli peste soli la doamna Chiralina, dar fu peste putinţă, căci tatăl ei nu voia să o mărite.</p>
               <p rend="justify">Auzind feciorul împăratului toate acestea, hotărî să se ducă el însuşi să o ceară de la tatăl ei. Aşadar, spuse toate acestea fratelui său de cruce şi într-o zi plecară amândoi şi se făcură nevăzuţi. Merseră zi de vară până seara şi ajunseră la muma Crivăţului, bătură la uşă şi ieşi înaintea lor o babă zbârcită şi îi întrebă ce caută. Ei răspunseră că cer să-i găzduiască până a doua zi şi să le spuie pe care drum să apuce ca să ajungă la împărăţia doamnei Chiralina. Baba se uită la dânşii cu milă şi apoi le zise:</p>
               <p rend="justify">—  V-aş primi în casă cu mare bucurie, da mi-e frică că va veni fiul meu şi vă face pe amândoi sloi de gheaţă; duceţi-vă mai bine la sora mea cea mai mică, că ea poate să vă găzduiască şi să vă spuie şi drumul la doamna Chiralina.</p>
               <p rend="justify">Feciorul de împărat plecă înainte şi ajunse la muma Vântului turbat; plecară şi de acolo şi ajunseră la muma Vântului de primăvară, bătură la uşă şi ieşi o femeie înaltă, şi tânără, şi frumoasă. Această femeie, cum văzu pe feciorul de împărat, îi zise:</p>
               <p rend="justify">—  Dragă Făt-Frumos, ştiu că ai plecat să cauţi pe doamna Chiralina ca s-o iei de soţie; dar nu vei putea să ajungi până la împărăţia ei,</p>
               <p rend="justify">252 fără ajutorul fiului meu. Rămâneţi aci, dar trebuie să vă ascund foarte bine; căci cum o simţi fiul meu că se află la mine oameni de pe tărâmul cellalt, vă omoară.</p>
               <p rend="justify">Zicând aceste vorbe, plesni de trei ori din palme şi îndată sări după sobă o pasăre de aur cu ciocul de diamant şi cu ochii de smarand, şi-i băgă sub aripi pe amândoi; apoi se sui iarăşi pe sobă.</p>
               <p rend="justify">Nu trecu mult timp şi se auzi o dulce vâjâitură de vânt, care aducea un miros de trandafiri şi de rozmarini, uşa se deschise singură şi intră în casă un flăcău frumos, cu părul lung de aur, cu aripi de argint şi cu un băţ în mână, împletit cu tot felul de ierburi şi flori. Cum intră în casă, zise mă-sei:</p>
               <p rend="justify">—  Mamă, mie-mi miroase a om de pe tărâmul cellalt.</p>
               <p rend="justify">—  Ţi-o fi mirosind, mamă, dar p-aicea n-are ce căuta oamenii de pe tărâmul cellalt.</p>
               <p rend="justify">Vântul se linişti şi se puse la masă; iar după ce mâncă o strachină de lapte dulce de căprioară şi bău apă de micşunele dintr-o oală de marmură, se puse la povestit. Mă-sa, văzându-l cu voie bană, zise:</p>
               <p rend="justify">—  Fiul meu, ia spune-mi, unde este împărăţia doamnei Chiralina şi cum ar face cineva ca să o ia de nevastă?</p>
               <p rend="justify">—  Greu lucru mă întrebaşi, mamă! Dar aide, treacă-meargă.</p>
               <p rend="justify">Împărăţia doamnei Chiralina este departe de aici, cale de zece ani; dar această cale se poate face cât te ştergi la ochi, dacă cineva s-o duce în pădurea cea neagră de lângă gârla de păcură, care aruncă cu pietre şi foc până la cer, şi dacă o încăleca pe buşteanul Ielelor, cu care poate să treacă gârla; însă cine aude şi va spune cuiva, acela să se facă de piatră până la genunchi. După ce va ajunge la împărăţie, trebuie să facă un cerb de aur şi să intre într-însul, ca să ajungă în odaia împărătesei şi să o fure; cine aude şi va spune cuiva, să se facă de piatră până la brâu. După ce o va lua de soţie, muma Crivăţului, de pizmă, o să trimită un ovrei cu nişte cămăşi frumoase şi mai subţiri decât pânza păianjenului, doamna Chiralina o să cumpere cămăşi; şi dacă nu le va uda cu lacrimi de turturică, cum se va îmbrăca cu dânsele, va muri; cine aude şi va spune cuiva să se facă cu totul şi cu totul de piatră.</p>
               <p rend="justify">Pe când vântul spunea toate acestea, feciorul de împărat adormise; iar feciorul bucătăresei rămăsese deştept şi auzise tot.</p>
               <p rend="justify">A doua zi, după ce plecă Vântul d-acasă, feciorul de împărat întrebă pe muma Vântului dacă i-a spus fiul său ceva; dar ea, temându-se să nu se facă piatră, îi răspunse că n-a aflat nimic.</p>
               <p rend="justify">Atunci, feciorul bucătăresei şi cel de împărat luară drumul înainte şi se duseră zi de vară până seara, dar când fu pe la scăpătatul soarelui, auziră un zgomot şi un urlet mare, apoi văzură o gârlă mare de păcură aprinsă, aruncând pietre până la înaltul cer. Feciorul de împărat se sperie; dar feciorul bucătăresei îi zise:</p>
               <p rend="justify">—  Nu te teme de nimic şi vino cu mine în această pădure şi fă ce ţi-oi spune eu.</p>
               <p rend="justify">Ajungând în mijlocul pădurii, zări buşteanul Ielelor, încălecară amândoi pe dânsul şi, dându-i pinteni de trei ori, se prefăcu într-o căruţă cu doisprezece cai de foc, şi într-o clipă se înălţă până la Vântul turbat şi se pogorî la porţile palatului doamnei Chiralina. Apoi, după ce se deteră jos, căruţa se prefăcu iar buştean, şi ei rămaseră dinaintea unui palat de zamfir-piatră şi cu porţile de chiparos; iar la una din ferestre, sta doamna Chiralina, îmbrăcată în haine de aur ţesut cu mărgăritar.</p>
               <p rend="justify">Cum văzu doamna Chiralina pe feciorul de împărat, prinse o aşa de mare dragoste de dânsul, încât căzu la grea boală şi ajunse la ceasul morţii.</p>
               <p rend="justify">Ce nu făcu bietul împărat ca să o scape? Dar toate erau în zadar.</p>
               <p rend="justify">În cele după urmă, veni o babă şi-i zise:</p>
               <p rend="justify">—  Luminate împărate! Să trăieşti întru mulţi ani! Dacă vrei să se facă sănătoasă fiica împărăţiei tale, să cauţi cerbul de aur care cântă ca toate păsările şi să-l aduci în casă numai trei zile, şi vei vedea cum se va face sănătoasă.</p>
               <p rend="justify">Împăratul puse să strige pristavul1 în toată împărăţia; iar după trei zile, feciorul bucătăresei lovi buşteanul de trei ori şi se făcu un cerb de aur frumos, apoi băgă într-însul pe feciorul de împărat şi se puse dinaintea palatului.</p>
               <p rend="justify">Împăratul, văzând cerbul, se dete jos şi întrebă pe feciorul bucătăresei dacă-i este de vânzare.</p>
               <p rend="justify">—  Nu-mi este de vânzare, ci de închiriere, răspunse cu semeţie feciorul bucătăresei.</p>
               <p rend="justify">—  Ei bine! Ce să-mi ceri ca să mi-l dai numai trei zile?</p>
               <p rend="justify">—  Să-mi dai o mie de bani de aur.</p>
               <p rend="justify">Tocmeala se făcu şi împăratul luă cerbul şi-l băgă în odaia doamnei Chiralina; apoi se duse la treaba lui.</p>
               <p rend="justify">Cerbul, cum se văzu numai cu doamna Chiralina, începu să cânte un cântec de dor, de plângeau lemnele şi pietrele. Doamna Chiralina adormi, iar feciorul de împărat ieşi din cerb şi o sărută pe frunte, apoi intră iarăşi în cerb.</p>
               <p rend="justify">A  doua zi, doamna Chiralina spuse femeilor sale că a visat de două ori că a sărutat-o un june frumos. Atunci, una din femei, fiind mai pricepută, zise doamnei Chiralina că pe dată ce va începe cerbul să cânte, să se prefacă că doarme; şi cum va simţi că o sărută cineva, să puie mâna pe dânsul.</p>
               <p rend="justify">Cum veni noaptea, cerbul începu să cânte un cântec de jale. Doamna Chiralina se prefăcu că doarme; şi când veni Făt-Frumos să o sărute, îl strânse în braţe şi-i zise:</p>
               <p rend="justify">—  D-acum înainte nu vei mai scăpa, că mult am dorit să te dobândesc.</p>
               <p rend="justify">Ei se giugiuliră ca nişte porumbei până-i apucă ziua; iar când fu pe la prânz, veni împăratul şi cu fiul bucătăresei ca să-i dea cerbul. Doamna Chiralina începu să plângă şi nu vrea nicidecum să se despartă de cerb; dar fiul bucătăresei îi zise încetinel:</p>
               <p rend="justify">1  Pristav – crainic.</p>
               <p rend="justify">—  Cere de la împăratul voie să petreci cerbul până afară din oraş, căci acolo ne aşteaptă o căruţă cu doisprezece cai de foc, în care o să ne suim cu toţii şi o să ne ducem la împărăţia lui Făt-Frumos, iubitul tău.</p>
               <p rend="justify">Doamna Chiralina ceru şi dobândi de la împăratul această voie, şi petrecu pe cerb cu mare alai până afară din oraş; atunci, Afin lovi cerbul de trei ori în burtă, şi îndată se făcu dintr-însul o căruţă cu doisprezece cai de foc; apoi, luând pe doamna Chiralina c-o mână şi pe Dafin cu alta, sări într-însa şi se făcură nevăzuţi. Şi, după ce umblară zi de vară până-n seară, ca cuvântul de poveste ce d-acilea încolo se găteşte, ieşiră pe tărâmul celălalt şi ajunseră în ţara lor.</p>
               <p rend="justify">Împăratul, cum primi ştire despre sosirea fiului său, îi ieşi înainte cu mulţime de oşti, apoi îl însoţi cu doamna Chiralina şi făcu nuntă împărătească, care ţinu trei zile şi trei nopţi.</p>
               <p rend="justify">Într-o zi, doamna Chiralina şedea la fereastra palatului şi se uita la drum, când iaca un ovrei cu cămăşi de vânzare. Doamna Chiralina îl chemă sus şi luă două cămăşi mai subţiri decât pânza păianjenului şi se îmbrăcă cu una dintr-însele. Nu trecu mult şi se bolnăvi atât de greu, încât ajunse pe mâna morţii.</p>
               <p rend="justify">Afin află despre boala împărătesei şi intră pe la miezul nopţii în odaia unde dormea ea, apoi o stropi peste tot cu lacrimi de turturică şi ieşi afară; dar strejarii de la uşi se duseră la Dafin-împărat şi-l pârâră că l-a văzut sărutând pe împărăteasă.</p>
               <p rend="justify">Împăratul, cum auzi, se făcu foc de mânie şi porunci să taie capul lui Afin. Dară când ajunse la locul de pierzare, Afin zise împăratului:</p>
               <p rend="justify">—  Mulţi ani să-ţi dea Dumnezeu, împărate! Pentru toată frăţia şi dragostea mea către tine, te rog să strângi pe toţi boierii cei mari ai împărăţiei, că am să spui înaintea lor un mare cuvânt, şi apoi vei porunci să-mi taie capul.</p>
               <p rend="justify">Împăratul porunci să se adune divanul împărătesc, în care să fie de faţă şi doamna Chiralina; şi aducând pe Afin, îi zise:</p>
               <p rend="justify">—  Spune, nelegiuitule, aceea ce ai de spus. Atunci Afin începu aşa:</p>
               <p rend="justify">—  A fost odată un fecior de împărat care prinse dragoste asupra unei fete de împărat de pe tărâmul cellalt; şi fiindcă nu putea să trăiască fără dânsa, a plecat împreună cu fratele său de cruce, ca ori s-o găsească, ori să-şi răpuie capul prin pustii. După ce umblară lumea în cruciş şi curmeziş, ajunseră la muma Crivăţului şi o rugară să le spuie drumul care ducea la fata de împărat după care plecaseră ei. Muma Crivăţului îi trimise la muma Vântului de primăvară, care îi găzdui şi le făgădui să întrebe pe fiul său. Ea s-a ţinut de vorbă; căci cum a venit fiul său, l-a întrebat, şi el a început să spuie aşa: împărăţia doamnei Chiralina este departe de ei cale de zece ani; dar această cale se poate face într-o clipeală de ochi, dacă s-o găsi cineva care să se ducă în pădurea cea neagră de lângă gârla de păcură, care aruncă pietre şi foc până la cer, unde va găsi buşteanul Ielelor şi va încăleca pe dânsul ca să treacă gârla. După ce va ajunge la împărăţie, trebuie să facă din buştean un cerb de aur şi să intre într-însul ca să ajungă în odaia doamnei Chiralina şi să o fure. După ce o va lua de soţie, sora Vântului turbat, de pizmă, o să trimită un ovrei cu nişte cămăşi mai subţiri decât pânza păianjenului, şi dacă nu va şti să le ude cu lacrimi de turturică, cum se va îmbrăca cu dânsele, în trei zile va muri. După ce vântul spuse toate acestea mume-sei, o jură că de va spune cuiva ceea ce a auzit, să se facă cu totul de piatră.</p>
               <p rend="justify">A  doua zi, feciorul de împărat întrebă pe muma Vântului dacă a aflat ceva de la fiul său; dar ea, temându-se să nu se facă de piatră, îi zise că n-a aflat nimic. Iar fratele de cruce al feciorului de împărat nu dormise în noaptea aceea şi auzise tot. Astfel, fără să spuie feciorului de împărat această taină, se duse împreună cu dânsul în pădurea neagră, încălecară pe buştean şi trecură gârla dincolo.</p>
               <p rend="justify">Cum sfârşi Afin aceste vorbe, se făcu de piatră până la genunchi. Boierii din divan, cum văzură această minune, se speriară. Afin începu iarăşi şi zise:</p>
               <p rend="justify">—  După ce ajunseră la palatul doamnei Chiralina, fratele de cruce lovi buşteanul de trei ori şi se făcu un cerb de aur, şi băgă pe feciorul de împărat într-însul, care prin această şiretenie se cunoscu cu fata şi o fură.</p>
               <p rend="justify">Zicând şi aceste cuvinte, Afin se făcu de piatră până la brâu.</p>
               <p rend="justify">Împăratul şi împărăteasa, văzând nevinovăţia lui Afin, începură a plânge şi a-l ruga să înceteze din povestire. Dar el nu voi, ci merse înainte, zicând:</p>
               <p rend="justify">—  După ce împăratul se cunună cu doamna Chiralina nu trecu mult timp şi împărăteasa cumpără două cămăşi de la un ovrei, se îmbrăcă cu una dintr-însele şi îndată căzu la grea boală. Afin, ştiind din ce venea boala, intră pe la miezul nopţii la împărăteasă şi, găsind-o dormind, o stropi cu lacrimi de turturică şi o scăpă de moarte. Cum sfârşi Afin această povestire, se făcu cu totul şi cu totul de piatră; iar Dafin-împărat şi cu doamna Chiralina plânseră trei zile şi trei nopţi, apoi luară trupul cel împietrit al făcătorului lor de bine şi-l puseră în odaia lor, ca să-şi aducă aminte de dânsul totdeauna. După aceea, ei trăiră mai mult timp şi născură un copil.</p>
               <p rend="justify">Într-o dimineaţă, Dafin-împărat intră în casa împărătesei şi-i spuse că a visat o femeie îmbrăcată în haine albe, care i-a zis că, dacă voieşte să învieze pe fratele său cel împietrit, să taie copilul lor şi să ungă piatra cu sângele lui. Împărăteasa spuse că şi ea a visat tot un astfel de vis; apoi, unindu-se amândoi, tăiară copilul şi, stropind piatra cu sânge, începu să se mişte, apoi învie cum se cade şi zise:</p>
               <p rend="justify">—  O, Doamne! Da greu somn am dormit</p>
               <p rend="justify">—  E! E! Frate, răspunse împăratul; ai fi dormit mult şi bine, dacă nu tăiam copilul ca să te stropim cu sângele lui.</p>
               <p rend="justify">Atunci Afin se crestă la un deget cu cuţitul şi lăsă să curgă sângele său peste copil, care învie numai într-o clipă; iar împăratul, de bucurie, porunci să se facă veselie mare în toată ţara.</p>
               <p rend="justify">Şi încălecai pe-o şa şi v-o spusei domniei-voastre aşa.</p>
               <p rend="justify">N. Filimon, în Ţăranul român, an I,</p>
               <p rend="justify">1862, nr. 34, p. 271-272, semnat: N. Ph.</p>
            </div>
            <div type="div2">
               <head>CEI TREI FRAŢI ŞI ZMEUL.</head>
               <p rend="justify">A fost odată ca niciodată etc.</p>
               <p rend="justify">A  fost odată un om atât de sărac, încât nu avea nici ce să mănânce; Dumnezeu însă îl dăruise eu trei băieţi tot unul şi unul şi-l învrednicise, cu chiu, cu vai, să îi crească până să-i vadă flăcăiandri cu mustăcioara mijind pe buze. Atunci Dumnezeu avu îndurare de el şi se hotărî a-l culege dintr-astă lume, care pentru el fu ciumă în loc de mumă. Căzând la pat greu de tot, chemă la sine pe cei trei flăcăiandri şi le zise:</p>
               <p rend="justify">—  Feţii mei, vedeţi că nu vă las la moartea mea altă stare decât plugul ce e rezemat afară de peretele casei; luaţi-l, duceţi-l la fierarul din marginea satului, faceţi din el trei coase şi puneţi-vă cu nădejde pe muncă, căci munca este fântâna cea nesecată din care se poate îndestula omul fără a avea teamă că-i va da de fund.</p>
               <p rend="justify">După aceste cuvinte, unchiaşul închise ochii şi se culcă ca să nu se mai scoale. Copiii plânse cât plânse, dar pe urmă stropoliră cum putură de-l îngropară; şi după ce îl văzură cu ţărâna în gură, scoase fierul plugului dintre lemne, unul din ei îl luă în spinare şi se duse cu el la covaci1 ca să le făurească trei coase.</p>
               <p rend="justify">După ce se văzură căpătuiţi fiecare cu câte o coasă, o luară la spinare şi apucară şi ei pe ăl drum mare încotro văzură cu ochii,</p>
               <p rend="justify">1  Covaci – fierar.</p>
               <p rend="justify">Aşteptând când din când să le pice în cale acea fântână nesecată ce se numeşte muncă.</p>
               <p rend="justify">Căutarea lor nu fu atât de lungă, căci într-una din laturile drumului pe care umblau zăriră o câmpie mare şi întinsă pe care se legăna, ca talazurile pe luciul mării, mănoasele spice ale unui orz încă verde.</p>
               <p rend="justify">—  Iată lucru de muncit! Strigă fratele cel mai mare; pe el, băieţi, doar o ţâşni din mijlocul său acea fântână îmbelşugată.</p>
               <p rend="justify">Orzul era încă crud şi spicul încă necopt; cu toate acestea, ei se puse pe cosit şi munciră din zori de zi până la nămiezi, şi nu se lăsară până nu culcară la pământ o tarla bunicică.</p>
               <p rend="justify">Pe când soarele era drept deasupra capetelor lor şi-i săgeta cu razele lui cele învăpăiate, ei lăsară lucrul şi se aşezară sub un copac stufos ca să se adăpostească puţin de arşiţa soarelui şi să momească cu un guleai de somn acea pustie de foame care-i muncise de când se pomenise şi ei oameni în lume, şi care de la moartea tatălui lor îi chinuia şi mai cumplit.</p>
               <p rend="justify">După ce dete puţin ochii în gene, se sculară şi puind iar mâinile pe coase, începură din nou să muncească, dar deodată se scorni un vânt furios fără să fie pe cer măcar o palmă de nor, şi începu să sufle cu aşa turbare şi putere, încât încovoia până la pământ crăcile copacului sub care stau pitulaţi.</p>
               <p rend="justify">Deodată cu vântul se ivi spre soare-apune un nor negru gălbinicios, care venea repede şi posomorât de ţi se făcea părul măciucă.</p>
               <p rend="justify">Norul se despică în două şi din nor ieşi un zmeu îngrozitor, care venea spre ei cu o falcă în cer şi cu alta în pământ.</p>
               <p rend="justify">Văzând astă dihanie spurcată, flăcăiandrii înţeleniră în loc îngheţaţi de frică şi-şi aşteptau ceasul pierzării din clipă în clipă; dar zmeul, în loc de a-i prăpădi, se apropie de ei cu o înfăţişare voioasă şi le zise:</p>
               <p rend="justify">—  Bun lucru, băieţi!</p>
               <p rend="justify">—  Mulţumim dumitale, stăpâne! Răspunse cu inima pierdută unul din flăcăiandri.</p>
               <p rend="justify">—  Dar ştiţi c-aţi cosit mult! Zise iarăşi zmeul cam rânjind, plimbându-se prin holdă. Bravo! Halal de orzul meu că este cosit de aşa</p>
               <p rend="justify">260 mâini harnice. Dar ia ascultaţi, cine v-a zis dumneavoastră ca să-mi cosiţi orzul?</p>
               <p rend="justify">—  Aiti! Ne-am topit, şoptea în sine flăcăiandrul cel mare.</p>
               <p rend="justify">—  Să vezi, stăpâne, răspunse cel mijlociu, n-avem de lucru, şi ca să nu stăm degeaba, îndată ce am întâlnit în drum acest orz ne-am pus şi l-am cosit, necrezând că facem ceva rău.</p>
               <p rend="justify">—  Rău! De unde? Dimpotrivă, foarte bine aţi făcut; dar ia ascultaţi, aţi mâncat voi ceva de nămiezi?</p>
               <p rend="justify">—  Nici o îmbucătură, răspunse fratele cel mare.</p>
               <p rend="justify">—  Şi nu-mi spuneţi mai curând? Dar lăsaţi, măi oamenilor, din mână ale pustii de coase şi veniţi după mine, că masa vă aşteaptă.</p>
               <p rend="justify">Zicând aceste cuvinte, se întoarse de unde a venit şi făcu cu mâna semn flăcăilor ca să-l urmeze.</p>
               <p rend="justify">II.</p>
               <p rend="justify">Feciorul cel mic era năzdrăvan, adică om care ghicea gândurile altuia, fie bune, fie rele, citea în viitor şi ştia de mai nainte ce are să i se întâmple.</p>
               <p rend="justify">—  Fraţilor, zise el după ce se depărtă zmeul puţintel, bucatele ce vrea să ne dea zmeul să mâncăm şi vinul ce vrea să ne dea să bem sunt amestecate cu sânge de om; să nu mâncaţi, ci mai bine să fugim.</p>
               <p rend="justify">—  Eu nu fug, ci mă duc să mănânc, măcar de-or fi gătite chiar cu sânge de drac, căci mi-e foame de-mi scapără ochii, răspunse fratele cel mare.</p>
               <p rend="justify">—  Şi eu asemeni, răspunse cel mijlociu.</p>
               <p rend="justify">—  Bine, faceţi ce vreţi; eu mi-am făcut datoria de v-am vestit; ce s-a întâmpla îţi vedea, murmură cu întristare cel mic. Mâncaţi voi, dar cel puţin faceţi tot ce vă va sta prin putinţă ca eu să nu mănânc, dacă vreţi să fie bine de voi. Spuneţi că eu, de când m-am născut, carne n-am mâncat şi vin n-am băut şi lăsaţi-mă să mănânc numai mămăligă goală, căci ea nu e amestecată cu sânge.</p>
               <p rend="justify">—  Fie precum vrei, răspunseră fraţii, plecând după zmeu; fratele mai mic îi urmă de departe.</p>
               <p rend="justify">Merse cât merse, dar nu merse mult, căci după ce tăie în două o limbă de pădure şi coborâră o muche de deal, văzură o casă mare de arendaşi şi, pe bătătură, o masă mare pe care fumegau nenumărate mămăligi şi bliduri pline cu merinde.</p>
               <p rend="justify">Astă masă era înconjurată cu o mulţime de argaţi şi muncitori care stau cu lingurile în mână, gata de mâncare, precum stă soldatul cu puşca în mână, gata de război.</p>
               <p rend="justify">Cum sosi zmeul, se aşeză în capul mesei şi pe flăcăiandri îi aşeză lângă sine, doi în dreapta şi unul în stânga, şi începură să mănânce.</p>
               <p rend="justify">—  Dar asta pe tine! Zise zmeul văzând că băiatul cel mic mănâncă numai mămăligă, pe când fraţii lui şi toţi argaţii ceilalţi înghiţeau la merinde şi sorbeau la vin parcă s-ar fi bătut zece nebuni la gura lor: pentru ce nu mănânci şi tu merinde şi nu bei vin?</p>
               <p rend="justify">—  Să-l iertaţi, măria ta, răspunse fratele cel mare: el de când s-a pomenit pe lume n-a mâncat alt decât mămăligă şi n-a băut decât apă. Carne şi vin de mic n-a pus pe gură, căci mama la moartea ei l-a legat cu jurământ să se ţie de post cât va trăi.</p>
               <p rend="justify">—  Aşa e, încredinţă şi cel mijlociu. Zmeul se încruntă, se uită lung la ei, dar nu zise nimic, necitind minciună sau vicleşug în căutătura lor, fiind o parte din ceea ce a spus adevărat, adică că pân' atunci sărăcia îi împiedicase d-a da cu gura de carne.</p>
               <p rend="justify">După ce se sfârşi masa, zmeul se sculă în sus; aşişderea şi argaţii şi muncitorii; atunci băiatul cel mic găsi vreme cu prilej, pe când toţi se uitau aiurea, de furişă în sân un codru de mămăligă.</p>
               <p rend="justify">—  Aide, băieţi, întorceţi-vă la lucru, zise zmeul, şi munciţi cu inimă până la scăpătat, că diseară viu să vă iau ca să vă duc unde aveţi să cinaţi şi să dormiţi.</p>
               <p rend="justify">III.</p>
               <p rend="justify">Pe la sfinţitul soarelui, cei trei fraţi încă coseau când văzură că vine spre ei zmeul, însă nu trăsnind şi bufnind cu furtună şi tunete ca la nămiezi, ci binişor şi potolit ca toţi oamenii, şi cum ajunse lângă ei, le zise:</p>
               <p rend="justify">—  Bun lucru, băieţi!</p>
               <p rend="justify">—  Bună să-ţi fie inima, stăpâne! Răspunseră fraţii.</p>
               <p rend="justify">—  Aide lăsaţi, că uite a sfinţit soarele şi până la conac e o bucată zdravănă de drum.</p>
               <p rend="justify">Băieţii lăsară şi plecară împreună cu zmeul.</p>
               <p rend="justify">Ei făceau paşii ca oamenii, iar zmeul saitoc-saitoc cu crăcanele lui cât doi paşi omeneşti, astfel că după câteva sărituri abia se mai vedea înaintea lor, deşi ei iuţeau paşii şi se sileau din toate puterile ca să se ţină după dânsul.</p>
               <p rend="justify">Pe când era aşa de departe, băiatul cel năzdrăvan zise fraţilor săi:</p>
               <p rend="justify">—  O mare primejdie ne aşteaptă acolo unde ne duce zmeul; bucatele şi vinul amestecat cu sânge are să vă arunce la o piroteală cumplită îndată ce veţi ajunge acolo, după care veţi cădea într-un fel de zăpăceală care să vă prostească mintea. De nu mă veţi asculta pe mine, mâine are să vă zacă capetele unde vă stau picioarele; iar dacă mă veţi asculta, atunci o să fie bine de noi şi o să dăm peste cap pe procletul de zmeu.</p>
               <p rend="justify">—  Ce trebuie să facem? Întrebară cei doi fraţi.</p>
               <p rend="justify">—  Să vă siliţi din toate puterile să nu adormiţi; când vi se vor lipi ochii de somn, să vă ciupiţi ca să goniţi somnul, şi dacă se va întâmpla să cădeţi doborâţi, îndată ce vă voi deştepta eu, să vă sculaţi fără zgomot şi să nu mă întrebaţi pentru ce.</p>
               <p rend="justify">—  Bine, aşa vom face, răspunseră fraţii.</p>
               <p rend="justify">Zmeul se depărtase mult, dar ştiindu-şi, se vede, patarama, se opri în loc, se ciuşdi la rădăcina unui copac şi-şi aşteptă oamenii.</p>
               <p rend="justify">Băieţii nu întârziară d-a-l ajunge după urmă. Atunci el se sculă în sus şi iar începu să şontâcăiască şi să se oprească în loc pe la soroace, până ce se văzură într-o câmpie largă şi verde ca smarandul, de-ţi era drag să-ţi petreci zilele într-însa.</p>
               <p rend="justify">În mijlocul acelei câmpii ochii lor se izbiră de o lumină ce strălucea mai abitir ca un soare.</p>
               <p rend="justify">—  Ce o fi asta? Strigă feciorul cel mare, punând mâna la ochi, căci i se pupăzase văzul.</p>
               <p rend="justify">—  Sunt razele soarelui care se răsfrâng în învelitoarea de aur a palatului zmeului, răspunse fratele său cel mic.</p>
               <p rend="justify">—  Acolo ne duce el?</p>
               <p rend="justify">—  Da, acolo.</p>
               <p rend="justify">—  Atunci, zise fratele cel d-al doilea, nu crez să ducem o proastă viaţă într-o casă învelită cu aur.</p>
               <p rend="justify">—  Nu te prea lua, frate, după podoabele de d-asupra, căci dedesubt sunt tainiţe în care zac de amar de ani zecimi şi sute de nenorociţi în cele mai groaznice chinuri.</p>
               <p rend="justify">—  Poate, eu însă merg spre el fără de teamă, căci zmeul mi se pare a fi om bun şi casa lui mândră la înfăţişare.</p>
               <p rend="justify">—  Să fie precum zici, însă să nu uitaţi ce mi-aţi făgăduit.</p>
               <p rend="justify">—  Nu.</p>
               <p rend="justify">În sfârşit, ajunse dinaintea palatului şi lumina cea orbitoare scăzu, până ce pieri împreună cu soarele ce apusese. Atunci o altă lumină se ivi înaintea ochilor lor, o lumină roşiatică ca de vălvătaie de foc care ieşea ca din pământ în mii şi mii de limbi care înconjura palatul. Apropiindu-se şi mai mult, văzură că palatul era într-un ostrov şi împrejurul lui, în loc de apă, curgea un râu de foc.</p>
               <p rend="justify">—  Ce ne facem noi acum? Strigă băiatul cel mare, văzând balaurii de foc ce se ridicau din râu până în slava cerului.</p>
               <p rend="justify">—  O să vedeţi, răspunse zmeul rânjind.</p>
               <p rend="justify">—  Şi numaidecât se descinse de un bici care-i înfăşura mijlocul, şi începu să plesnească cu el peste râul de foc; şi deodată râul se desfăcu în două, o parte se dete la dreapta, alta la stânga şi mijlocul rămase uscat, de putu zmeul şi flăcăii să treacă prin el ca pe uscat.</p>
               <p rend="justify">După ce trecu dincolo, zmeul iarăşi plesni, şi râul îşi veni în fire la locul său. Atunci, văzând zmeul pe băieţi că rămăsese cu gura căscată şi cu ochii ţintă la bici, zise:</p>
               <p rend="justify">—  Vedeţi acest bici? Cu el faci orice vrei, deschizi orice uşă, prefaci orice casă într-un măr de aur, fie palat ca ăsta, îţi faci orice drum şi te schimbi în orice fel de lighioană vrei, numai să te dai de trei ori peste cap şi să plesneşti o dată din bici.</p>
               <p rend="justify">La cei doi fraţi mai mari aceste vorbe intrară pe-o ureche şi ieşiră pe alta; cel mic însă le săpă pe lespezile inimii şi când intră înăuntrul palatului, se uită unde pune zmeul biciul şi oftă din băierile inimii, văzând că-l atârnă deasupra căpătâiului patului.</p>
               <p rend="justify">IV.</p>
               <p rend="justify">După ce puse biciul la locul său, zmeul zise băieţilor:</p>
               <p rend="justify">—  Veniţi să vă duc acum la casa ce v-am pregătit, ca să vă ospătaţi şi să dormiţi.</p>
               <p rend="justify">Cei trei fraţi se luară după el, trecură prin mai multe săli şi cămări, intrară într-o casă în care mâncau la o masă trei fete tinere şi mândre, şi după ce trecu şi printr-însa, intrară într-altă cămară, care n-avea nici o altă ieşire decât uşa ce răspundea în cămara fetelor.</p>
               <p rend="justify">—  Iată locuinţa voastră, uite şi masa vă aşteaptă, zise zmeul, arătând o masă îmbelşugată ce era întinsă dinaintea unui pat moale, şi lat; mâncaţi, benchetuiţi şi apoi vă odihniţi, dar să nu vă culcaţi cu capul spre perete, căci zidurile sunt de piatră şi puteţi să vă bolnăviţi, ci puneţi-l la margine, că vă va fi mai bine.</p>
               <p rend="justify">—  Aşa vom face, stăpâne, răspunse flăcăii punându-se la masă.</p>
               <p rend="justify">—  Noapte bună, copii, şi mâine cu bine.</p>
               <p rend="justify">—  Noapte bună, stăpâne.</p>
               <p rend="justify">—  Ia vedeţi să nu-mi supăraţi fetele peste noapte, că atâta vă e.</p>
               <p rend="justify">—  Fii pe pace, stăpâne.</p>
               <p rend="justify">Zmeul plecă şi, după ce ieşi, cei doi fraţi mai mari începură să mănânce cu poftă, iar cel mai mic nu se amăgi de frumosul miros al bucatelor, ci scoase din sân codrul de mămăligă şi-l mâncă până la cea din urmă îmbucătură.</p>
               <p rend="justify">Cum isprăvi de mâncat, capetele tinerilor se îngreunară de somn aşa de tare, încât începură sa mătăhăiască pe piept, ochii li se lipiră şi mâinile şi picioarele se moleşiră ca cum s-ar fi îmbătat; cel mai mic însă era vioi şi deştept şi somnul nu se lipise de el nici hici.</p>
               <p rend="justify">Văzându-i într-acea stare, el îi luă pe braţe, îi culcă astfel cum le zisese zmeul, le puse căciulile în cap şi, după ce îi înveli cu plapuma, stinse lumânarea, se desculţă şi se duse până la uşa fetelor, o crăpă niţel, se uită înăuntru şi văzu că fetele s-au culcat în pat de-a curmezişul patului, dar cu capetele la perete, însă n-adormise, ci se zbenguiau în plapumă. Văzând toate acestea, închise binişor uşa, se culcă şi el în pat, dete puţin ochii în gene, dar n-adormi de teamă ca să nu-l fure somnul.</p>
               <p rend="justify">Peste un ceas şi mai bine, zmeul veni binişor în vârful picioarelor, se apropie de uşă, pe care o deschise încetinel, şi văzându-i că dorm astfel cum le-a zis el, se întoarse înapoi şi se duse să se culce. Îndată ce se depărtă zmeul, năzdrăvanul se sculă şi el, deschise iarăşi uşa fetelor, intră binişor înăuntru, se apropie de dânsele, trase cu urechea şi se încredinţă că le-a furat sântul şi dorm duse. Atunci luă pe una dintr-însele binişor în braţe, o duse în cămara sa, o culcă în locul său cu capul la margine, îi puse căciula lui în cap, apoi luă pe unul din fraţii săi care sforăia, îl duse în cămara cealaltă, îl culcă cu capul la perete în locul fetei luate şi pe urmă luă altă fată ca s-o culce în locul lui. Aşa făcu cu toate fetele şi cu toţi fraţii lui.</p>
               <p rend="justify">După ce le văzu pe câte trele fetele culcate în locul lor, le puse la câte trele căciulile lor în cap cam pe ochi şi le înveli bine cu plapuma. Pe urmă ieşi din cămară, închise uşa la loc şi, culcându-se şi el în pat, se prefăcu că doarme.</p>
               <p rend="justify">Pe la miezul nopţii auzi răsunând în depărtare zgomot de paşi, apoi uşa deschizându-se şi închizându-se; pe urmă zări o mică lumină şi, crăpând puţin ochii, văzu pe zmeu trecând pe lângă el şi intrând în cămara în care dormeau fetele. În mână ţinea o sabie lată şi</p>
               <p rend="justify">266 detecată. Inima era în el cât un purice, însă nu făcu nici un zgomot, tăcu ca pământul şi ascultă. Peste câteva minute se auzi un sunet surd ca de izbitură, apoi un întreit zgomot ca cum ar fi căzut ceva greu pe pământ.</p>
               <p rend="justify">După aceea, zmeul ieşi repede din cămară plin de sânge şi cu chipul sperios, trecu ars pe lângă patul lui, ieşi repede ca vântul din cămara lor fără să închidă uşa şi se depărtă în fugă de locul în care mâinile i se umpluse de sânge.</p>
               <p rend="justify">După ce trecu încă câteva ceasuri, năzdrăvanul nostru se sculă din pat, intră în cămara d-alături şi văzând pe bietele fete, care cu câteva ceasuri mai nainte se zbenguiau în pat vesele ca nişte privighetori, că zăceau într-un lac de sânge, moarte şi fără de cap, zise clătinând din cap:</p>
               <p rend="justify">—  Iată în ce stare eram să fim noi acum, dacă făceam şi eu ca fraţii mei.</p>
               <p rend="justify">Vremea era scumpă, loc de înduioşare nu încăpea, trebuia iute să lucreze, şi iute lucră flăcăiandrul nostru. Numaidecât se întoarse în cămara în care sforăiau fraţii săi, începu să-i zguduie cu putere, şi cu mare greutate putu să-i facă să deschidă ochii după ce dormiseră ca buştenii o sumă de vreme.</p>
               <p rend="justify">—  Ce e? Ce vrei cu mine? Întrebă fratele cel mai mare, frecânduse la ochi.</p>
               <p rend="justify">—  Uite ce vreau, răspunse năzdrăvanul, trăgându-l repede din pat şi ducându-l în cămara d-alături; priveşte şi judecă singur ce e de făcut. Vederea groaznicei privelişti deşteptă pe fratele cel mare, asemenea şi pe cel de-al doilea, care se deşteptă mai în urmă, şi-i dezmetici pe dată.</p>
               <p rend="justify">—  Aici suntem în primejdie de moarte, zise el.</p>
               <p rend="justify">—  Vedem bine, răspunseră fraţii săi, dar cum sa scăpăm?</p>
               <p rend="justify">—  Îmbrăcaţi-vă numai iute şi urmaţi-mă.</p>
               <p rend="justify">După ce se îmbrăcară, nu se încălţară, ci-şi luară încălţămintele în mâini, ieşiră binişor pe uşile ce le lăsase zmeul date de perete şi merse, merse, până ce se văzură în sala de ieşire în care răspundea cămara de culcare a zmeului. Uşa de la ieşirea afară era încuiată, iar cea a cămării zmeului deschisă şi prin ea se auzea un sforăit zgomotos.</p>
               <p rend="justify">Atunci năzdrăvanul făcu fraţilor săi semn ca să stea pe loc şi să-l aştepte fără să facă zgomot, iar el intră în cămara zmeului uşurel ca o pisică, se apropie de patul lui şi, aplecându-se peste dânsul, luă binişor biciul din cui şi când să plece, se văzu deodată oprit în loc. Atunci sângele îi îngheţă în vine, crezând că zmeul s-a deşteptat şi l-a apucat de haine, dar nu-şi pierdu cumpătul, ci se uită cu băgare de seamă împrejurul său şi văzu că zmeul dormea tot dus, dar că haina s-a apucat de un cârlig al patului şi de aceea se simţise oprit în loc. Când văzu aceasta, îi veni inima la loc, se desprinse numaidecât şi, ieşind iute afară, plesni încetinel cu biciul; uşa de la intrare se dete de perete; plesni încă o dată cu biciul de se desfăcu râul de foc şi câte trei îl trecu d-a-n fuga.</p>
               <p rend="justify">Când ieşiră la mal, auziră tunete şi trăsnete în urmă, văzură un nor gros din care ieşeau mii de fulgere; dar până să se spargă el, năzdrăvanul plesni iarăşi din bici şi râul îşi veni la loc, norul se risipi şi zmeul se ivi pe malul celălalt desculţ, şi numai în cămaşă, ca orice muritor neputincios, scrâşnind din dinţi şi silindu-se în deşert să răzbească dincoa prin râul de foc:</p>
               <p rend="justify">—  Ah! Fecior de lele ce-ai fost, strigă el după ce văzu că toate cercările lui rămâneau fără de folos; orzul mi-ai stricat, fetele mi-ai tăiat, biciul mi-ai luat!</p>
               <p rend="justify">—  Dac-o vrea Dumnezeu, şi capul tău, răspunse băiatul depărtându-se.</p>
               <p rend="justify">V.</p>
               <p rend="justify">Pe la nămiezi, cei trei fraţi care, cum scăpase din ghearele zmeului, o luase la fugă încotro văzură cu ochii, ajunse în marginea unui oraş mare şi se aşezară jos pe pragul unei case ca să se mai odihnească. Oamenii acelui oraş văzându-i că intră prin acea poartă şi vin de pe</p>
               <p rend="justify">268 acel drum, se uitară la ei uimiţi de mirare şi se făcură numaidecât roată împrejurul lor şi chemară şi pe alţii ca să ia parte la mirarea lor.</p>
               <p rend="justify">—  Dar asta ce noimă o fi mai având? Zise fratele cel mare încet fraţilor săi; ce o fi văzând oamenii ăştia la noi de se uită ca la urs?</p>
               <p rend="justify">—  O să trăim şi o să vedem, răspunse feciorul cel mic.</p>
               <p rend="justify">—  Ar face mai bine ca în loc d-a-şi codălbi ochii în ochii noştri, zise cel mijlociu, să ne dea o bucată de pâine şi ceva merinde, că mă usuc d-a-n picioarele de foame.</p>
               <p rend="justify">—  Las' sa se adune, frate, cât de mulţi, răspunse iarăşi cel mic, că cu cât se va face mai multă gloată şi îmbulzeală, cu atât mai mare noroc are să ne ajungă.</p>
               <p rend="justify">—  Ce tot spui tu de noroc? Nu vezi că murim de foame?</p>
               <p rend="justify">—  Elbet, zice turcul! Nu aduce anul ce aduce ceasul.</p>
               <p rend="justify">Dorinţa feciorului celui mic se îndeplini cu prisos; lumea se înmulţea împrejurul lor şi oricine venea se minuna şi se crucea şi se îmbulzea ca să-i vază ca cine ştie ce minune ar fi văzut, iar cei doi fraţi mai mari mureau de ciudă, căci nu ştiau pentru ce, fiindcă ei zbenghi pe frunte n-aveau, coarne de bou nu purtau pe cap şi niciunul nu era ca neoamenii.</p>
               <p rend="justify">Pe când îmbulzeala era mai mare, pe când lumea nu mai putea să umble pe uliţă de colo până colo, se auzi în depărtare glasuri de oameni strigând:</p>
               <p rend="justify">—  Faceţi loc, faceţi loc, că trece măria sa împăratul.</p>
               <p rend="justify">Lumea se dete la o parte cu multă greutate până în dreptul celor trei fraţi, dar în cealaltă parte nici gând n-avură, astfel că împăratul şi suita sa care se întâmplase sa treacă-p-acolo în plimbare fu nevoit să se oprească şi să întrebe ce însemnează acea îmbulzeală.</p>
               <p rend="justify">—  Să trăiţi, măria-ta, răspunse unul din mulţime, s-a întâmplat o minune care nu s-a mai pomenit din moşi-strămoşi şi lumea dă năvală ca s-o vază.</p>
               <p rend="justify">—  Ce minune? Întrebă, apropiindu-se şi el de trâmba de gură-cască.</p>
               <p rend="justify">—  Azi, pe la nămiază, au intrat pe poarta cea părăsită trei flăcăiandri, care veneau drept despre palatul zmeului care v-a pustiit jumătate din împărăţie.</p>
               <p rend="justify">—  Despre palatul zmeului! Strigă împăratul cutremurându-se. Ce, sunteţi copii? Sau poate or fi oameni d-ai lui?</p>
               <p rend="justify">—  O! Nu, stăpâne, n-au înfăţişarea de oameni răi; dimpotrivă, parcă sunt zdrobiţi de foame şi osteneală.</p>
               <p rend="justify">—  Duceţi-i la palatul meu, ca să văd însumi cu cine am a face. Tinerii, care nu ştiau nimic din ceea ce se petrecea la spatele astei trâmbe deasă şi nici bănuiau că împăratul a trecut p-acolo şi i-a văzut, se pomeniră numai luaţi pe sus techer-mecher de o ceată de slujbaşi împărăteşti şi duşi, de voie, de nevoie, spre nişte case mândre care se cunoşteau cât de colo că erau palate domneşti.</p>
               <p rend="justify">Ei cu chiu, cu vai se supuse, merse până la poarta acelor palate cu lumea duium după ei, dar văzând că poarta se închide după ei şi liota de lume rămâne afară, începură să intre la grijă şi să se creadă puşi la popreală, fără să ştie pentru ce.</p>
               <p rend="justify">Se liniştiră însă pe dată când văzură că iese din palat un om numai fir şi catifea pe el şi dă poruncă guleraţilor ce-i târâse până acolo să-i ducă în palat că vrea să vorbească cu ei măria sa.</p>
               <p rend="justify">Frumuseţile şi minunăţiile ce văzură cei trei fraţi născuţi într-o colibă ticăloasă îi făcură să rămâie cu gura căscată şi să le fie frică să calce p-acele covoare de mare preţ şi p-acele lespezi de marmură strălucitoare ca oglinda, de frică să nu fie tânjiţi de cineva.</p>
               <p rend="justify">—  Dar de chiu de vai merseră înainte, căscând mereu gura. Aveau şi de ce: pereţii erau numai oglinzi, tavanurile numai polială şi pardoseala numai chilimuri şi catifele. Ţi-era drag să te uiţi şi să tot priveşti.</p>
               <p rend="justify">După ce trecură prin mai multe cămări, care de care mai mândre şi mai bogate, slujitorii deschise nişte uşi cu totul şi cu totul de aur şi-i băgară într-o cămară mai mândră ca toate, în mijlocul căreia sta pe un tron de aur un moşneag verde şi drept ca un brad.</p>
               <p rend="justify">—  Ne închinăm cu porunca care ne-aţi dat-o, slăvite împărate, zise capul slujitorilor, închinându-se până la pământ înaintea moşneagului.</p>
               <p rend="justify">Împăratul făcu semn slujitorilor ca să se depărteze şi alt semn celor trei fraţi ca să se apropie.</p>
               <p rend="justify">—  Ce-aţi căutat voi pe poarta cea părăsită? Zise împăratul cam răstit.</p>
               <p rend="justify">—  Ne iertaţi, slăvite împărat, că n-am ştiut, strigă fratele cel mare căzând cu faţa la pământ; noi suntem străini şi nepricepuţi în şiarturile poruncilor măriilor voastre.</p>
               <p rend="justify">—  De unde veneaţi voi?</p>
               <p rend="justify">—  Din lumea cea mare, prin care pribegim ca nişte săraci ce suntem.</p>
               <p rend="justify">—  Nu se poate! Acel drum nu e umblat de oameni, căci nu duce nicăieri; acel drum e părăsit de orice suflare omenească de amar de ani, de când s-a pripăşit p-acolo un zmeu cumplit care taie şi mănâncă pe orice om nenorocit ce calcă pe acel drum blestemat. Pentru aceea şi eu am dat poruncă straşnică ca să se părăsească aceea poartă şi nimeni să nu treacă prin ea şi să umble p-acel drum.</p>
               <p rend="justify">—  Ne iertaţi, că n-am ştiut, stăpâne!</p>
               <p rend="justify">—  Eu nu sunt supărat că din neştiinţă aţi umblat p-acea cale, zise împăratul mai domol, ci mă mir cum de nu v-aţi întâlnit cu cumplitul de zmeu şi n-aţi păţit ceva.</p>
               <p rend="justify">—  Ne-am întâlnit, stăpâne, răspunse fratele cel mai mic.</p>
               <p rend="justify">—  Cum se poate? Strigă împăratul mirat.</p>
               <p rend="justify">—  Da, şi am şi mâncat împreună cu el.</p>
               <p rend="justify">—  Ce spuneţi voi? Strigă împăratul din ce în ce mai uimit.</p>
               <p rend="justify">—  Ba încă ne-am şi culcat sub un acoperiş cu el, şi chiar în patul său.</p>
               <p rend="justify">—  Şi nu v-a făcut nici un rău?</p>
               <p rend="justify">—  Dimpotrivă, noi i-am făcut rele; i-am cosit orzul încă necopt, i-am tăiat trei fete la care ţinea el ca la luminile ochilor şi i-am luat arma lui cea mai puternică, care îl făcea să fie primejdios.</p>
               <p rend="justify">—  Să fie cu putinţă?</p>
               <p rend="justify">—  Da; de-acum poarta cea părăsită poate să fie deschisă la toată lumea, şi drumul cel năpustit poate să fie bătătorit de oricine, căci zmeul este închis în ostrovul său, din care nu mai poate să iasă cu nici un chip.</p>
               <p rend="justify">—  Asta-i peste poate!</p>
               <p rend="justify">—  Fă o cercare, măria ta, dăruieşte iertare la câţiva osândiţi la moarte, cu îndatorire numai d-a se duce până la marginea râului ce înconjoară palatul zmeului şi apoi să se întoarcă, şi vei vedea că n-are să pata nimic.</p>
               <p rend="justify">Împăratul puse deocamdată la popreală pe cei trei fraţi, îi găzdui şi ospătă împărăteşte, dar nu le dete voie să se depărteze până ce nu va face încercarea cu osândiţii.</p>
               <p rend="justify">A  doua zi, deschise temniţa la trei osândiţi la moarte şi, petrecându-i până la poarta cea părăsită, le zise:</p>
               <p rend="justify">—  Duceţi-vă pe drumul cel pustiu până la palatul zmeului, şi dacă vă veţi întoarce teferi şi nevătămaţi, să ştiţi că vă dăruiesc iertarea. Osândiţii apucară drumul cel blestemat cu inima cătrănită, ştiind că se duceau la o moarte sigură, dar pe sub seară se întoarse teferi şi nevătămaţi, fără să fi întâlnit în cale pui de zmeu.</p>
               <p rend="justify">Vestea să lăţi în tot oraşul, chiar în acea seară, că cei trei voinici au scăpat lumea de groaznicul zmeu, pe care l-a închis în ostrovul său şi, de a doua zi, începu să umble pe drumul cel părăsit care, căruţe, călăreţi şi pedestraşi, mergând la oraşele vecine, pe drumul cel drept care fusese lăsat în paragină de când se pusese în calea lor acel proclet de zmeu.</p>
               <p rend="justify">Împăratul, de bucurie, scoase pe cei trei voinici de la popreală, îi opri pe lângă sine şi le dete la fiecare câte o sarcină de taină, crezând că face bine să aibă pe lângă el nişte oameni care au fost în stare să dea de mal un zmeu aşa de spurcat.</p>
               <p rend="justify">VI.</p>
               <p rend="justify">Cei trei fraţi petrecură multă vreme la curtea împăratului, care-i iubea şi le făcea fel de fel de daruri; făcură chiar stare, dar nu fură de loc fericiţi: demonul pizmei şi al râvnei intră pe sub pielea lor şi le amăra zilele.</p>
               <p rend="justify">Fraţii cei mai mari pizmuiau pe cel mai mic, căci prin deşteptăciunea şi isteţimea minţii sale căpătase dragostea împăratului şi se urcase pe o treaptă mai înaltă decât ei. Cu toate acestea, el, mărinduse, nu uitase pe cei ce rămăsese pe sub el, ci îi iubea, îi ajuta, îi miluia şi totdauna le slujea drept mână dreaptă. Tocmai aceasta îi înfuria şi îi făcea să crape de necaz şi să întrebe cu ciudă pentru ce ei, fraţi mai mari, sa fie siliţi d-a primi milă şi ajutor de la un frate mai mic şi pentru ce el întotdeauna să-i umilească pe ei, apăsându-i cu greutatea binefacerilor lui.</p>
               <p rend="justify">Ăst demon cumplit, care când se încuibează în inima omului nu-l mai slăbeşte până la moarte, îi chinui multă vreme şi mult îşi bătură capul nemulţumitorii ca să dea în cap pe binefăcătorul lor. Fără să se gândească că, fără el, ei ar fi daţi pe bete din curtea împărătească, căci nu-i tăia capul nici două mere degerate.</p>
               <p rend="justify">Aşadar, ca să-şi ajungă la scop, se siliră, căutară, cercetară doar vor găsi vreun cusur fratelui lor, doar îl vor prinde cu mâţa în sac, dar nu fu chip, căci năzdrăvanul era vrednic şi cinstit; fură nevoiţi dar ca să alerge la clevetire.</p>
               <p rend="justify">În cuprinsul acelei împărăţii, şi mai cu seamă la palat, se vorbea multe minunăţii despre palatul zmeului şi despre avutul lui; unii spuneau că zmeul avea o cloşcă la care ţine ca la ochii din cap, căci vorbeşte cu omul şi face numai ouă şi pui de aur; alţii spuneau că are un cal care mănâncă foc şi jăratic şi are douăsprezece aripi, cu care se înalţă până la slava cerului şi într-o clipă zboară de la răsărit la apus, numai nu poate ca să treacă peste pustiul de foc; alţii, în sfârşit, că în pivniţele zmeului sunt atâtea comori, încât întrece în bogăţie pe toţi împăraţii pământului, iar pietrele lui nestemate sunt mai mari şi mai strălucitoare decât toate pietrele.</p>
               <p rend="justify">Auzind aceste zgomote, nerecunoscătorii fraţi îşi plănuiră să scoată din ele un mijloc ca să piardă pe frăţiorul lor, şi căutară vreme în prilej ca să-l puie în lucrare. Astfel, într-o zi, pe când împăratul se plimba în grădina palatului său, ei îi ieşiră înainte şi, căzându-i la picioare, zise:</p>
               <p rend="justify">—  Să trăieşti întru mulţi ani, slăvite împărate!</p>
               <p rend="justify">—  Să trăiţi şi voi, fraţii preaiubitului meu sfetnic de taină! Răspunse împăratul, făcându-le semn ca să se ridice în sus. Dar ce vreţi voi, ce aveţi să-mi cereţi?</p>
               <p rend="justify">—  Nimic, măria ta, nimic, alt decât să dăm pe faţă viclenia şi lăcomia unui om pe care l-aţi îndopat cu toate bunătăţile şi care drept recunoştinţă se arată de reacredinţă.</p>
               <p rend="justify">—  Numiţi-mi acel om, ca să piară la minut, strigă împăratul furios.</p>
               <p rend="justify">—  Acel om, răspunse fratele cel mare zâmbind cu bucurie, e nepricopsitul de nefrate-meu.</p>
               <p rend="justify">—  Cum aţi zis?…  Strigă împăratul sărind din loc.</p>
               <p rend="justify">—  Da, măria ta, răspunse cel d-al doilea; nu e vorba, fratele nostru e; ar fi trebuit să-l acoperim, dar datoria ce avem d-a fi credincioşi măriei tale ne face să deschidem gura şi să vă dăm pe faţă adevărul.</p>
               <p rend="justify">—  Ei, şi ce rău mi-a făcut fratele vostru? Întrebă împăratul încruntându-se.</p>
               <p rend="justify">—  Făţiş nimic, dar pe sub ascuns mult: noi câtetrei v-am scăpat cuprinsul împărăţiei de prigonirile zmeului şi cu toate aceste numai el singur are asupră-şi un bici fermecat care ar putea sa vă scape de zmeu oricând ar vrea. Cu acest bici el ar putea să ia cloşca cu puii şi cu ouăle de aur în care stă toată puterea zmeului, dar n-o face. Ieri, nu mai departe, l-am rugat să vă aducă acea cloşcă, şi ştiţi ce ne-a răspuns? Ne-a zis: „Dacă împăratul m-ar face cel dintâi sfetnic al său de taină, i-aş aduce cloşca, iar de unde nu, nu”.</p>
               <p rend="justify">—  Aduceţi încoa pe fratele vostru, strigă împăratul bătând furios cu picioarele în pământ.</p>
               <p rend="justify">Porunca împăratului fu pe dată îndeplinită şi bietul băiat, deşi năzdrăvan, se miră foarte şi nu putu ghici pentru ce l-a chemat împăratul înaintea sa cu aşa mare grabă, nefiind atunci ceas de slujbă.</p>
               <p rend="justify">—  Ia ascultă-mă, zise împăratul cu răstire; lumea te laudă şi chiar dumneata ai spus prin lume că poţi să-mi aduci cloşca zmeului dacă te voi face cel dintâi sfetnic de taină; du-te îndată de mi-o ad-o, şi</p>
               <p rend="justify">274 dacă vei izbuti, pe cinstea mea împărătească mă jur că te fac cel dintâi sfetnic, iar de unde nu, îţi pui capul unde-ţi stau picioarele.</p>
               <p rend="justify">—  Măria ta, răspunse tânărul uitându-se cu jale în ochii fraţilor săi; acei ce m-au lăudat măriei voastre nu m-au lăudat ca să mă crească, ci ca să mă prăpădească; cu toate acestea, eu mă voi cerca, nu ca să capăt slavă de la măria voastră, căci mi-aţi dat destul, ci ca să vă fac plăcerea. Vă las sănătoşi…</p>
               <p rend="justify">După aceste cuvinte, ieşi din cetate, se abătu la umbra unui copac şi cât fu ziulica de mare plânse întruna, nu pentru că se ducea la o pieire sigură, ci pentru că era vândut chiar de fraţii săi. Stătu acolo până ce veni murga în sat. Cum se înnoptă, plecă p-aci încolo spre palatul zmeului şi merse, merse până ce ajunse la malul râului de foc. Acolo plesni cu biciul de foc, despică râul, trecu dincolo şi, apropiindu-se de palat, se uită pe fereastră şi văzu pe zmeu tocmai punându-se în pat ca să se culce.</p>
               <p rend="justify">Ca să-i mai treacă vremea, intră în pădurea ce înconjura palatul, se culcă pe iarbă verde şi trase un pui de somn. Când se sculă, stelele începuse să scapere şi în palatul zmeului nu se mai auzea nici un zgomot. Atunci se apropie din nou de fereastra cămării în care dormea zmeul şi auzindu-l sforăind şi horcăind, plesni din nou cu biciul, deschise uşa coteţului în care era închisă cloşca cu puii de aur şi întinse mâna ca s-o ia de pe cuibul pe care dormea.</p>
               <p rend="justify">—  Câr! Sari, stăpâne, că mă fură Făt-Frumos! Strigă cloşca dând din aripi. El cum auzi, plesni iarăşi din bici, se dete de trei ori peste cap şi, făcându-se musculiţă, se ascunse sub aripa cloştii, chiar în minutul când ea strângea aripile.</p>
               <p rend="justify">Zmeul dormea dus, dar totuşi auzi ţipătul cloştii şi sări ca vijelia din pat şi intră în coteţ; acolo însă nu văzu nimic, decât cloşca care aţipise din nou pe ouă.</p>
               <p rend="justify">Crezând că i s-a părut şi a visat că cârâie cloşca, zmeul se întoarse în casă ca să se culce, dar abia aţipi şi din nou cloşca începu să strige:</p>
               <p rend="justify">—  Sari, stăpâne, că mă fură Făt-Frumos!</p>
               <p rend="justify">De astă dată zmeul căută cu băgare de seamă prin coteţ şi p-afară, dar nu găsi nimic şi se întoarse în casă trăsnind şi bufnind.</p>
               <p rend="justify">Cum se culcă, însă, auzi iarăşi cârâitul păsării şi iarăşi veni, iarăşi se uită pe tavan, scotoci pe sub cuib, scormoni pământul pe jos, nici un perete nu rămase necăutat de el, dar nu fu chip să găsească ceva, căci cui îi da în gând să caute prin aripile cloştii? Mai cu seamă că nici ea nu-i văzuse zburând pe la spate între pene, schimbat în muscă. După ce plecă zmeul fără de ispravă ca şi mai înainte, musca iar ieşi din aripă, iar luă chipul lui Făt-Frumos şi iar întinse mâinile ca să ia cloşca. Pasărea iarăşi strigă:</p>
               <p rend="justify">—  Sari, stăpâne, că mă fură Făt-Frumos!</p>
               <p rend="justify">—  Să te ia cu paie pe spinare, răspunse zmeul deznădăjduit, că de frica şi groaza lui nu pot să mai trăiesc.</p>
               <p rend="justify">Auzind acestea, cloşca se lăsă să fie luată, şi năzdrăvanul ieşi fuga cu ea din coteţ, plesni cu biciul peste râu, îl trecu în fugă şi când el era dincoa, zmeul dincolo gata să se năpustească după el. Noroc că plesni din bici la vreme şi râul îşi veni într-ale sale.</p>
               <p rend="justify">—  Ah! Fecior de lele ce-ai fost, strigă zmeul înfuriat: orzul mi-ai stricat, fetele mi-ai tăiat, biciul mi-ai luat şi cloşca mi-ai furat!</p>
               <p rend="justify">—  Dac-o vrea Dumnezeu, şi capul tău.</p>
               <p rend="justify">—  Răspunse voinicul, dând dosul cu cloşca în braţe.</p>
               <p rend="justify">Pe sub seară el ajunse la palat şi, dând cloşca cu ouăle şi puii în mâna împăratului, îi zise:</p>
               <p rend="justify">—  M-am închinat, stăpâne, cu slujba ce mi-ai dat!</p>
               <p rend="justify">—  De azi încolo eşti cel dintâi sfetnic al meu de taină, strigă împăratul minunându-se de frumuseţea cloştii.</p>
               <p rend="justify">VII.</p>
               <p rend="justify">Fraţii cei nemulţumitori, văzând că pâra lor a adus fratelui lor noi cinstiri şi mai multă dragoste împărătească, se înfuriară şi mai mult împotriva lui şi se jurară ca cu orice chip să-l piardă; aşadar, căutară vreme cu prilej să găsească pe împăratul în nişte toane mai îndrăcite, şi văzându-l într-o zi că intră în cămara lui trăsnind şi bufnind supărat foc, chiar pe hoţul de păgubaş, câine ştie pentru ce, se furişară ca</p>
               <p rend="justify">276 pisicile în cămara împărătească şi căzând în genunchi la picioarele lui amândoi strigară deodată:</p>
               <p rend="justify">—  Măria ta, s-a trecut cu obrăznicia fratele nostru.</p>
               <p rend="justify">—  Ce, iar a mai îndrăznit să zică ceva? Strigă împăratul scânteind de mânie.</p>
               <p rend="justify">—  Da, şi mai cu asupra ca oricând.</p>
               <p rend="justify">—  Ce fel mila şi bunătăţile mele l-au făcut sumeţ până într-atâta, cu cât cutează să-şi dea păreri şi să se împotrivească poruncilor mele?</p>
               <p rend="justify">—  Mila măriei tale l-a făcut să se creadă cel mal mare om din împărăţia măriei tale, fiinţa care ne mai ţine pe acest pământ.</p>
               <p rend="justify">—  Şi ce s-a mai lăudat încă? Strigă împăratul cu mânie.</p>
               <p rend="justify">—  A zis că, dacă l-ai face mare vornic, ţi-a aduce calul zmeului cel cu douăsprezece aripi.</p>
               <p rend="justify">—  A îndrăznit să se laude că-mi face astă treabă?</p>
               <p rend="justify">—  Da, măria ta.</p>
               <p rend="justify">—  Prea bine; tocmai va prinde bine un asemenea cal în războiul ce voi să încep cu un vecin obraznic. Chemaţi-l iute încoa.</p>
               <p rend="justify">Porunca împăratului fu în grabă îndeplinită, şi cum îl văzu împăratul, îi zise:</p>
               <p rend="justify">—  Am auzit că te-ai lăudat în lume că dacă te-aş face mare vizir mi-ai aduce calul zmeului cu douăsprezece aripi, purcede în grabă şi adu-mi-l până mâine de dimineaţă, şi-ţi făgăduiesc că, izbutind, până seara eşti mare vornic, iar dacă nu, sa ştii că unde ţi-au stat picioarele are să-ţi zacă capul.</p>
               <p rend="justify">—  Ei, măria ta! Zise bietul tânăr dând din cap cu întristare şi uitându-se drept în ochii fraţilor lui – mult mă laudă lumea, măria ta, dar nu ca să mă crească, ci ca să mă prăpădească.</p>
               <p rend="justify">De astă dată el nu mai plânse, nici se mai boci, ci aşteptă în cămara lui până să se însereze, şi cum s-a înnoptat, ieşi din cetate, apucă drumul spre palatul zmeului şi, despicând râul cu plesnitul biciului, trecu dincolo, şi după ce se încredinţă că zmeul doarme, intră în grajd şi puse mâna pe frâul calului care dormea întins pe paie proaspete.</p>
               <p rend="justify">Cum simţi mână străină, calul se zbârli, se sculă repede în sus şi, nechezând cu putere, începu să strige:</p>
               <p rend="justify">—  Sari, stăpâne, de mă scapă, că mă fură Făt-Frumos!</p>
               <p rend="justify">Până să vie zmeul, el se schimbă într-o muscă de cal şi se ascunse sub coama calului; pas' de-l mai găseşte!</p>
               <p rend="justify">Degeaba se trudi zmeul, săracul, de trei ori d-a rândul, degeaba căută, degeaba omorî toţi gândacii şi gângăniile ce găsi prin grajd, căci chip d-a da peste duşmanul lui de moarte nu fu, căci el se odihnea schimbat în muscă, când sub coamă, când sub coada calului. Şi când calul necheză pentru a treia oară şi strigă: „Sari, stăpâne, de mă scapă, că mă fură Făt-Frumos!” el, obosit şi zdrobit de atâta căutătură nefolositoare, căzu din nou pe pat şi răspunse:</p>
               <p rend="justify">—  Fură-te, facă ce-o vrea, că de frica şi de groaza lui nu ştiu ce o să mai fac.</p>
               <p rend="justify">De astă dată calul se supuse, ca şi cloşca. Făt-Frumos încălecă pe dânsul, după ce ieşi afară din grajd, plesni cu biciul şi trecu ca vântul prin râu tocmai când zmeul ieşea din casă ca să vie înc-o dată în ajutorul preaiubitului său telegar, dar era prea târziu; năzdrăvanul trecuse râul şi-i da cu sâc de dincolo, după mal.</p>
               <p rend="justify">—  Ah! Fecior de lele ce eşti! Strigă zmeul scrâşnind din dinţi: orzul mi-ai stricat, fetele mi-ai tăiat, biciul mi-ai luat, cloşca şi calul mi-ai furat!</p>
               <p rend="justify">—  Dac-o vrea Dumnezeu, şi capul tău, răspunse voinicul zburând în slava cerului şi apoi coborându-se drept la scara împăratului.</p>
               <p rend="justify">—  M-am închinat, stăpâne, cu slujba care mi-ai dat, zise el intrând în cămara împărătească.</p>
               <p rend="justify">Împăratul, după ce văzu calul şi zbură cu el câtva timp prin văzduh, se coborî jos şi, luând în braţe pe tânăr şi sărutându-l pe amândoi obrajii, îi zise:</p>
               <p rend="justify">—  De azi încolo eşti mare vornic.</p>
               <p rend="justify">VIII.</p>
               <p rend="justify">Fratele năzdrăvan, ajungând mare vornic, uită relele ce-i gândeau fraţii săi şi, ca să-i împace şi să-i facă să uite pizma ce le pricinuia mărirea sa, îi făcu pe amândoi sfetnici de taină împărăteşti şi-i îmbogăţi cu fel de fel de daruri şi bani; ei însă cu cât se înălţau şi se însufleţeau prin ajutorul lui, cu atât se aprindea şi mai tare în ei dorinţa d-a-i face de petrecanie.</p>
               <p rend="justify">Împăratul avea o fată frumoasă ca un luceafăr, încât la soare te puteai uita, dar la ea ba, şi dorea s-o căsătorească cu un fecior de împărat vrednic de ea. El o iubea ca ochii din cap şi voia s-o vadă cu mult mai mare şi mai puternică ca dânsul; de aceea toţi feciorii de boier ai împărăţiei sale, care-şi ridicase ochii până la dânsa şi îndrăznise s-o ceară de la tată-său de soţie, plecase cu nasul în jos şi fără de nici o ispravă, căci tată-său voia s-o vadă lucru mare.</p>
               <p rend="justify">Cei doi fraţi duşmani ştiau aceasta şi se hotărâră într-o zi ca să aţâţe pe împăratul împotriva fratelui lor chiar prin fiica lui. Mai întâi se cercară prin laude şi cuvinte înfierbântătoare să aţâţe în inima lui dragoste pentru fată şi să-i dea fel de fel de nădejdi îndemnătoare şi văzând că băiatul îşi cunoştea lungul nasului şi nu se întindea mai mult decât îi era pătura, se duse la împăratul şi-i zise:</p>
               <p rend="justify">—  Împărate, măria-ta, marele vornic s-a îndrăgostit de fata măriei tale.</p>
               <p rend="justify">—  Cum se poate? Strigă împăratul, spumegând de mânie; a îndrăznit mocofanul să-şi ridice ochii până la o fată de împărat, care n-a găsit de potriva ei pe cei mai de neam şi mai bogaţi feciori de boieri?</p>
               <p rend="justify">—  Da, măria ta, ba încă s-a lăudat că, dacă i-ai da-o, ţi-ar aduce chiar pe zmeul legat cobză şi băgat într-un buriu1.</p>
               <p rend="justify">—  S-a lăudat el cu una ca aceasta? Striga împăratul cuprins de mirare.</p>
               <p rend="justify">1  Buriu – butoiaş.</p>
               <p rend="justify">—  Da, măria ta.</p>
               <p rend="justify">—  Bine, fie, primesc; să-mi aducă zmeul închis într-un buriu şi-i dau pe fie-mea de nevastă.</p>
               <p rend="justify">Bietul vornic, auzind din gura împăratului porunca d-a se duce să-şi împlinească astă laudă, căzu la picioarele lui şi-i strigă:</p>
               <p rend="justify">—  Nu-ţi face păcat cu mine, slăvite împărate, nu mă da pierzării degeaba, căci cu nimic nu sunt vinovat. Niciodată n-am îndrăznit să-mi ridic ochii până la luceafărul ceresc ce se numeşte fiica măriei tale, niciodată n-am îndrăznit să rostesc o asemenea laudă, ci alţii au făcut-o pentru mine, dar nu ca să mă crească, ci ca să mă prăpădească.</p>
               <p rend="justify">—  Chip de scăpare nu e, strigă împăratul: du-te!</p>
               <p rend="justify">—  Maria ta, ia-mi tot ce mi-ai dat: bogăţii, ranguri, mărire, lasămă să ajung iarăşi ce m-au lăsat părinţii, un muncitor sărac şi dosădit, dar dăruieşte-mi zilele!</p>
               <p rend="justify">—  Nu se poate, pleacă, sau de nu, îţi zace capul unde îţi stau picioarele.</p>
               <p rend="justify">De astă dată, bietul băiat plecă amărât şi cătrănit de nu-l mai ţineau picioarele; lesne lucru să furi o cloşcă şi un cal, dar un zmeu groaznic şi puternic, care a băgat spaima într-o mulţime de împăraţi şi a pustiit toate împărăţiile vecine, nu era de loc lucru lesne; dimpotrivă, era peste putinţă, cu tot biciul ce avea el înfăşurat pe după coapse.</p>
               <p rend="justify">Năzdrăvănia lui de astă dată nu-i folosi la nimic alt decât să-i dea în gând sa facă o cercare într-o doară, ce o ieşi să iasă, şi să se căpătuiască într-un noroc cu nişte unelte de dogar, adică: secure, bardă, fierăstrău şi nişte cercuri de fier. Cu aste unelte în desagă apucă el drumul spre palatul zmeului, coti la dreapta ca să ajungă la malul râului drept în dreptul pădurii şi, ajungând acolo, despică râul şi se înfundă în bungetul1 întunecos.</p>
               <p rend="justify">După ce aduse râul în starea lui de mai nainte, se dete de trei ori peste cap şi, schimbându-se într-un bătrân alb colilie şi cu barba până</p>
               <p rend="justify">1  Bunget – pădure deasă.</p>
               <p rend="justify">280 la brâu, începu să taie rădăcina unui copac mare şi să facă ziua nămiaza mare un zgomot de auia pădurea întreagă. Zmeul, de când rămăsese închis în ostrovul său ca leul în cuşca îmblânzitorului de dobitoace, nu făcea alt decât da ocol ostrovului şi cât ziulica de mare îl învârtea şi iar îl învârtea, ca doar să găsească un locşor pe unde să treacă dincoa, dar pustiul de foc care giulea şi ustura nevoie mare îl făcea să se tragă înapoi şi să-şi rumege turbarea cu nădejdea d-a şi-o vărsa pe cineva, când va găsi vremea cu prilej.</p>
               <p rend="justify">Când auzi zgomotul ce ieşea din pădurea sa, scoase un ţipăt de bucurie şi ca uliul alergă spre partea locului, strigând:</p>
               <p rend="justify">—  El trebuie să fie; în sfârşit am pus mâna pe dânsul, ca să-mi izbândesc de toate neajunsurile ce mi-a făcut.</p>
               <p rend="justify">Într-adevăr, el era, dar dânsul nu îl cunoscu şi, luându-l drept un unchiaş gârbovit de zile, îşi înecă un suspin de părere de rău şi încruntându-şi sprâncenele, îi zise:</p>
               <p rend="justify">—  Cine eşti tu care îndrăzneşti d-a-mi călca moşiile mele şi d-a-mi tăia lemnele mele?</p>
               <p rend="justify">—  Om bun, răspunse unchiaşul tăind fără contenire; dar dumneata cine eşti?</p>
               <p rend="justify">—  Cine sunt eu? Ce, nu mă cunoşti?</p>
               <p rend="justify">—  Nu, căci nu te-am văzut de când sunt şi pe lângă asta am şi vederea scurtă.</p>
               <p rend="justify">—  Eu sunt puternicul zmeu, stăpânul acestor cuprinsuri, răspunse zmeul cu măreţie.</p>
               <p rend="justify">—  Măria ta! Strigă unchiaşul aruncând securea cât colo şi cuprinzându-i genunchii şi sărutându-i picioarele. Oh! Dumnezeu te-a pus în calea mea ca să mă izbândeşti şi ca să mă scapi de prigonirea afurisitului de Făt-Frumos care mi-a furat copila, un mărgăritar de fată, şi apoi, ca să se scape de mine, m-a luat pe calul său cu douăsprezece aripi, m-a trecut râul de foc şi m-a aruncat într-ăst bunget de pădure, de unde nu mai pot ieşi.</p>
               <p rend="justify">—  Făt-Frumos! Strigă zmeul; ce Făt-Frumos?</p>
               <p rend="justify">—  Unul care se laudă că a cosit orzul încă necopt al unui zmeu puternic, apoi i-a tăiat trei fete ca nişte cadre şi, în sfârşit, i-a furat o cloşcă cu ouă şi pui de aur şi acel cal minunat care zboară prin slava cerului.</p>
               <p rend="justify">—  Eu sunt acel nenorocit de zmeu.</p>
               <p rend="justify">—  Măria ta? Strigă moşneagul uitându-se la el cuprins de mirare; să fie cu putinţă?</p>
               <p rend="justify">—  Da, a fost, răspunse zmeul oftând din băierile inimii.</p>
               <p rend="justify">—  Şi stai pe loc cu mâinile în sân şi nu-ţi izbândeşti?</p>
               <p rend="justify">—  Ah! Dac-aş putea, i-aş sorbi tot sângele, picătură cu picătură!</p>
               <p rend="justify">—  Nu poţi? Şi te numeşti că eşti zmeu! Strigă bătrânul încrucişânduşi mâinile cu ciudă; eu, vorba vine, sunt un biet muritor şi nu mi-a făcut alt rău decât mi-a furat o fată ca să se cunune cu ea, fără voia mea, şi tot cum m-am văzut într-asta pădure, m-am gândit numaidecât la izbândire şi m-am pus pe treabă.</p>
               <p rend="justify">—  Dar ce ai de gând să faci?</p>
               <p rend="justify">—  Ai să vezi.</p>
               <p rend="justify">—  De ce tai ăst copac aşa de gros?</p>
               <p rend="justify">—  Ca să fac un butoi mare şi destul de gros ca să nu-l poată sparge când se va umfla şi se va opinti în el.</p>
               <p rend="justify">—  Şi ce să faci cu dânsul?</p>
               <p rend="justify">—  Să închid în el pe duşmanul meu de moarte şi apoi să-l arunc în foc.</p>
               <p rend="justify">—  Bună idee, dar cum s-o îndeplineşti? Cum să-l îndupleci pe el ca să intre înăuntru.</p>
               <p rend="justify">—  Cu ajutorul fetei mele voi răzbi la dânsul noaptea, pe când doarme dus.</p>
               <p rend="justify">—  Ştii unde şade?</p>
               <p rend="justify">—  Cum de nu!</p>
               <p rend="justify">—  Dar cum vrei să ieşi d-aici peste râul înflăcărat peste care n-am putut trece chiar eu?</p>
               <p rend="justify">—  Asta e taina mea; nu sunt de-a surda vrăjitor.</p>
               <p rend="justify">—  Vrăjitor!</p>
               <p rend="justify">—  Da, d-aceia ce încheagă apele şi amorţesc înfierbinţeala flăcărilor.</p>
               <p rend="justify">—  Dacă-ţi voi da mână de ajutor, mă treci şi pe mine dincolo?</p>
               <p rend="justify">—  Auzi întrebare! Cum de nu?</p>
               <p rend="justify">—  Atunci să ne punem pe treabă.</p>
               <p rend="justify">Cât te ştergi la un ochi, copacul fu răsturnat la pământ şi, până la sfinţitul soarelui, doagele tăiate şi netezite cu cuţitoaia, şi butoiul înfundat într-o parte şi cercuit.</p>
               <p rend="justify">—  Ah! Ce mai butoi ţeapăn, strigă unchiaşul, însemnând pe unde să tragă gardenul pentru fundurile de sus; drac să fie diavolul de FătFrumos şi tot nu va ieşi din el, dacă-l voi închide o dată înăutru.</p>
               <p rend="justify">—  Nu te prinde, căci el e mai puternic decât dracul, răspunse zmeul.</p>
               <p rend="justify">—  Păcat că nu sunt în floarea anilor mei! Murmură unchiaşul suspinând, căci aş fi intrat în el, m-aş fi umflat, ştii colea voiniceşte, şi aş fi făcut o cercare să văd poate să-l spargă cineva, ori nu.</p>
               <p rend="justify">—  S-o fac eu, dacă vrei, zise zmeul.</p>
               <p rend="justify">—  De ce nu? Dacă nu te superi; am fi mai siguri de isprava faptelor noastre.</p>
               <p rend="justify">Zmeul, fără să bănuiască nimic, intră în butoi, se umflă o dată, se umflă a doua oară, şi când fu a treia oară, cercurile de fier plesniră şi zburară cât colo, făcute fărâme.</p>
               <p rend="justify">—  Vezi că era să dăm de şugubină? Strigă zmeul sculându-se de jos.</p>
               <p rend="justify">—  Văz, dar nu e de vină butoiul, ci măria ta care eşti prea puternic, răspunse unchiaşul cu ciudă; acum iacă izbândirea noastră peste putinţă!</p>
               <p rend="justify">—  Pentru ce peste putinţă?</p>
               <p rend="justify">—  Căci cercurile ce se întâmplase să am asupră-mi au plesnit şi, până să caut altele, o să treacă multă vreme şi mi-e frică să nu afle procletul de Făt Frumos.</p>
               <p rend="justify">—  Nu purta grijă, că am eu ac de cojocul lui.</p>
               <p rend="justify">—  Ce spui?</p>
               <p rend="justify">—  Am în pivniţă nişte cercuri de fier groase ca pe deget, pe care sunt sigur că nu va putea să le rupă; mă duc să le caut.</p>
               <p rend="justify">Se vede că zmeii erau răi, puternici, dar glagorie n-aveau nici cât negru sub unghie, căci el nu se gândi nici de loc de unde găsise unchiaşul sculele şi cercurile de fier pe când fusese răpit fără veste de Făt-Frumos, după spusa lui, şi aruncat în acel ostrov, ci alergă spre casă ca un Vlad, orbocăi prin pivniţă până ce dădu de cercuri şi, după ce le găsi, veni cu ele, aşeză din nou butoiul, mai scoase din doage, căci cercurile erau mai strâmte, îl încheie bine şi după ce-l bătu bine, sări iar înăuntru şi începu să se umfle din nou.</p>
               <p rend="justify">Acum lemnele trosniră puţintel, dar fierul cercului nici nu se clinti.</p>
               <p rend="justify">—  Eu nu sunt încă sigur, răspunse unchiaşul, până n-oi face o încercare şi cu fundurile de dasupra puse la loc.</p>
               <p rend="justify">—  Ce e mai lesne, zise zmeul; tot sunt eu în butoi, pune-le, ca să ne vedem pe deplin visul cu ochii.</p>
               <p rend="justify">—  Bucuros, răspunse unchiaşul.</p>
               <p rend="justify">—  Şi fără a face multe nazuri, aşeză fundurile deasupra capului zmeului ce se ghemuise în fundul strâmtului butoi, bătu cu ciocanul deasupra, până intrară doagele în ulucul gardenului, şi după aceea aşeză cercul de la gură şi, după ce-l bătu cu tot şiartul, strigă:</p>
               <p rend="justify">—  Umflă-te acum, zmeule!</p>
               <p rend="justify">Zmeul se umflă din toate puterile de trei ori pe rând, unul după altul, dar de astă dată nici doagele nu mai trosniră.</p>
               <p rend="justify">—  Acum dacă oi vrea m-oi mai scoate, răspunse zmeul năbuşit, dacă nu, aici rămân până mi-o plesni fierea, că de ieşit nu mai e cu putinţă.</p>
               <p rend="justify">—  Mai umflă-te o dată, să nu ne dea Făt-Frumos de potcă1. Zmeul se mai umflă o dată aşa de puternic, încât sări polobocul de un cot de la pământ, dar nu fu chip d-a rupe cercurile sau doagele; după aceea zise:</p>
               <p rend="justify">—  Scoate-mă mai iute că plesnesc de năbuşeală.</p>
               <p rend="justify">1  Potcă – supărare, belea.</p>
               <p rend="justify">—  Lasă că bun loc ţi-ai ales, răspunse unchiaşul, făcându-se iarăşi voinic: nu ţi-am spus eu că d-o vrea Dumnezeu şi capul tău? Acum pregăteşte-te de moarte, fârtate, ca ţi-a sosit veleatul.</p>
               <p rend="justify">—  Ah, fecior de lele ce eşti! Strigă zmeul săltând un stânjen cu buriul de la pământ; orzul mi-ai stricat, fetele mi-ai tăiat, biciul mi-ai luat, cloşca şi calul mi-ai furat, capul mi-ai mâncat.</p>
               <p rend="justify">Voinicul, drept răspuns, puse dopul la vrană, dete buriul d-a rostogolul până ameţi bine pe bietul zmeu, după aceea plesni cu biciul peste palaturi şi cuprinsurile lui, şi după ce le schimbă într-un măr de aur, îl băgă în sân, luă buriul cu zmeul la spinare şi plecă p-aici încolo spre palatul împărătesc, fără de nici o împiedicare, căci râul de foc pierise.</p>
               <p rend="justify">A  doua zi, înfăţişându-se la palat, puse la picioarele stăpânului său butoiul cu zmeul înăuntru şi-i zise:</p>
               <p rend="justify">—  M-am închinat, stăpâne, cu porunca care mi-ai dat.</p>
               <p rend="justify">Împăratul se cruci văzându-l că se întoarce viu, nevătămat, şi se cuprinse de groază mare auzind că spăimântătorul zmeu, de frica căruia a tremurat atâţia mari de ani, se afla în palatul său şi zăcea fără de putere închis într-un buriu, în care fusese închis de mâna unui fecior de plugar.</p>
               <p rend="justify">El vedea cu ochii şi tot nu credea, şi tot i se părea cu era jucăria unui vis sau a unei amăgiri din partea vornicului său. Doritor d-a se încredinţa de adevăr, el scoase dopul de la vrană şi, aplecându-se spre dânsa, strigă:</p>
               <p rend="justify">—  Acilea eşti, zmeule?</p>
               <p rend="justify">—  Aci, slăvite împărate, răspunse zmeul cu un glas năbuşit; fă-ţi pomană de-mi dă drumul şi-ţi voi da bogăţii numeroase ca nisipul mării.</p>
               <p rend="justify">—  Ce spui? Zise împăratul râzând; degrabă ţi-o fi? Lasă că bun loc ţi-a ales ginerele meu şi mult şi bine ai să stai tu acolo, aşteptând să te scot eu. Pregăteşte-te mai bine a răscumpăra prin moarte nelegiuirile ce ai săvârşit.</p>
               <p rend="justify">Zmeul scoase un urlet groaznic, încât făcu să zornăie toate geamurile şi sări în sus de izbi cu butoiul tavanul, dar de ieşit nu putu ieşi. Împăratul nu mai putea de bucurie, chemă divanul întreg şi împărtăşi tuturor sfetnicilor săi fericita veste că a scăpat cu totul de zmeu; chemă apoi pe fiica sa, şi punându-i mâna ei în mâna mântuitorului scaunului său, îi zise:</p>
               <p rend="justify">—  Iată bărbatul tău.</p>
               <p rend="justify">Trei zile şi trei nopţi d-a rândul fu veselie şi zaiafet în tot cuprinsul împărăţiei, de bucurie c-a scăpat de zmeu; împăratul şi toţi supuşii săi alergară să vadă locul unde a fost mai nainte groaznicul palat.</p>
               <p rend="justify">IX.</p>
               <p rend="justify">Toţi şi toate din toată întinderea cuprinsului împărăţiei erau fericiţi şi mulţumiţi că au scăpat de procletul de zmeu, numai fraţii cei nemulţumiţi trăsneau şi bufneau de ciudă, mai cu seamă când au aflat că împăratul a dat duşmanului lor pe fiica sa de nevastă şi l-a lăsat moştenitor peste tronul său.</p>
               <p rend="justify">Fratele lor ştia gândurile lor, şi încă mai ştia că mijlocul d-a le potoli setea ce aveau d-ai face rău nu era potolită; ca să scape o dată, hotărî să uite că era frate cu ei şi să se cotorosească de dânşii cu orice chip.</p>
               <p rend="justify">Aşadar, se duse la împăratul şi-i zise:</p>
               <p rend="justify">—  Măria ta, eu m-am lăudat cât m-am lăudat, căci au fost lucruri cu putinţă de îndeplinit, dar de! Lauda ce s-au lăudat fraţii mei azi dimineaţă prea e boacănă. Ei zic că dacă i-ai pune şi pe ei dasupra rugului pe care voi pune butoiul cu zmeul ca să arză în ziua cununiei mele, dânşii vor putea să se apere de flăcări cu ascuţişul săbiilor.</p>
               <p rend="justify">—  Voia să li se facă! Strigă împăratul voios; şi dacă vor ieşi din foc vii, nevătămaţi, pe unul îl fac vornic şi pe altul mare spătar.</p>
               <p rend="justify">Auzind porunca împărătească, fraţii cei nelegiuiţi înţelese că fratesău le-a făcut-o şi el o dată şi bine, şi începură să o sfeclească şi să-şi frângă mâinile cu deznădejde. Cum auziră, alergară numaidecât la</p>
               <p rend="justify">286 fratele lor, căzură în genunchi la picioarele lui, îl rugară, îi aduse aminte că sunt ieşiţi din pântecele aceleiaşi mame, plânse chiar, dar nu fu chip de înduioşare. El ştia cât le plătea pielea şi cât de tare le-a coprins sufletul demonul pizmei, şi nu căzu de loc în ispită d-a se lua după vorbele lor şi d-a da crezământ făgăduielilor lor.</p>
               <p rend="justify">Aşadar, fură nevoiţi să-şi sufere scrisa şi să moară încai cum se cuvine, primind cu vârf şi îndesat răsplata faptelor lor.</p>
               <p rend="justify">Cununia fratelui lor se săvârşi cu mare paradă şi după dânsa urmă fel de fel de privelişti mândre şi de veselii. Oraşul întreg se îmbrăcă cu flori şi lucruri scumpe, tot norodul se înveşmântă ca în zi de sărbătoare; drumul de la palat până la mitropolie fu semănat numai cu trandafiri şi garoafe, şi din cişmelele oraşului curse toată ziua în loc de apă numai vin şi sorbeturi răcoritoare.</p>
               <p rend="justify">Mirele şi mireasa erau învesmântaţi numai în mătăsuri şi catifele albe şi pietre scumpe; caleaşca lor era numai aur şi mătase albă, şi cei şase cai înaintaşi erau albi ca laptele şi împodobiţi cu pene albe şi hamuri de aur şi de argint; ce nu văzuse plugarul de când îl făcuse mă-sa.</p>
               <p rend="justify">După ce se săvârşi cununia, împăratul, mirii şi toţi nuntaşii urmaţi de norod ieşiră afară din oraş şi înconjurară locul ce se pregătise pentru arderea zmeului. Lemnele fură aşezate unele peste altele, butoiul în mijlocul lor şi deasupra lui, de voie, de nevoie, fură legaţi de nişte prăjini groase cei doi fraţi, cărora le lăsase mâinile slobode şi le pusese în mâini câte o sabie.</p>
               <p rend="justify">Îndată ce ajunse împăratul, se dete foc lemnelor, flăcările se ridicară în sus, cei doi nenorociţi începură să dea în dreapta şi în stânga cu săbiile îndemnaţi de o nebună nădejde, dar îndată fumul îi înecă, flăcările le arse legăturile şi hainele şi-i făcură să cadă grămadă peste butoiul ce trosnea, scoţând nişte ţipete înfiorătoare.</p>
               <p rend="justify">Peste un ceas nu rămăsese din rug decât un maldăr de cenuşă, în mijlocul căruia slujitorii găsiră trei căpăţâni pe jumătate arse. De acolo, nuntaşii şi norodul se întoarse în oraş ca să se puie din nou pe benchetuială, şi pe sub seară duse pe miri la casa lor.</p>
               <p rend="justify">Care era casa lor nimeni nu ştia; când sosi însă ceasul, apucară cu toţi, luminaţi de mii şi mii de făclii, spre locul unde fusese palatul zmeului şi acolo văzură, cuprinşi de mirare, în locul ce cu două zile mai nainte îl văzuse sterp şi uscat, un palat de toată frumuseţea, învelit în aur şi înconjurat de toate părţile de un râu de lapte, deasupra căruia sta spânzurat un pod de argint.</p>
               <p rend="justify">Minunăţiile din palatul împărătesc era nimica pe lângă minunăţiile din palatul zmeului; acolo-i aştepta o masă şi mai bogată, la care se puse cu voie bună mare şi mic, fără deosebire. După masă, nunta întreagă se coborî în pivniţe şi tainiţe, unde gemeau cine ştie de când nenumărate fiinţe omeneşti de bărbaţi şi femei, şi numaidecât deschise toate uşile, dezlegară toate fiarele, dădură drumul la toţi închişii şi-i milui pe toţi.</p>
               <p rend="justify">Petrecerile nunţii ţinură o săptămână întreagă, mesele nu se mai destinse cât ţinu benchetuiala şi, fiind şi eu la una din ele, furai o lingură scurtă şi o băgai în gura cui ascultă.</p>
               <p rend="justify">N. D. Popescu, Carte de basme, vol. II, ed. A II-a, Buc., 1892, p. 47-83</p>
            </div>
            <div type="div2">
               <head>ÎNŞIR' TE MĂRGĂRITE CU DALBE FLORI AURITE.</head>
               <p rend="justify">A  fost, cică, măre, odată, da demult de tot, când avea ursul coadă şi dădea salcia roadă, a fost un împărat tânăr. Şi ăst împărat, când îi dădea răspas trebile împărăţiei, se îmbrăca tiptil şi se ducea să se plimbe. Aşa, iacă trece o dată pe dinaintea palatului unui împărat vecin ş-acolo, uitându-se pe geam, vede p-ale trei fete ale împăratului ăluia. Acum, el nefiind din fire aşa îndrăzneţ, cum le-a văzut că se uită şi ele la el a şi coborât ochii în jos şi nu s-a mai uitat la ele, dar auzi pe una din ele zicând:</p>
               <p rend="justify">—  Eu aş lua de bărbat pe flăcăul ăsta de trece călare, şi de-ar vrea şi el să mai ia pe mine, i-aş ţine casa-ntr-un fus de tort.</p>
               <p rend="justify">Cum îi trecură pe la urechi vorbele astea, puse călcâile în burta calului şi-l mai învârti şi-l mai suci, ca să auză tot.</p>
               <p rend="justify">Alta zise:</p>
               <p rend="justify">—  Eu i-aş învârti casa pe două mere de aur. Iară a d-a treia zise:</p>
               <p rend="justify">—  Ba eu i-aş face doi copii cu totul şi cu totul de aur.</p>
               <p rend="justify">Pe împărat l-ar fi ademenit, nu l-ar fi ademenit, ale două fete dintâi, dar când o auzi p-a d-a treia, s-a isprăvit, că el nu mai putea de dragul copiilor.</p>
               <p rend="justify">Îşi curmă calea şi se întoarse acasă, iar a doua zi, când se revărsa de ziuă, se îmbrăcă cu straie mândre împărăteşti, încăleca p-un fugar d-ăia straşnici, de vărsa foc pe nări, şi se duse glonţ la împăratul cu fetele să-i ceară de nevastă pe fii-sa a care zisese că-i face doi copii cu totul şi cu totul de aur.</p>
               <p rend="justify">Împăratul, tatăl fetelor, măcar că fata pe care i-o cerea era a mai mică, ş-ar fi vrut să le mărite cu rost, începând cu a mai mare, prinse bucuros să se înrudească cu el, că-i ştia vrednicia, şi porniră nuntă împărătească, care ţinu şapte zile şi şapte nopţi; iar după ce se sfârşi dandanaua, îşi luă ginerele mireasa şi se întoarse la împărăţia lui.</p>
               <p rend="justify">Acilea toate ar fi mers bine, dar pasămite avea împăratul o roabă frumoasă, ţigancă, cu care trăia de multă vreme, şi astă roabă cum văzu pe nevasta împăratului atâta îi fu de necaz, că nici laie, nici bălaie, îi puse gând rău.</p>
               <p rend="justify">Trecu vreme la mijloc ca de vro opt luni de când se însurase împăratul, şi la el ceartă, ori să zici că să nu se învoiască la ceva cu nevastă-sa, ferit-a Dumnezeu! Ce zicea unul zicea şi ălălalt, de trăiau d-o minune de bine; ba împărăteasa rămăsese şi grea şi aşteptau cu drag amândoi ziua când s-or pomeni cu doi dolofani de copii numai şi numai de aur.</p>
               <p rend="justify">Dar ştii, când vine năpastea pe capul românului…  Se pomeneşte într-o zi împăratul că trebuie să pornească cu război asupra unui vrăjmaş, care se tot silea să-i hărţuiască împărăţia.</p>
               <p rend="justify">Plecă bietul om, mâhnit până în fundul sufletului, că-şi lasă nevasta singură tocmai la vremea când să nască, şi merse, şi merse până se întâlni cu vrăjmaşul, şi dacă-l întâlni îi trase o bătaie ăluia, nenişorule, de îi merse fulgii.</p>
               <p rend="justify">Cum văzu că l-a biruit, o porni îndărăt spre casă. Aci dac-ajunse, ce-l aştepta? Se pomeni, când ceru să-şi vadă copiii, că-i aduce ţiganca doi căţei.</p>
               <p rend="justify">—  Ce sunt ăştia? Răcni împăratul.</p>
               <p rend="justify">—  Copiii d-tale, să trăieşti, măria-ta, răspunse ţiganca. Atunci împăratul se înfurie de tot, din pricină că l-a minţit nevastă-sa, că i-a făcut doi căţei în loc de doi copii cu totul şi cu totul de aur, şi a făcut-o roabă, punând-o la fel de fel de munci şi bătând-o, iar pe roabă o făcu împărăteasă.</p>
               <p rend="justify">Biata împărăteasă, pasămite, nu era vinovată, că ea se ţinuse de vorbă: făcuse doi copii de aur; dar ţiganca, de necaz pe dânsa că se măritase cu împăratul, ibovnicul ei, luase copiii cum îi făcuse, de n-avusese vreme împărăteasa nici să se uite la ei, şi-i îngropase de vii, iar în locul lor pusese doi căţei de la o căţea, care fătase taman atunci.</p>
               <p rend="justify">Din locul unde îngropase roaba copiii, drept în faţa palatului, răsăriră doi brazi frumoşi, care ziua creşteau cât ar creşte alţii într-un an, iar noaptea se făceau copii la loc şi se duceau la mumă-le de le da ţâţă, ş-o făceau să-şi mai uite de necazuri, sărutând-o şi mângâind-o. Dar nu trecu multă vreme la mijloc şi ţiganca, băgând de seamă cum creşteau de repede brazii din faţa palatului, se temu de ceva şi rugă pe împărat să-i taie d-acolo că-i împiedică vederea. Împăratul nu vru, că-i erau dragi, iar ţiganca văzând aşa, a zis că de nu-i taie, pâine şi sare cu el nu mai mănâncă; şi împăratul, ca să-i facă pofta, puse de tăie brazii şi făcu din ei două scânduri de pat pe care le-au pus una la patul lui şi una la al ţigăncii. Iar biata împărăteasă, văzând că-i taie copiii, se jelea de moarte.</p>
               <p rend="justify">Într-o noapte au început să vorbească scândurile de la paturi:</p>
               <p rend="justify">—  Cum ţi-e ţie, soră-mea? Întreba băiatul.</p>
               <p rend="justify">—  Greu mi-e, frăţiorule, că e hoaţa de ţigancă pe mine…  Da ţie cum ţi-e?</p>
               <p rend="justify">—  Mie mult mi-e uşor, surioară dragă, că e tata dasupra. Roaba fiind deşteaptă i-a auzit vorbind aşa, şi a doua zi puse scândurile pe foc şi le arse; şi când ardeau troznind, săriră două scântei din foc într-o copaie cu tărâţe, din care mâncând o oaie rămase grea şi născu doi mieluşei, a căror lână era cu totul şi cu totul de aur.</p>
               <p rend="justify">Împăratul nu mai putu de dragul lor, când văzu, dar ţiganca nu ştia cum să-i prăpădească mai iute, şi într-o zi, când nu era împăratul acasă, puse de-i tăie, şi maţele le dădu cu număr bietei împărătese, care era roabă, să se ducă cu ele la gârlă să le spele, dar să nu care cumva să piardă vrunu, că amar va fi de ea.</p>
               <p rend="justify">Mare jale a cuprins pe împărat când a auzit ce făcuse nevastă-sa, iar biata împărăteasă, plângând, s-a dus să spele maţele mieluşeilor nevinovaţi, pe care îi ştia că erau copiii ei iubiţi.</p>
               <p rend="justify">Când ajunse la gârlă, spălă maţele şi le curăţi câte unu-unu, iar la urmă, îi scăpă unul din mână şi o luă pe apă în jos. O cioară, cum îl văzu, se repezi de-l luă în plisc şi zbură cu el într-un pom.</p>
               <p rend="justify">—  Cioacă, cioculiţă, se rugă biata femeie, dă-mi, rogu-te, maţu, că mă bate roaba cu toiagul, de-o vedea că lipseşte.</p>
               <p rend="justify">—  Nu ţi-l dau, răspunse cioara, că nu mi-ai dat niciodată vro mână de mălai să-mi astâmpăr foamea.</p>
               <p rend="justify">Auzind, porni împărăteasa spre moară:</p>
               <p rend="justify">—  Moară, moricică, dă-mi niţel mălai să dau cioarei, să-mi dea maţu, că mă bate roaba cu toiagul de-o vedea că lipseşte.</p>
               <p rend="justify">—  Nu-ţi dau, răspunse morarul care auzi, că nu mi-ai adus nici un pui de găină.</p>
               <p rend="justify">Şi se duse biata femeie la cloşcă:</p>
               <p rend="justify">—  Cloşcă, cloşculiţă, dă-mi un puişor să duc morarului; morarul să-mi dea mălai, mălaiul să-l duc cioarei, cioara să-mi dea maţul, că mă bate roaba cu toiagul de-o vedea că lipseşte.</p>
               <p rend="justify">—  Nu-ţi dau, zise cloşca, că nu mi-ai dat nici un bob de porumb măcar vreodată şi mie. Şi o luă înspre un om care culegea la porumb:</p>
               <p rend="justify">—  Omul lui Dumnezeu, omul lui Dumnezeu, dă-mi un bob de porumb, să-l dau cloştii; cloşca să-mi dea puiul; puiul să-l dau morarului; morarul să-mi dea mălai; mălaiul să-l dau cioarei; cioara să-mi dea maţul, că mă bate roaba cu toiagul de-o vedea că lipseşte.</p>
               <p rend="justify">Iar omul, făcându-i-se milă de ea, i-a dat mai multe-boabe şi le-a dat pe toate cloştii; cloşca i-a dat puiul; puiul l-a dat morarului; morarul i-a dat mălai; mălaiul l-a dat cioarei şi cioara i-a dat maţul îndărăt.</p>
               <p rend="justify">În vremea asta venind un val, cum lăsase ea maţele pe marginea gârlei, îi luă altul, dar ea îl lăsă, neavând ce face, şi se întoarse acasă deznădăjduită cu ale care-i rămăsese, căci se gândi: „Mult am suferit eu, ce o fi d-oi mânca ş-o bătaie?!”</p>
               <p rend="justify">Pasămite, rânduise Dumnezeu să fie ale două scântei taman în maţul ăla pe care l-a luat gârla. Şi fiind gârla mare, s-a fost agăţat de o cracă de pom, ce atârna până în apă, iar când s-a tras apa, au ieşit din el doi copii măricei: o fată ş-un băiat. Băiatul avea o custură cu care tăia răchită, iar fata o furcă cu care torcea; şi amândoi erau de aur, şi frumoşi la chip de venea lumea de pe lume, de se uita la ei şi se minuna d-aşa frumuseţe…  Ba ajunse vestea la împărat, care, cum auzi, veni să-i vază şi el, şi când îşi aruncă ochii şi-i văzu aşa de frumoşi, îi şi luă cu el la palat.</p>
               <p rend="justify">Când îi văzu roaba, o sfecli de tot, se făcuse de parcă o pusese pe jăratic, dar nu avu ce face, că împăratul nu se despărţea de ei de loc, căci văzuse cum strâmbase din nas nevastă-sa când îi adusese şi îi era să nu le facă de petrecanie ca şi mieluşeilor. Ş-aşa trăiră copiii pe lângă împărat, care îi iubea cum nu se mai poate de mult.</p>
               <p rend="justify">Într-o zi, nu ştiu cum, nu ştiu ce fel, se rupse un şir mare de mărgăritare pe care-l purta la gât ţiganca; dădu să le culeagă, să le înşire la loc…  nu putu cu nici un chip; îi alunecau printre degete, ca zvârlugile. Bre! Că ce să fie, bre! Că ce să facă…  Chemă curteni, chemă slugi…  Degeaba, nu puteau să le înşire, şi pace.</p>
               <p rend="justify">—  Ia staţi să pun eu pe copilaşii ăi frumoşi, zise împăratul, să vedem ei or putea? Că cum sunt de minunaţi în toate, or putea face şi minunea asta să înşire boabele de mărgăritar pe care nu le poate nimeni înşira. Ai, veniţi-ncoa, dragii mei, să vă văd.</p>
               <p rend="justify">Copiii se puseră jos şi începură să înşire, iar boabele se înşirară cum se înşiră toate boabele, de s-au mirat toţi.</p>
               <p rend="justify">—  Acum, măria-ta, zise băiatul, văzând că e multă lume – că erau faţă sfetnicii şi toţi oamenii curţii – să asculţi să-ţi spun o poveste frumoasă.</p>
               <p rend="justify">—  Ştii poveşti?…  Păi de ce nu-mi spuneai? Ai, să te văd, ia începe…</p>
               <p rend="justify">Şi începu băiatul aşa: „A fost odată demult de tot, când avea ursul coadă şi dădea salcia roadă, a fost un împărat tânăr, înşir-te mărgărite cu dalbe flori aurite; şi ăst împărat a trecut o dată pe dinaintea palatului unui împărat vecin, înşir' te mărgărite cu dalbe flori aurite; şi…” şi aşa urmă să spună băiatul toată istoria pe care o ascultarăţi şi dumneavoastră; iar ţiganca la fiecare vorbă zicea:</p>
               <p rend="justify">Un tăciune ş-un cărbune, Taci, băiate, nu mai spune.</p>
               <p rend="justify">Dar împăratul i-a zis să spună înainte toată istoria, şi când sfârşi băiatul, văzând că el şi cu soră-sa sunt copiii lui, îi luă şi-i sărută cu drag; apoi trimise de aduse pe adevărata împărăteasă de la bucătărie, îşi ceru iertare de la ea, de ce-o făcuse să sufere, şi o puse iar pe tron alături cu el, iar pe ţigancă puse d-o ucise cu pietre…</p>
               <p rend="justify">Şi eu încălecai p-un gătej uscat, Să fie basmul băsmuit şi-n alt sat.</p>
               <p rend="justify">(Povestit de Ion Georgescu din com. Boţeşti, judeţul Dâmboviţa) DUMITRU STĂNCESCU, Basme culese din gura poporului, Bucureşti,</p>
               <p rend="justify">1892, p. 153-164.</p>
            </div>
            <div type="div2">
               <head>VOINICUL-ŞARPE ŞI FATA DE ÎMPĂRAT.</head>
               <p rend="justify">A  fost odată ca niciodată, a fost odată demult tare, pe când se potcovea puricele cu nouăzeci şi nouă de măji de fier la un picior şi sărea de ajungea cu spinarea în cer.</p>
               <p rend="justify">Au fost odată o babă şi un moşneag, care nu aveau copii. Într-o bună zi moşneagul zise:</p>
               <p rend="justify">—  Măi babă, bate în sită şi covată şi fă-mi o turtă în vatră, să mă duc în lume după copil.</p>
               <p rend="justify">Baba a cernut făină, a copt turte, a pus moşneagului în traistă şi l-a pornit la drum. A mers moşneagul şi a tot mers şi într-un târziu a ajuns la o fântâniţă. Moşneagul a poposit, a ospătat, a băut şi s-a culcat.</p>
               <p rend="justify">Când s-a trezit, a găsit în traistă un pui de şarpe. Moşneagul s-a uitat la puiul cel de şarpe şi s-a gândit: „O să-l iau, să ne fie fecior şi sprijin la bătrâneţe”.</p>
               <p rend="justify">Şi moşneagul a luat traista cu puiul de şarpe, a venit înapoi şi de la poartă a prins a striga:</p>
               <p rend="justify">—  Deschide, babă, uşile şi ieşi-ne înainte!</p>
               <p rend="justify">—  Ce-ai adus la casă, ce să fac cu şarpele? S-a mirat baba.</p>
               <p rend="justify">—  Acesta o să ne fie fecior.</p>
               <p rend="justify">I-au făcut loc pe cuptor lângă sobă, şi, când colo, se lungeşte şarpele şi creşte, că nu încape pe cuptor. Moşneagul şi baba l-au ridicat în pod, l-au hrănit trei zile cu lapte dulce şi miez de nucă şi a crescut şarpele de pocneau grinzile şi intra casa în pământ de greutate. La a patra zi şarpele a scos capul pe gura podului şi a vorbit:</p>
               <p rend="justify">Voinicul-şarpe şi fata de împărat</p>
               <p rend="justify">—  Tată şi mamă, a venit vremea să mă însor. Moşneagul şi baba s-au bucurat:</p>
               <p rend="justify">—  Şi pe cine vrei s-o peţeşti?</p>
               <p rend="justify">—  Pe fiica împăratului.</p>
               <p rend="justify">Până s-a mai gândit baba ce să răspundă, a răspuns moşneagul:</p>
               <p rend="justify">—  Nu mă duc, dragul tatei, că mi-a lua capul.</p>
               <p rend="justify">—  Dacă nu te duci, îţi iau eu capul!</p>
               <p rend="justify">Se duce moşneagul, ca vai de el, se duce la palat şi bate la poartă. Strajnicii i-au dat drumul, moşneagul şi-a luat cuşma din cap, s-a închinat şi a spus:</p>
               <p rend="justify">—  Să trăieşti, luminate împărate!</p>
               <p rend="justify">—  Mulţumim dumitale, om călător, ce ai venit?</p>
               <p rend="justify">—  Am venit să ne luăm de cuscri, dumneata ai fată de măritat, eu am băiat de însurat.</p>
               <p rend="justify">Împăratul s-a făcut foc şi pară, şi a poruncit călăilor şi temnicerilor să-l izgonească cu bicele şi să deie drumul la câini, să-l mănânce. Călăii l-au alungat cu bicele, au slobozit câinii din lanţ şi l-au rupt în bucăţi, că bietul moşneag a ajuns acasă cu un pic de suflet.</p>
               <p rend="justify">Când l-a văzut şarpele păşind pragul rămolit şi ujilit ca vai de dânsul, s-a întins din gura podului l-a înghiţit şi i-a dat drumul bun sănătos şi îmbrăcat în haine nouă.</p>
               <p rend="justify">—  Cum îţi pare? L-a întrebat şarpele.</p>
               <p rend="justify">—  Îmi pare bine că-s cu zile şi-s voinic cum am fost.</p>
               <p rend="justify">—  Şi mie îmi pare bine că are cine se duce s-o ceară pe fiica împăratului de mireasă.</p>
               <p rend="justify">—  Nu mă duc, dragul tatei, că mi-a lua capul!</p>
               <p rend="justify">—  Dacă nu te duci, îţi iau eu capul!</p>
               <p rend="justify">Moşneagul s-a dus la palat şi s-a închinat în faţa împăratului:</p>
               <p rend="justify">—  Bine te-am găsit, luminate împărate!</p>
               <p rend="justify">—  Bine ai venit, moşule, ce ţi-i voia şi nevoia?</p>
               <p rend="justify">—  Să ne luăm de cuscri, tu ai fată de măritat, eu – băiat de însurat, să le facem o nuntă.</p>
               <p rend="justify">Ca să nu mai deie fata, împăratul zice:</p>
               <p rend="justify">—  Vezi dealul acela?</p>
               <p rend="justify">—  Văd, luminate împărate.</p>
               <p rend="justify">—  Până mâine dimineaţă să mi-l faci vale şi pe vale să-mi faci moară, să-mi faci iaz, în jurul iazului să ari, să sameni grâu, grâul să-l treieri, să-l faci făină şi în răsăritul soarelui să-mi aduci o pereche de colaci.</p>
               <p rend="justify">Moşneagul vine acasă şi-i spune şarpelui:</p>
               <p rend="justify">—  Iată, dragul tatei, ce a spus împăratul.</p>
               <p rend="justify">—  Culcă-te, tată, şi dormi, nici în seamă nu lua.</p>
               <p rend="justify">Şarpele a ieşit afară şi, când a şuierat, s-au strâns şerpi, balauri câtă frunză şi iarbă.</p>
               <p rend="justify">—  Ce ne-ai chemat, stăpâne?</p>
               <p rend="justify">—  Vedeţi dealul cela? Până mâine dimineaţă să mi-l faceţi vale şi pe vale să-mi faceţi moară, lângă moară un iaz mare, iar locul împrejur sa fie semănat cu grâu, grâul să rodească şi la răsăritul soarelui să-mi aduceţi o pereche de colaci.</p>
               <p rend="justify">În zori de zi vin balaurii cu colaci calzi.</p>
               <p rend="justify">Şarpele i-a luat, a scos capul pe gura podului şi a vorbit:</p>
               <p rend="justify">—  Scoală, tată, şi te du la împărat cu colaci calzi.</p>
               <p rend="justify">Se scoală moşneagul, ia colacii şi se duce la împărat. Când a văzut împăratul dealul – vale şi pe moşneag cu colaci calzi, s-a dus la împărăteasă şi i-a spus:</p>
               <p rend="justify">—  Eu am zis să-l sperii, dar el a împlinit porunca. Ce să facem acum cu dânsul?</p>
               <p rend="justify">—  Lasă, că-i dau eu o poruncă. Până mâine dimineaţă să fie marea cu apele la mine sub fereastră, iar în dosul palatului, cât vezi cu ochii, să puie viţă de vie şi până în răsăritul soarelui să fie poama crescută, rodită, strugurii copţi, să vorbească bobiţă cu bobiţă între ele, când m-oi scula eu, să mă spăl cu apă de mare şi să mănânc poamă. Se întoarce împăratul şi moşneagul îl întreabă:</p>
               <p rend="justify">—  Ne încuscrim, împărate?</p>
               <p rend="justify">—  Ne încuscrim, moşule, dar să-mi mai împlineşti o poruncă. Până mâine dimineaţă să fie marea cu apele la mine sub fereastră, iar în dosul palatului, cât vezi cu ochii, să pui viţă de vie şi până la răsăritul soarelui să fie poama crescută, rodită, strugurii copţi, să vorbească bobiţă cu bobiţă între ele, când m-oi scula eu să mă spăl cu împărăteasa şi cu toată curtea în mare şi să mănânc poamă.</p>
               <p rend="justify">S-a dus moşneagul acasă. Şarpele îl aştepta cu sufletul la gură:</p>
               <p rend="justify">—  Ce-a zis împăratul?</p>
               <p rend="justify">—  Iată, dragul tatei, ce a spus.</p>
               <p rend="justify">—  Du-te, tată, şi te culcă, nici în seamă nu lua.</p>
               <p rend="justify">A  ieşit şarpele afară, a şuierat şi au venit şerpi, balauri, de nu-i ţinea locul.</p>
               <p rend="justify">—  Ce doreşti, stăpâne?</p>
               <p rend="justify">—  Până mâine dimineaţă să fie marea cu apele sub ferestre la palatul împăratului, iar în dosul palatului, cât se vede cu ochii, să puneţi viţă de vie şi până în răsăritul soarelui să fie poama crescută, rodită, strugurii copţi, să vorbească bobiţele între ele, când s-or scula împăratul şi împărăteasa să se spele în apă de mare şi să mănânce poamă.</p>
               <p rend="justify">În zori de zi s-a trezit curtea în plescăitul valurilor.</p>
               <p rend="justify">Împăratul şi împărăteasa s-au sculat, au deschis fereastra şi s-au spălat în apă de mare. După ce s-au spălat, a început a scădea marea şi în urmă creştea iarbă verde. Când s-au uitat în jur, mesele erau încărcate cu struguri de poamă şi bobiţele se luaseră la ceartă, că nu încăpeau pe tipsiile de aur.</p>
               <p rend="justify">Dimineaţa şarpele îi zise moşneagului:</p>
               <p rend="justify">—  Du-te, tată, la împărat, că de acum s-a spălat, a ospătat şi e în cheful lui, du-te şi o cere pe fiică-sa de mireasă.</p>
               <p rend="justify">Când a ajuns moşneagul, era tocmai în răsăritul soarelui:</p>
               <p rend="justify">—  Bună dimineaţa, înălţate împărate!</p>
               <p rend="justify">—  Mulţumesc dumitale, moşule, iar mi-ai venit?</p>
               <p rend="justify">—  Iar am venit, împărate!</p>
               <p rend="justify">—  Şi acum de ce?</p>
               <p rend="justify">—  Tot cu rugare şi întrebare, ne luăm de cuscri ori ba?</p>
               <p rend="justify">—  Ne încuscrim, moşule, ne încuscrim, dacă îmi îndeplineşti şi a treia poruncă.</p>
               <p rend="justify">—  Ce poruncă, înălţate împărate?</p>
               <p rend="justify">—  Să-mi faci până mâine dimineaţă un drum de aur de la palatul meu până la casa mirelui, unde-s munţi, să-mi pui punţi, unde-s codruri – să-mi pui poduri, iar pe margini să crească pomi de aur şi păsări de aur să-mi cânte în toate glasurile. Mâine dimineaţă să-mi aduci roade să gust, să mă trezesc în cântecul păsărilor.</p>
               <p rend="justify">Moşneagul s-a întors acasă. Şarpele îl aştepta cu gura arsă:</p>
               <p rend="justify">—  Ce-a spus împăratul?</p>
               <p rend="justify">—  A spus să-i faci un drum de aur de la palat până aici acasă, unde-s munţi, să-i pui punţi, unde-s codruri – să-i pui poduri, iar pe margine să crească pomi de aur cu roadele de aur şi păsări de aur să cânte în toate glasurile. Mâine dimineaţă să se trezească în cântatul păsărilor, să-i aduc roade să guste.</p>
               <p rend="justify">—  Du-te, tată, şi te culcă, nici în seamă nu lua. Moşneagul s-a dus la culcare, iar şarpele a ieşit afară, a şuierat şi au venit şerpi, balauri</p>
               <p rend="justify">—  Câtă frunză şi iarbă.</p>
               <p rend="justify">—  Ce porunceşti, stăpâne?</p>
               <p rend="justify">—  Până mâine dimineaţă să faceţi în locul casei un palat pe trei părţi mai frumos ca al împăratului tot din aur-lamur, cu trei rânduri de foişoare şi bătut cu piatră rară şi să faceţi şi un drum de aur de aici până la curtea împăratului, unde-s munţi – să puneţi punţi, unde-s codruri, puneţi poduri, iar pe margine să crească pomi de aur cu roadele de aur şi păsări de aur să cânte în toate glasurile, ca să se trezească împăratul şi împărăteasa în cântatul păsărilor, să ieie roade să guste.</p>
               <p rend="justify">La ieşirea zorilor erau toate gata. Împăratul şi împărăteasa s-au trezit în cântatul păsărilor. Când colo, veni şi moşneagul cu închinăciune şi plecăciune. Cum sosi, aşa vorbi:</p>
               <p rend="justify">—  Bună dimineaţa, înălţate împărate, a venit vremea să ne încuscrim, să punem zi de nuntă!</p>
               <p rend="justify">A  sărit împăratul, parcă l-ar fi călcat pe bătătură, a ieşit în foişor şi, când a văzut drumul, pomii şi palatul toate turnate din firul aurului, n-a mai avut ce zice, a poruncit să deie şfară în ţară, răvaşe prin oraşe, Voinicul-şarpe şi fata de împărat a trimis şi crainici în toate părţile, să poftească lumea la nuntă. Şi a început a se aduna lumea pâlcuri, pâlcuri din toate părţile, că avea o împărăţie de n-o cuprindea gândul omului.</p>
               <p rend="justify">Acum împăratul a trimis trăsura cu patru cai să-l aducă şi pe mire. Vizitiii au mers, s-au oprit în poartă la moşneag şi solii împărăteşti i-au închinat moşneagului colaci şi i-au spus să iasă cuconul mire, că-i aşteaptă nunta.</p>
               <p rend="justify">Şarpele, de colo de unde era, a văzut trăsura împărătească şi a spus:</p>
               <p rend="justify">—  Ce mi-a trimis mie împăratul cotiga aceasta? Duceţi-vă înapoi şi spuneţi-i să-mi trimită o trăsură de fier cu douăzeci şi patru de roate şi douăzeci şi patru de cai înhămaţi.</p>
               <p rend="justify">Când a auzit împăratul de una ca aceasta, i s-a lăsat sângele în picioare. Nu se putea dumeri ce mire-i acesta. Fiindcă aşa a fost voia mirelui, a dat poruncă la fierari şi i-au făcut o trăsură de fier cu douăzeci şi patru de roate, a înhămat douăzeci şi patru de cai şi a trimis-o la moşneag.</p>
               <p rend="justify">Acum mirele s-a suit în trăsură, s-a pornit cu nunta şi coada lui se mai târa pe jos încă de trei trăsuri.</p>
               <p rend="justify">Împăratul îi aştepta cu făclii aprinse, cu pahare drese şi bucate pentru mese.</p>
               <p rend="justify">Când au ajuns la poarta împăratului, lăutarii au început a cânta, şarpele s-a dat jos din trăsură, s-a întins şi a încolăcit mesele de jur împrejur să steie musafirii pe dânsul în loc de scaune la masă.</p>
               <p rend="justify">Au făcut nuntă cu voie bună, veselie şi curajul cel mare. După nuntă au luat mireasa şi s-au întors acasă.</p>
               <p rend="justify">Când a intrat fata împăratului în casă, s-a mirat ce a văzut. Ce avea mirele în odăile lui, n-avea împăratul în curte. Totul era numai de aur şi o frumuseţe, că-ţi fura inima.</p>
               <p rend="justify">Mirele a dezbrăcat pielea de şarpe şi s-a făcut un băiat frumos – o dragoste să te uiţi la dânsul, cu coroană pe cap, cu haine aurite: din guler până-n pământ numai fir de mărgărint. S-au pus ei pe trăit şi trăiau traiul cel bun de pe draga lume.</p>
               <p rend="justify">A  trecut cât a trecut şi iată că se duce împărăteasa să vadă cum trăieşte fiică-sa cu şarpele.</p>
               <p rend="justify">—  Apoi, maică, acesta nu-i şarpe, îi un băiat tânăr peste fire de frumos, numai ziua îmbracă pielea aceasta de şarpe, iar seara o dezbracă şi o pune la picioare.</p>
               <p rend="justify">—  Dacă-i aşa, maică, ştii ce să faci? Să încarci o tava cu jăratic, s-o pui sub pat şi, când a întinde picioarele, a cădea pielea şi a arde. Dacă va arde, nu va mai avea ce îmbrăca şi va rămânea aşa.</p>
               <p rend="justify">Fata a făcut după cum o pusese maică-sa la cale. A aprins un foc cu lemn şi seara, când şarpele s-a dezbrăcat şi s-a dus la culcare, a umplut o tava cu jăratic şi a pus-o lângă pat la picioarele lui. Voinicul a întins picioarele prin somn, pielea a căzut în jar şi a plesnit – şi a vuvuit cerul, a clocotit pământul de s-a auzit peste nouă mări şi nouă ţări, unde-i apa lină, câmpul alămâie şi iarba mătase.</p>
               <p rend="justify">Voinicul s-a trezit şi i-a tras o palmă fetei, că au podidit-o lacrimile. Trei lacrimi au căzut pe brâul fetei şi s-au făcut trei cercuri de fier.</p>
               <p rend="justify">—  Eu mai aveam de purtat trei zile pielea aceasta de şarpe şi era s-o lepăd, ispăşeam de-acum blestemul părinţilor. Cine te-a pus la cale, rău gând a avut. De azi înainte să umbli încinsă cu cercurile acestea de fier şi să nu le poţi desface, până nu-i veni peste nouă mări, peste nouă ţări, unde-i apa lină, câmpul alămâie şi iarba mătase şi-i striga în gura mare: „Drag stăpânul meu, întinde mâna peste mine, cercul să plesnească, pruncul să se nască!”</p>
               <p rend="justify">Voinicul cât mai repede închise uşa şi – să te duci duluţă. Din urma lui s-a ridicat o ceaţă-negureaţă, ce cuprindea cerul şi îneca pământul.</p>
               <p rend="justify">A  rămas fata singură, a plâns, a jelit şi într-o bună zi a lăsat palatul şi s-a pornit pe urma lui. A mers fata şi a tot mers multă cale-împărăţie, cuvântul să ne ţie şi a ajuns la Sfânta Miercuri. Fata a bătut la poartă şi a vorbit:</p>
               <p rend="justify">—  Măicuţă, primeşte-mă la popas.</p>
               <p rend="justify">—  Dacă eşti fată curată, intră să te dăruiesc cu ceva, iar de nu, du-te cât mai departe, că am o căţeluşă cu dinţii de criţă, te face mici fărâme.</p>
               <p rend="justify">—  Deschide, maică Sfântă Miercuri, căci sunt o fată curată şi oropsită.</p>
               <p rend="justify">Sfânta Miercuri i-a deschis şi a întrebat-o:</p>
               <p rend="justify">—  Tu eşti fiică de împărat, blestemată de bărbat să mergi peste nouă mări şi nouă ţări, unde-i apa lină, câmpul alămâie şi iarba mătase?</p>
               <p rend="justify">—  Eu sunt.</p>
               <p rend="justify">—  Intră să te vadă mătuşa, că de auzit am auzit de tine, iar de văzut nu te-am văzut.</p>
               <p rend="justify">Fata a intrat.</p>
               <p rend="justify">Sfânta Miercuri a primit-o, i-a dat un ulcior cu apă să cinstească şi o prescură să ospăteze. Ulciorul şi prescura erau fermecate, de unde bea – se umplea, de unde mânca – creştea. La urmă i-a dăruit trei mere de aur. Fata le-a luat şi iar s-a pornit la drum. Şi a mers şi a tot mers zi de vară până-n seară, da atunci zilele erau ani şi a ajuns la chilia Sfintei Vineri.</p>
               <p rend="justify">Fata a bătut în uşă şi a vorbit:</p>
               <p rend="justify">—  Măicuţă, primeşte-mă la popas.</p>
               <p rend="justify">—  Dacă eşti fată curată, intră să te dăruiesc cu ceva, iar de nu, du-te cât mai departe, că am o căţeluşă cu dinţii de criţă, te face mici fărâme.</p>
               <p rend="justify">—  Deschide, maică Sfântă Vineri, căci sunt fată curată. Sfânta Vineri i-a deschis uşa şi a cunoscut-o:</p>
               <p rend="justify">—  Tu eşti fiică de împărat, blestemată de bărbat să mergi peste nouă mări şi nouă ţări, unde-i apa lină, câmpul alămâie şi iarba mătase.</p>
               <p rend="justify">—  Eu sunt.</p>
               <p rend="justify">—  Intră să te vadă mătuşa, că de auzit am auzit, iar de văzut nu te-am văzut.</p>
               <p rend="justify">Fata a intrat, a poposit. Sfânta Vineri i-a dat un ulcior cu apă să cinstească şi o prescură să ospăteze. Şi ulciorul şi prescura erau fermecate, că de unde bea – se umplea, de unde muşca – se vindeca. La plecare i-a dăruit un rodan de aur.</p>
               <p rend="justify">S-a pornit fata la drum şi a mers cale neumblată peste câmpuri, peste ape şi a ajuns la Sfânta Duminică. A bătut fata la poartă şi a spus:</p>
               <p rend="justify">—  Măicuţă, primeşte-mă la popas! Dinăuntru s-a auzit:</p>
               <p rend="justify">—  Dacă eşti fată curată, intră să te dăruiesc cu ceva, iar de nu, du-te cât mai departe, că am o căţeluşă cu dinţii de fier, cu măselele de oţel, când i-oi da drumu, praf şi fărâme te face.</p>
               <p rend="justify">—  Deschide, măicuţă, sunt fată curată. Sfânta Duminică i-a deschis şi a cunoscut-o:</p>
               <p rend="justify">—  Tu eşti fiică de împărat, blestemată de bărbat să mergi peste nouă mări şi peste nouă ţări, unde-i apă lină, câmpul alămâie şi iarba mătase?</p>
               <p rend="justify">—  Eu sunt!</p>
               <p rend="justify">—  Intră să te vadă mătuşa, că de auzit am auzit, iar de văzut nu te-am văzut.</p>
               <p rend="justify">Fata a intrat, a poposit. Sfânta Duminică i-a dat un ulcior cu apă să cinstească şi o prescură să ospăteze. Ulciorul şi prescura erau fermecate, de unde bea – se umplea, de unde muşca – se vindeca. Când a fost să plece, i-a dăruit Sfânta Duminică o năframă de mătase împrejur cu aur trasă, a petrecut-o până la poartă şi fata a spus:</p>
               <p rend="justify">—  De aici încolo nu mai ştiu unde să merg să nimeresc.</p>
               <p rend="justify">Sfânta Duminică a luat o frunză şi, când a suflat-o, s-a dus frunza din plai în plai, din vale în vale şi a făcut o cărare până la locul unde se găsea voinicul.</p>
               <p rend="justify">—  Uite acolo îs curţile bărbatului. El a venit aici în împărăţia zânelor, zânele i-au dat mâncare uitată, băutură uitată şi a uitat de tine. Tu du-te, dar nu intra în casă, căci el e dus în toate zilele la vânătoare, opreşte-te la fântână şi prima zi scoate merele de aur la soare, a doua pune rodanul să toarcă pe colacul fântânii, a treia desfă năframa de mătase împrejur cu aur trasă şi întinde-o pe iarbă verde. Ziua o să vină zânele la apă, o să le vadă şi o să vreie să le cumpere, dar tu să nu le vinzi nici pe bani, nici pe pietre scumpe, nici pe alte lucruri, ci să le dai aşa, dacă te-or lăsa să dormi o noapte în odaia voinicului. Acum mergi cu bine, fie-ţi drumul cu folos.</p>
               <p rend="justify">Fata i-a mulţumit, s-a pornit la drum şi a mers şi a tot mers, a trecut văile cu florile, izvoarele cu ponoarele şi a ajuns la fântâniţă. Cum a ajuns, a scos cele trei mere de aur şi aştepta. N-a trecut mult şi au venit zânele la apă. Zânele nu s-au mirat de fată că au văzut-o aici, unde pasăre zburătoare, necum om călător nu răzbate, ci s-au mirat de cele trei mere de aur şi au întrebat:</p>
               <p rend="justify">—  Nu vinzi merele, fată, să le cumpărăm noi pe bani, pe pietre scumpe, să nu le apuce alţii?</p>
               <p rend="justify">—  De vândut nu le vând nici pe bani, nici pe pietre scumpe, vi le dau aşa, fără nici o plată, dacă mă lăsaţi să dorm o noapte în chilioara voinicului.</p>
               <p rend="justify">Zânele s-au învoit, au dus-o pe fată la chilioarele lor, iar seara, când a venit voinicul de la vânătoare, i-au dat mâncare uitată, băutură uitată şi buruieni de somn şi a adormit voinicul somn greu de moarte. Atunci au adus-o pe fată în chilioara lui şi ea a prins a lăcrima şi a cuvânta:</p>
               <p rend="justify">—  Drag stăpânul meu, întinde mâna peste mine, cercul să plesnească, pruncul să se nască!</p>
               <p rend="justify">A  strigat fata, a plâns, dar voinicul n-a auzit nimic. Cocoşul a cântat de trei ori, s-a luminat de ziuă şi fata s-a dus la fântâniţă tristă şi mâhnită, a scos rodanul cel de aur de la Sfânta Vineri şi s-a pus pe tors. Pe la amiază au venit zânele la apă şi, când au văzut rodanul cel de aur torcând fire de aur şi de diamant, s-au mirat ca de mare minune şi au întrebat:</p>
               <p rend="justify">—  De vânzare ţi-i rodanul, să-l cumpărăm noi pe bani? Ori pe pietre scumpe, să-l avem la averea noastră, la chilioarele noastre?</p>
               <p rend="justify">—  Pe bani şi pietre scumpe nu-l dau, dacă mă lăsaţi o noapte să dorm în chilioara voinicului, vi-l dau aşa, cum se găseşte, fără nici o plată.</p>
               <p rend="justify">Zânele au luat-o pe fată la chilioara lor. Seara, când a venit voinicul de la vânătoare, i-au dat mâncare uitată, băutură uitată şi buruieni</p>
               <p rend="justify">304 de somn şi a adormit voinicul aşa, că puteai să tai lemne pe dânsul. După aceea au adus-o pe fată în chilioara voinicului şi ea a prins a boci şi a se ruga:</p>
               <p rend="justify">—  Drag stăpânul meu, întinde mâna peste mine, cercurile să plesnească, pruncul să se nască!</p>
               <p rend="justify">A  plâns fata, a bocit toată noaptea, dar voinicul n-a auzit şi nu s-a trezit. Înspre ziuă a cântat cocoşul de trei ori, fata a ieşit din chilioară şi iar s-a dus la fântâniţă, întristată şi îndurerată.</p>
               <p rend="justify">S-a aşezat lângă fântână, a scos năframa de la Sfânta Duminică şi a întins-o pe iarbă verde. Spre seară au venit zânele la apă şi, când au văzut năframa de la Sfânta Duminică, au dat toate năvală:</p>
               <p rend="justify">—  De vânzare ţi-i năframa, s-o cumpărăm noi pe bani, pe pietre scumpe?</p>
               <p rend="justify">—  Nu vând năframa pe aur şi pietre scumpe, o dau aşa, dacă mă lăsaţi să stau o noapte în chilioara voinicului. Zânele au luat năframa şi au dus-o pe fată la chilioarele lor. Când a venit voinicul de la vânătoare, cocoşul i-a ieşit înainte, a bătut din aripi şi a cântat:</p>
               <p rend="justify">—  Cu-cu-ri-gu! Stăpâne, de trei nopţi încoace vine o fiică de împărat, blestemată de bărbat, intră noaptea în chilioara ta şi plânge cu glas mare până-n cer, cu lacrimi până-n pământ, să întinzi mâna, să plesnească trei cercuri de fier, să nască pruncul.</p>
               <p rend="justify">Voinicul şi-a adus aminte şi l-au tăiat lacrimile. El s-a dus în chilioară şi a căzut bolnav. Zânele i-au adus mâncare uitată şi buruieni de somn, iar el de scârbă şi jale mare, că n-o văzuse pe fată atâta vreme, n-a putut nici bea, nici mânca. Pe la miezul nopţii a intrat fiica împăratului în chilioara voinicului, a prins a lăcrima şi a cuvânta:</p>
               <p rend="justify">—  Drag stăpânul meu, întinde mâna peste mine, cercurile să plesnească, pruncul să se nască!</p>
               <p rend="justify">Voinicul a îmbrăţişat-o şi, când a pus mâna pe cercuri, au plesnit cercurile, şi a născut fata de împărat un băiat de şapte ani. Voinicul s-a bucurat, a ieşit afară şi, când a şuierat odată, au venit balauri, şerpi câtă frunză şi iarbă:</p>
               <p rend="justify">—  Ce ne-ai chemat, stăpâne?</p>
               <p rend="justify">—  Aduceţi-mi o trăsură cu douăzeci şi patru de cai în şir, să mă duc acasă.</p>
               <p rend="justify">Ca din pământ a apărut o trăsură cu douăzeci şi patru de cai albi. Voinicul, fata de împărat şi băiatul s-au suit în trăsură şi s-au pornit înapoi spre împărăţie, la palatul lor. Zânele i-au ieşit înainte, îl rugau să steie, mai cât nu-şi aşterneau şi inima la picioarele lui, dar voinicul s-a dus şi dus a fost. S-a întors acasă la moşneag şi la babă, s-a pus pe trai şi a trăit traiul cel bun de pe draga lume. Eu i-am lăsat trăind şi vieţuind şi Am încălecat pe un cocoş Şi m-am dus tot pe jos, Şi am încălecat pe o roată Şi v-am spus povestea toată.</p>
               <p rend="justify">La izvoare. Poveşti, poezie populară şi cercetări de folclor de Grigore Botezatu. Chişinău, Ed. Hyperion, 1991, p. 22-30.</p>
            </div>
            <div type="div2">
               <head>APRECIERI CRITICE.</head>
               <p rend="justify">Istoria noastră, ca a tuturor naţiilor, se cuprinde în cinci feluri de documente:</p>
               <p rend="justify">1. Poeziile şi tradiţiile populare;</p>
               <p rend="justify">2. Legile şi actele oficiale;</p>
               <p rend="justify">3. Cronicile care cuprind faptele generale;</p>
               <p rend="justify">4. Inscripţiile şi monumentele;</p>
               <p rend="justify">5. Scrierile care zugrăvesc obiceiurile private.</p>
               <p rend="justify">Să vedem acum ce putem avea din aceste deosebite speţii de izvoare şi la ce parte de istorie ne poate sluji fiecare dintr-însele.</p>
               <p rend="justify">1. Poeziile şi tradiţiile populare. Oamenii întâi cântă, pe urmă scriu. Cei dintâi istorici au fost poeţi. Poeziile populare sunt un mare izvor istoric. Într-însele aflăm nu numai fapte generale, dar ele intră şi în viaţa privată, ne zugrăvesc obiceiurile şi ne arată ideile şi sentimentele veacului. Învăţaţii Grimm şi Michelet s-au folosit mult de acest izvor istoric în scrierile lor asupra originii dreptului german şi francez.</p>
               <p rend="justify">Tradiţiile sau poveştile populare sunt un izvor care slujeşte la aceeaşi ţintă ca şi poeziile. Treaba agerei critici, a istoricului este să deosebească dintr-aceste daturi, ca şi din toate celelalte, adevărul de falsitate, şi să se poată bine folosi.</p>
               <p rend="justify">O  adunare, dar, a poeziilor şi a poveştilor ce se află în gura poporului român este de trebuinţă. Noi cerem spre aceasta ajutorul tuturor celor ce locuind pe la ţară pot mai cu lesnire a le culege şi a ni le împărtăşi.</p>
               <p rend="justify">Nicolae Bălcescu, Cuvânt preliminariu despre izvoarele istoriei româinilor, în Magazin istoric pentru Dacia, 1845, p. 1.</p>
               <p rend="justify">Ileana Cosânzeana este închipuirea cea mai poetică a geniului românesc; ea personifică tinereţea, frumuseţea, nevinovăţia virginală, suflet îngeresc, într-un cuvânt perfecţia omenirii sub chipul de copilă gingaşă şi răpitoare.</p>
               <p rend="justify">Aprecieri critice.</p>
               <p rend="justify">Mulţime de poveşti există în care Ileana Cosânzeana joacă rolul cel mai ademenitor. În acele basme minunate prin originalitatea lor adeseori fantastică, Ileana Cosânzeana este reprezentată cu părul de aur şi cu farmec dulce la privire. Ea-i atât de strălucită că pe soare poţi căta, iar pe dânsa ba; păsările cântă în calea sa cântecele lor cele mai frumoase, florile se culc în câmpie ca să-i facă covor, balaurii se îmblânzesc şi vin de se întind cu dragoste la picioarele ei, şi toţi fiii de împăraţi umblă să o ia de soţie.</p>
               <p rend="justify">Averile ei sunt nesfârşite, ea are trei îmbrăcăminte, una ca cerul cu luna şi cu stelele, una ca câmpul cu florile şi una ca marea cu spumele aurite de razele soarelui.</p>
               <p rend="justify">Româinii din Moldova zic că Ileana Cosânzeana personifică Moldova cu podoabele şi avuţiile pământului său, cu farmecul răpitor care flutură pe câmpiile sale.</p>
               <p rend="justify">A  zice de o femeie că e frumoasă ca Ileana Cosânzeana este tot aşa ca şi când se zice că e ruptă din soare, adică e o fiinţă din ceruri.</p>
               <p rend="justify">Între cărţile vechi şi nouă ce s-au tipărit pân-acum în ţările româneşti, cea mai populară este micul poem al lui Arghir şi al iubitei lui Ileana Cosânzeana.</p>
               <p rend="justify">Vasile Alecsandri. Poezii populare.</p>
               <p rend="justify">—  În Opere, vol. III. Chişinău, Editura Hyperion, 1991, p. 178-179.</p>
               <p rend="justify">Nu poate fi un mijloc mai interesant şi mai sigur de a cunoaşte forţele morale şi intelectuale ale unei naţiuni, decât numai prin literatura sa populară; şi nu este nici un alt mijloc mai nimerit şi mai frumos de a da unei literaturi culte un caracter original şi distinctiv, decât numai nutrind-o prin literatura populară.</p>
               <p rend="justify">B. P. Haşdeu, prefaţă la volumul: Basme, oraţii, păcălituri şi ghicitori adunate de I. C. Fundescu, ediţia a III-a, revăzută şi adăugită, Bucureşti., 1875, p. 9.</p>
               <p rend="justify">În basmele noastre eroul Făt-Frumos – sau orice nume ar avea el – are ca notă esenţială reînvierea. El se luptă cu puterile supranaturale ale zmeilor şi balaurilor şi ale altor monştri, cade în luptă cu ei, este ucis, apoi învie prin ajutorul apei-vii aduse de vrun tovarăş. E cu neputinţă ca un basm să se isprăvească cu</p>
               <p rend="justify">308 moartea eroului. Reînvierea este o condiţie fără de care nu poate exista erou în basme.</p>
               <p rend="justify">Ideea reînvierii eroului este un simbol al reînvierii fizice a naturii în fiecare primăvară, a soarelui veşnic care iarna scapătă spre sud şi-şi pierde puterea căldurii, iar primăvara se întoarce spre nord cu putere şi căldură.</p>
               <p rend="justify">G. Coşbuc, Făt-Frumos al nostru şi pasărea Fenix, în volumul: „Dintr-ale neamului nostru”, Bucureşti., 1903, p. 34.</p>
               <p rend="justify">Multe poveşti se aseamănă între ele şi această asemănare merge aşa de departe încât, dacă ai uniformiza câteva amănunţimi diferite, poveştile cele două s-ar reduce la una singură, efect acelaşi. Într-o poveste eroii sunt un împărat şi o împărăteasă, într-o alta: o babă şi un moşneag. În afară de calitatea personajelor active, toate sunt apoi după acelaşi tipic. Faptul se explică uşor prin aceea că poveştile nu sunt scrise sau mai bine n-au fost scrise aşa că pluteau încă, nefixate ca fond în gura povestitorilor…</p>
               <p rend="justify">Întinsa galerie de tablouri, fermecate şi fantastice, comoară a creaţiunilor uriaşe ale închipuirii poporului românesc, poveştile şi snoavele constituie un titlu de glorie a literaturii noastre întregi şi de aceea n-ar trebui să răsplătim prin uitare, ca pe Ispirescu şi Creangă, pe cei ce-şi cheltuiesc talentul cu harnica lor culegere, cu frumoasa lor îmbrăcare în cuvinte.</p>
               <p rend="justify">Nicolaie Iorga, Poveştile, în Lupta, an. VII (1890), nr 1200 (19 august), p. 2-3. Fac elogiul satului românesc, creatorul şi păstrătorul culturii populare, purtătorul matricei noastre stilistice. Să nu se creadă însă că, dând grai unei încântări, aş dori să rostesc, cu ocoluri, dorinţa de a ne menţine pentru totdeauna în cadrul realizărilor săteşti. Îmi refuz asemenea sugestii sau îndemnuri. De o sută de ani şi mai bine ne străduim toţi intelectualii pe o linie mereu înălţată, să creăm, într-o epocă de tragice răspântii, o cultură românească majoră. Strădaniile merg paralel cu procesul emancipării politice. Care sunt însă condiţiile, ce trebuiesc să fie în prealabil date, pentru ca un popor să poată în genere spera că va putea deveni creatorul unei culturi majore? Opinia curentă, cu care trebuie să ne războim, e că pentru aceasta ar fi deajuns un cât mai mare număr de genii şi talente. Teoria ni se pare simplistă. O cultură majoră nu s-a născut niciodată numai din elan genial. Desigur, geniul e o condiţie. Dar o cultură majoră mai are nevoie şi de o temelie, iar această temelie sine qua non e totdeauna matca stilistică a unei culturi populare.</p>
               <p rend="justify">Lucian Blaga, Elogiul satului românesc, discurs rostit la 5 iunie 1937. Academia Română. Discursuri de recepţie, LXXI, p. 12-16.</p>
               <p rend="justify">Basmul este o operă de creaţie literară, cu o geneză specială, o oglindire în orice caz a vieţii în moduri fabuloase. Se vorbeşte mult de „contaminaţie”, înţelegându-se prin asta influenţarea unui basm de către altul şi mai ales contopirea mai multor fragmente de basme într-unul nou. Lucrurile nu stau exact aşa. Naratorul nu e contaminat inconştient, ci aplică esteticeşte procedeul cel mai uşor spre a face faţă oral, într-un timp limitat, sarcinii sale. Ceea ce-l preocupă principial, este de a traduce în materie fabuloasă o idee morală potrivită cu locul unde se află („răsplătirea hărniciei”, la o şezătoare; „norocul săracului” acolo, unde sunt nemulţumiţi de soarta lor, etc.).</p>
               <p rend="justify">G. Călinescu, Arta literară în folclor, în vol. Colectiv Istoria literaturii române, I. Ed. Academiei, Bucureşti, 1964, p. 200-229.</p>
               <p rend="justify">Este neîndoielnic că, în vremea când au cules basme P. Ispirescu, D. Stăncescu, Ion Pop-Reteganul şi alţii, culegerea nu s-a putut face exact, întocmai cum povestea informatorul. Culegătorul trebuia să se identifice cu povestitorul sau cu povestitorii lui şi ulterior să împlinească uneori şi să limpezească naraţiunea.</p>
               <p rend="justify">De aceea naraţiunea populară poartă nu numai timbrul specific povestitorului, ci şi ceva din firea şi modul de identificare a culegătorului cu creaţia populară şi cu subiectele informatoare. Nuanţele deosebitoare între una sau alta din culegeri sunt perceptibile, oricât de uşoare ar fi ele, la aceia care culeg şi se adaptează momentului. Altul este tonul unui basm din Ispirescu şi alt ton şi desfăşurare se simt în basmul cules de Stăncescu.</p>
               <p rend="justify">I. C. Chiţimia, D. Stăncescu, literat şi folclorist, în vol. Folclorişti şi folcloristică românească, Ed. Academiei, Bucureşti, 1968, p. 379.</p>
            </div>
         </div>
      </body>
   </text>
</TEI>
