<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Francisc Munteanu</title>
            <author>Francisc Munteanu</author>
         </titleStmt>
         <editionStmt>
            <edition>
               <date>2013-08-18T19:30:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-12-17T19:27:36.270873353</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Francisc Munteanu</author>
         <div type="div1">
            <head>Pistruiatul</head>
            <div type="div2" rend="P3">
               <head>I</head>
               <p rend="justify">PRIVITĂ DE DEPARTE, fabrica de hârtie aducea cu o cetate medievală: zidurile scorojite de vînturi şi ploi, roase de leşia zăpezilor şi de ghearele unor plante căţărătoare, sugerau asedii trecute, fapte istorice. Dar fabricade hârtie n-a avut trecut glorios: fusese construită în mijlocul mahalalei ceferiştilor din Arad, aproape de malul Mureşului, de către un comerciant neamţ care socotise că va face avere. Lucrurile însă nu s-au întâmplat aşa: hârtia s-a dovedit o marfă nu prea căutată şi comerciantul a dat faliment.</p>
               <p rend="justify">Un timp clădirea rămase fără stăpân, apoi, printr-o licitaţie publică, devenise proprietatea unui tâmplar. Dar nici acest meşter nu beneficiase de graţiile zeiţei Fortuna; cu mobilele fabricate abia şi-a putut plăti datoriile.</p>
               <p rend="justify">Au trecut ani, clădirile erau de mult degradate când a apărut un nou cumpărător în persoana unui tinichigiu. Acesta era un spîrit inventiv; a început să fabrice cratiţe dintr-un metal alb care nu ruginea: aluminiu. Mai ieftine decât oalele smălţuite, cratiţele de aluminiu erau căutate şi fabrica prospera. Aşa părea la prima vedere, dar la cel dintâi control financiar, tinichigiul fu arestat pentru neplata impozitelor.</p>
               <p rend="justify">După arestarea tinichigiului, nu s-a mai găsit nici un om în oraş care să fi avut curajul să investească bani în „fabrica de hârtie”. Iar timpul şi-a desăvârşit opera: plantele căţărătoare s-au uscat, ploile şi-au găsit drum prin acoperişurile de ţiglă iar vânturile de miazăzi au slăbit giurgiuvelele ferestrelor. Pe urmă, când încăperile de la etaj au fost închiriate de lilieci, clădirea a început să semene cu o cetate medievală.</p>
               <p rend="justify">Cei din cartier spuneau că totul va fi demolat, că un grec din Bucureşti ar vrea să construiască o fabrică de sifoane, dar toate astea nu erau decât zvonuri; izbucnise războiul şi nimeni nu se mai gândea la vechea fabrică, în afară de Pistruiatul, care tocmai atunci hotărâse să „cumpere” clădirile. Cu puţin timp în urmă împlinise treisprezece ani, dar la tratative se purtase ca un adevărat bancher. Il căută pe proprietar chiar în incinta fabricii. Acesta, un băiat înalt, saşiu, cu păr negru ca smoala, îl primi foarte binevoitor.</p>
               <p rend="justify">—  Să ştii, Pistruiatule, că mă despart cu greu de această fabrică, dar n-am încotro. Peste câteva zile ne mutăm la Timişoara.</p>
               <p rend="justify">—  Deci mi-o vinzi?</p>
               <p rend="justify">—  Nu. O scot la licitaţie. Cine dă mai mult.</p>
               <p rend="justify">În afară de proprietarul Niţă, mai erau de faţă încă doi martori: Ghiţă, un băiat venit nu de mult în cartier, şi Mircea Bâlbâitul. Nu erau concurenţi serioşi.</p>
               <p rend="justify">—  Şi care e preţul de pornire?</p>
               <p rend="justify">Niţă se pare că învăţase lecţia, încă de acasă. Luă poziţie gravă, ridicându-şi privirile spre norii care alunecau pe cerul opac şi rosti frafea magică ca şi cum ar fi recitat o poezie de Vasile Alecsandri:</p>
               <p rend="justify">—  Lume, lume, uitaţi-vă la clădirile astea! Sunt ca şi noi şi nu costă prea mult: douăzeci de bile, o curea de piele – şi, ca să fie mai convingător, îşi arătă pantalonii legaţi cu sfoară de manila. Spun, o curea de piele şi un maculator de o sută de pagini.</p>
               <p rend="justify">Ţinea morţiş ca maculatorul să fie nou.</p>
               <p rend="justify">Ca un adevărat cumpărător, Pistruiatul se aşeză pe iarbă şi-şi etală toată averea, adunată într-o basma ieşită de soare. Aşteptă efectul pe feţele celor din jur, dar nimeni nu schiţă nici măcar o grimasă.</p>
               <p rend="justify">—  Uite ce-ţi ofer eu: şaptesprezece bile, din care două de sticlă; un caiet de dictando, aproape nou, şi-n loc de curea, un ceas deşteptător.</p>
               <p rend="justify">Ceasul nu avu efectul scontat: era demontat, pe alocuri ruginit şi-i lipsea cadranul.</p>
               <p rend="justify">Mircea, care nu avea nimic să ofere, îl luă peste picior:</p>
               <p rend="justify">—  Aăăăăsta aaa fost ceas…</p>
               <p rend="justify">—  Ce vorbeşti, mă! se răsti Pistruiatul la el. Te şi pricepi la ceasuri… Mai bine uită-te la el!</p>
               <p rend="justify">Ceasul nu-i plăcu nici lui Niţă.</p>
               <p rend="justify">—  Taci, mă, nu vezi că n-are nici cadran şi nici arătătoare…</p>
               <p rend="justify">Pistruiatul nu se dădu bătut. Luă ceasul în mână şi se uită dispreţuitor spre Niţă.</p>
               <p rend="justify">—  E drept, ceasul ăsta n-are nici cadran şi nici arătătoare, dar are o sonerie formidabilă. Nemţească, mă, Junghans. Uitaţi-vă aici, funcţionează perfect. Şi ca să adeverească cele spuse, începu să răsucească cheia soneriei. Mecanismul scrâşni, apoi începu e? zbârnâială metalică, stridentă. Ei, ce ziceţi?. Eu n-am spus că e Doxa sau Omega, dar e ceas. Când îl ţinea încă tata pe noptieră şi-l punea să sune la şase, se trezea toată strada Semaforului. Nu face cât o curea?.</p>
               <p rend="justify">—  Neavând alte oferte, Niţă se învoi, cu atât mai mult că ştia că, odată plecat din oraş, fabrica nu va mai fi a lui. Numără cu atenţie bilele, erau într-adevăr şaptesprezece; caietul de dictando nu avea decât două pagini folosite, putea fi considerat ca nou, iar ceasul avea soneria în stare de funcţionare. La cererea Pistruiatului, eliberă un bon, caligrafiat chiar pe o foaie din caietul devenit proprietatea lui: „De azi, 11 iunie 1944, fabrica de hârtie îi aparţine lui Mihai Piesa, zis Pistruiatul”.</p>
               <p rend="justify">Din ziua aceea nici un alt om din mahalaua Semaforului nu era atât de fericit ca Mihai Piesa şi, în drum spre şcoală ori la întoarcere, când trecea pe lângă zidurile scorojite ale fabricii, îşi spunea cu mândrie: „Toate astea sunt ale mele!” şi călca mai ţanţoş decât pe vremuri comerciantul care o construise.</p>
               <p rend="justify">Dar fabrica de hârtie devenea cu adevărat a lui abia după-amiezele când îşi termina lecţiile. Atunci, fericit, o zbughea de acasă, alerga într-un suflet şi nu se oprea decât în curtea mare, năpădită de buruieni.</p>
               <p rend="justify">De obicei, când sosea el, curtea era deja plină de băieţi. Dar joaca nu începea decât odată cu apariţia lui, asta şi din respect pentru proprietar.</p>
               <p rend="justify">Pe atunci Pistruiatul nu se gândise niciodată că fabrica de hârtie îi va pricinui mari neplăceri. Dar să luăm povestea de la început.</p>
            </div>
            <div type="div2">
               <head>II</head>
               <p rend="justify">PROFESOARA DE ISTORIE, de la şcoala numărul 8, Iulia Prodan, stătea de mai bine de jumătate de oră pe o bancă din centrul parcului comunal. În spatele ei, în mijlocul rondului de flori, cocoţat pe un postament de granit, Vincenţiu Babeş, turnat în bronz, o privea cu dispreţ. Era cald, frunzele prăfuite ale arbuştilor din jur, bătute de un soare nemilos şi toropitor, stăteau nemişcate la fel ca şi aerul rarefiat, uscat. Cu câteva ore în urmă, profesoara găsise în catalogul de clasă un bileţel pe care cineva caligrafiase două rânduri: „Intre douăsprezece şi unu să fii pe banca din faţa statuii lui Babeş, vei primi instrucţiuni14.</p>
               <p rend="justify">La început, profesoara s-a speriat; privi îngrijorată feţele copiilor din clasă, se întrebă care dintre ei ar fi putut strecura bileţelul în catalog şi când anume, de n-a observat nimic. Cel mai mult îl bănui pe Cojan, un elev negricios care a fost scos la tablă cu câteva minute în urmă şi a fost în apropierea catedrei. Il privi insistent, dar Cojan părea indiferent, poate şi din cauza notei pe care o primise. Pe urmă se linişti; catalogul zăcuse vreo două ore şi în cancelarie, era la îndemâna oricui, din corpul profesoral, să facă acest lucru, cu atât mai mult cu cât colegii ştiau cel mai bine când avea să ajungă catalogul la ea.</p>
               <p rend="justify">După oră se duse la directorul şcolii, invocă o durere de cap şi se învoi. Se duse de-a dreptul în parc, dar nu la locul indicat * făcu câteva ture pe aleile alăturate şi când se convinse că nu e nici un cunoscut prin apropiere, porni spre statuia lui Babeş. Înainte de a se aşeza, privi chipul de bronz al profesorului, apoi, ca un om fără treburi, cu mişcări leneşe se apropie de bancă. Inima îi bătea puternic; ei i se părea dăngănit de clopot şi chiar se temea să nu o audă cei câţiva trecători pripăşiţi în parc. Soarele era chiar deasupra capului şi pe cerul sticlos şi îndepărtat nu era nici un nor, dar profesoara nu simţea nici dogoreala lui cuptor şi nici măcar broboanele de sudoare care îi şiroiau pe frunte; era agitată. Nu bănuia despre ce instrucţiuni ar putea fi vorba şi, mai târziu, când nu se apropie nimeni de bancă, se întrebă dacă bileţelul era într-adevăr destinat ei. Totuşi rămase nemişcată şi încercă să ghicească cine ar putea fi omul care venea s-o caute, să-i transmită ordine. Un timp fusese convinsă că bărbatul care stătea pe banca de pe partea cealaltă a aleii, şi care îşi ştergea ochelarii într-o batistă cadrilată, ar putea fi omul cu pricina. Dar bărbatul nu-i dădu nici o atenţie. După câteva minute, după ce-şi verifică transparenţa lentilelor, se ridică de pe bancă şi părăsi parcul.</p>
               <p rend="justify">Cu scurgerea fiecărui minut, profesoara devenea tot mai agitată şi nu ştia ce să facă cu mâinile; le strângea în poală ca servitoarele, pe urmă le întindea pe spătarul băncii şi iar şi le aduna în poală, li părea rău că nu-şi adusese o carte să aibă o preocupare. Tocmai se dojenea că venise nepregătită în parc, când se simţi privită. Întoarse capul, dar în spatele ei nu era decât bustul de bronz al lui Babeş. Sculptorul şi-l imaginase sobru, cu priviri pătrunzătoare, adumbrite, sub arcada sprâncenelor stufoase.</p>
               <p rend="justify">—  Îmi permiteţi?.</p>
               <p rend="justify">Profeso'ara tresări: în faţa ei apăru un ofiţer înalt, cu faţa lată, arsă de soare. Nu-şi putea închipui de unde apăruse. Nu întorsese capul spre Babeş decât pentru o clipă. Îngăimă abia perceptibil:</p>
               <p rend="justify">—  Vă rog…</p>
               <p rend="justify">Ofiţerul mulţumi cu mâna la chipiu şi se aşeză cuviincios în colţul celălalt al băncii. Profesoara se vru indiferentă, privi frunzele nemişcate ale arbuştilor de peste drum şi aşteptă ca omul de pe bancă să spună ceva.</p>
               <p rend="justify">Acesta însă nu părea vorbăreţ; îşi întinse picioarele să stea cât mai comod, apoi se scotoci după tabacheră şi-şi aprinse o ţigară. Pentru o clipă, profesoarei îi trecu prin minte că ofiţerul se aşezase intenţionat lângă ea, aflase cumva de misiunea pe care trebuia s-o întreprindă şi acum aştepta clipa să apară omul cu pricina şi să-i aresteze. Vru să se ridice, dar era atât de speriată încât picioarele nu-i ascultară comenzile. Când liniştea se păru de nesuportat, ofiţerul se întoarse spre ea:</p>
               <p rend="justify">—  E foarte cald astăzi…</p>
               <p rend="justify">Profesoara răspunse mecanic, cu vocea sugrumată:</p>
               <p rend="justify">—  Da, e o adevărată zi de vară.</p>
               <p rend="justify">Ofiţerul aşteptă să se îndepărteze nişte copii care treceau tocmai în faţa lor şi continuă:</p>
               <p rend="justify">—  Andrei a fost condamnat la mo'arte.</p>
               <p rend="justify">Tâmplele profesoarei băteau ca nişte ciocane pneumatice. Andrei, un nume oarecare, banal, şi totuşi rostit de ofiţer, părea un prenume sonor. Desigur că da! În zilele acestea văzuse acest nume tipărit pe primele pagini ale ziarelor: Andrei Bogdan, procesul de la fabrica de vagoane. Era acelaşi om cu care se întâlnise cu câteva luni în urmă când s-au dat instrucţiunile privitoare la Ajutorul Roşu. Înseamnă că ofiţerul care se aşezase pe bancă era omul indicat în bileţel. Se întoarse spre el: purta uniformă de infanterie şi părea foarte degajat ca şi cum ceea ce a transmis ar fi fost tot o frază convenţională ca şi prima, când spusese că e foarte cald. Precaută, profesoara întrebă cu oarecare indiferenţă:</p>
               <p rend="justify">—  Şi aţi venit să-mi comunicaţi asta?.</p>
               <p rend="justify">—  Da. S-a hotărât eliberarea lui.</p>
               <p rend="justify">Brusc, Iulia Prodan se linişti. Omul de lângă ea avea priviri senine şi în voce ceva liniştitor, cald.</p>
               <p rend="justify">—  Şi ce trebuie să fac?</p>
               <p rend="justify">—  Il anunţi pe Lepădatu.</p>
               <p rend="justify">—  Mecanicul?.</p>
               <p rend="justify">—  Da. Te duci chiar la atelier. Îi spui să fie la ora două în dreptul fabricii de hârtie. Şi acum fii foarte atentă! îţi ofer o ţigară. În tabacheră sunt patru ţigări. O iei pe a doua din stânga; înăuntru există un bileţel cu tot ceea ce va trebui să faci. Înveţi textul pe de rost, apoi distrugi bileţelul. E clar?.</p>
               <p rend="justify">—  Da!</p>
               <p rend="justify">Ofiţerul îi întinse tabachera; profesoara luă a doua ţigară din stânga, o puse în poşetă, apoi vru să întrebe ceva, dar ofiţerul se ridică, salută cu mâna la chipiu şi porni cu paşi mari, măsuraţi. Profesoara îl urmări cu privirile până ce acesta dispăru la capătul aleii. Socoti că e bine să mai rămână puţin: întoarse capul în toate părţile să se asigure că nu e nimeni prin apropiere. Luminat pieziş, cu umbre alungite, chipul lui Babeş parcă deveni zâmbitor; privit printre gene, acest zâmbet aducea cu zâmbetul obosit al lui Andrei Bogdan. Il întâlnise prima oară la o serbare câmpenească la Poiana Salcâmilor. O invitase o prietenă din copilărie, o contabilă care lucra la fabrica de pastă de dinţi. La început erau numai ele două şi profesoara fusese nedumerită pentru că prietena adusese cu ea două pături mari şi mâncare ca pentru zece oameni. Pe atunci încă nu ştia că fusese organizată o adunare. Primul apăru o cunoştinţă veche, un bărbat mai în vârstă, care se aşezase lângă ele şi povestise o mulţime de lucruri despre pescuitul în apele de munte, apoi apărură doi tineri cu pulovere groase, de lână, care întrebară dacă locul unde se aflau se numea „La Hanul cu tei”. Contabila răspunsese râzând că ea e proprietara hanului iar tinerii, fără să se prezinte, se aşezară şi, fără să fi fost invitaţi, începură să guste din sandvişurile pregătite. Ultimul venise Andrei Bogdan. Nici el nu se prezentase, îi rostise numele unul dintre tinerii cu pulover de lângă ea: „Uite, a venit şi Andrei”. Andrei Bogdan era obosit, părea mai bătrân decât era în realitate şi tot timpul cerceta poiana dacă nu se apropie cineva de ei.</p>
               <p rend="justify">După ce-şi trase sufletul, ceru un pahar cu apă. Spre mirarea profesoarei, după venirea lui Andrei, se făcu linişte. Andrei cercetă feţele celor din jur, părea că îi cunoaşte pe toţi. Când ajunse cu privirile la profesoară, se întoarse spre contabilă, şi ea, fără să fi fost întrebată, dădu lămuriri:</p>
               <p rend="justify">—  E învăţătoarea despre care ţi-am vorbit. Iulia Prodan.</p>
               <p rend="justify">Andrei întinse mâna spre ea, se prezentă; avea palmele aspre şi nişte priviri pătrunzătoare. Iulia se simţi stingherită, era convinsă că Andrei îi citea gândurile şi din cauza asta se păru insuportabil. Vru să nu-i dea nici o atenţie, dar privirile lui o atrăgeau ca un magnet. Cei doi tineri în pulover începură să cânte: „A ruginit frunza din vii” şi, mascat de acest zgomot, Andrei începu să vorbească repede folosind fraze scurte, precise:</p>
               <p rend="justify">—  Începând de azi pachetele se vor depune la depozitul de haine vechi al lui Aurian, iar banii se vor colecta la un om nou. Se întoarse spre profesoară: poate chiar la tine. Gabi, arătă spre contabilă, o să-ţi spună ce trebuie să faci cu ei.</p>
               <p rend="justify">Mai vorbi în şoaptă cu bătrânul despre pescuit, dar Iulia auzi şi o mulţime de cuvinte care nu aveau nici o legătură cu pescuitul: „tinichigeria Ciobanu”, „dinamită”, „pastă de dinţi”, „fluturaşi41. Apoi, brusc.</p>
               <p rend="justify">Andrei făcu Un semn spre cei doi tineri şi aceştia plecară fără să termine cântecul.</p>
               <p rend="justify">În drum spre casă, Gabi vorbi despre o mulţime de nimicuri şi, pentru că ea nu po'meni nimic despre cele discutate la iarbă verde, Iulia nu îndrăzni să pună întrebări. Doar la despărţire întrebă cine e Andrei.</p>
               <p rend="justify">—  Andrei?. O să afli tu. A fost foarte bun prieten cu soţul tău…</p>
               <p rend="justify">Soţul Iuliei murise în primele luni ale războiului; fusese trimis disciplinar pe front. Unii spuneau că a sabotat producţia de pontoane destinate armatei, alţii că a condus o celulă de partid, dar despre toate astea Iulia nu ştia nimic, Pe Andrei l-a întâlnit a doua oară într-o cameră întuhecoasă, la marginea oraşului. Dintre cei care au fost la serbarea câmpenească lipsea pescarul; Iulia a aflat în seara aceea că bătrânul fusese arestat şi condamnat la zece ani temniţă grea pentru activitate subversivă. În cele câteva luni care trecuseră de la prima întâlnire, Andrei îmbătrânise şi mai mult, părea obosit, măcinat de griji. Apreciase activitatea Iuliei ca foarte bună şi ceru organizaţiei s-o ajute ca, în caz că lucrurile se vor agrava, casa ei să poată servi ca o a doua linie, de refacere. Era nemulţumit că tuburile cu pastă de dinţi erau puţine, că sarcinile se îndeplineau cu multă întârziere. Atunci a aflat îulia că în tuburile cu pastă de dinţi se transporta trotil, că se pregăteşte o rezistenţă armată. Andrei se interesă de o mulţime de lucruri: de atmosfera din şcoală, de atitudinea corpului profesoral, dacă elevii au auzit de chemările partidului. Pe urmă Andrei a dispărut complet din viaţa ei. Cu o lună în urmă, Gabi o anunţase că Andrei fusese arestat şi-i ordonă să distrugă şi să ardă tot ceea ce ar putea dovedi că ducea o muncă ilegală. Pe urmă, după o lună de linişte aparentă, apăruseră în ziare, cu litere de o şchioapă, amănunte despre proces.</p>
               <p rend="justify">Profesoara îşi şterse transpiraţia de pe frunte, apoi îşi deschise poşeta şi desfăcu ţigara primită de la ofiţer. Citi bileţelul cu atenţie, apoi îl rupse în bucăţi mici, aproape invizibile, şi le risipi pe pietrişul de sub bancă; pe urmă, după ce se convinse că nu o văzuse nimeni, se ridică şi porni spre oraş. Cunoştea atelierul lui Lepădatu: mai fusese odată acolo să-i fixeze o întâlnire cu un om venit de la Bucureşti.</p>
               <p rend="justify">Spre ghinionul ei, Lepădatu nu era singur în atelier: un ucenic mărunt, cu păr creţ, trebăluia ceva la o roată de bicicletă. Lepădatu, de cum o văzu intrând în atelier, îl strigă pe ucenic:</p>
               <p rend="justify">—  Mitică, du-te şi cumpără-mi ţigări L” Găseşti banii în sertar…</p>
               <p rend="justify">Ucenicul scotoci în sertar şi porni val-vârtej spre stradă. Profesoara se apropie de Lepădatu.</p>
               <p rend="justify">—  La ora două, duba va fi exact în dreptul fabricii de hârtie, unde o căruţă îi va tăia calea. Trebuie să deschizi portiera din spate şi, după ce a sărit Andrei, o închizi la loc. Eu voi trece cu un taxi pe acolo. Fix la două…</p>
               <p rend="justify">—  Şi cei din căruţă?.</p>
               <p rend="justify">—  Nu te priveşte. Totul e organizat. Eu voi urmări convoiul dintr-o maşină. Lui Andrei nu-i spui decât atât: cuibul e gol. El ştie ce are de făcut. Bineînţeles, îţi asiguri retragerea.</p>
               <p rend="justify">—  Altceva?.</p>
               <p rend="justify">—  Atât.</p>
               <p rend="justify">—  Voi fi la două acolo…</p>
            </div>
            <div type="div2">
               <head>III</head>
               <p rend="justify">ÎN FAŢA TRIBUNALULUI se topea de căldură asfaltul; cei câţiva trecători ocazionali abia se târau, căutau umbră, păreau copleşiţi de zăduf. Iulia Prodan sosi la unu şi un sfert, tocmai în clipa când apăru şi duba în faţa intrării principale. Din maşină coborî un comisar gras, îmbrăcat în uniformă neagră, pătată de mâncare, şi un civil slab, osos, cu o pălărie cu boruri mari. Acesta din urmă scoase din buzunar o legătură de chei şi deschise uşa din spate, apoi se rezemă de maşină. Ţinea între buzele subţiri un muc stins, pe care îl muta dintr-un colţ al gurii în celălalt. Părea nervos. Profesoara se postă cu spatele spre ei, mimând un interes deosebit unor ordonanţe lipite pe zid. Cu coada ochiului îi ţinea pe cei doi comisari sub observaţie.</p>
               <p rend="justify">Mai târziu apăru încă un comisar spilcuit, învăluit în aromă de parfum franţuzesc.</p>
               <p rend="justify">Fix la unu şi jumătate, doi poliţişti deschiseră uşile mari de stejar ale instituţiei şi, la capătul scărilor, apăru Andrei: purta o haină cenuşie, puţin prea largă pentru el. Mâinile le ţinea în faţă, prinse în nişte cătuşe lucioase de oţel. În stânga şi în dreapta, doi agenţi civili călcau în acelaşi ritm cu el. Iulia Prodan căută privirile lui Andrei dar acesta se uita cu încăpăţânare în jos. Probabil – îşi spuse – el ştie mai bine ce are de făcut. Aşteptă până ce Andrei fu împins în dubă, în care îl urmară comisarul gras, cu hainele pătate, civilul cu mucul de ţigară între buze şi unul din agenţii care îl însoţiseră pe Andrei în sala tribunalului. Uşa dubei, care nu avea clanţă decât pe dinafară, fu închisă de cel de al doilea agent. La un semn al comisarului dichisit, maşina porni. Iulia aşteptă o clipă, apoi, ca un om care e străin de tot ce se întâmplă în jurul lui, traversă strada şi se aruncă în taxiul cu care venise. Şoferul clătină din cap în semn că ştie tot ceea ce avea de făcut şi apăsă pe accelerator.</p>
               <p rend="justify">În dubă, Andrei Bogdan era aşezat între agentul îmbrăcat în civil, cu ţigara stinsă între buze, şi comisarul gras. Pe cel cu ţigara stinsă între buze îl văzuse în toate cele şapte zile ale procesului. Stătuse tot timpul în apropierea boxei, cu o mină în buzunar, probabil să poată scoate, la nevoie, cât mai repede, pistolul. Andrei ştia că paza se înăsprise, cu scopul să-l ţină cât mai izolat, să nu poată avea legătură cu cei de afară. Ei nu ştiau că în fiecare zi primea un raport de la tovarăşi, care îl înştiinţau de felul cum decurg pregătirile de evadare. În ultima bancă din sală, stătea Gabi, contabila de la fabrica de pastă de dinţi. Purtând pălărie, însemna că pregătirile decurg normal, că nu intervenise nimic neprevăzut. Dacă ar fi apărut o singură zi fără pălărie, atunci Andrei ar fi trebuit să încurce procesul, să-l prelungească până când tovarăşii i-ar fi dat de veste că lucrurile s-au aranjat din nou. Sarcina celor de afară era precisă: trebuiau să afla ce se va întâmpla imediat după proces, unde şi cum îl vor transporta, să analizeze traseul, să se găsească locul cel mai vulnerabil şi acolo să se organizeze evadarea. Acum, stând cu genunchii strânşi, era concentrat, încerca să audă tot ce se petrecea dincolo de pereţii dubei. Când comisarul îl lovi cu cotul, tresări:</p>
               <p rend="justify">—  Ştii că ăsta e ultimul tău drum?.</p>
               <p rend="justify">—  Ştiu, îi răspunse Andrei fără să se întoarcă spre el.</p>
               <p rend="justify">Comisarul insistă:</p>
               <p rend="justify">—  La ce s-o fi gândind un om care ştie că face ultimul său drum?</p>
               <p rend="justify">—  Uite, la asta nu m-am gândit, îi răspunse Andrei liniştit.</p>
               <p rend="justify">După zgomotele de afară, ştia că se aflau pe podul de la gara triaj.</p>
               <p rend="justify">—  Ai umor, constată comisarul.</p>
               <p rend="justify">—  Am.</p>
               <p rend="justify">Când Lepădatu sosi în faţa fabricii de hârtie, căruţa cu fân era de mult acolo. O străjuiau doi oameni: unul îmbrăcat în straie ţărăneşti, iar cel de al doilea purta pantaloni unsuroşi şi un pulover de lână. Lepădatu le făcu un semn abia perceptibil cu capul.</p>
            </div>
            <div type="div2">
               <head>IV</head>
               <p rend="justify">DINCOLO DE ZIDURILE GROASE ale fabricii de hârtie, băieţii tocmai terminaseră meciul de fotbal; câştigase echipa Pistruiatului, „Semaforul”, cu patru la unu împotriva echipei lui Guriţă din Strada Veche.</p>
               <p rend="justify">Guriţă susţinea că golul al treilea nu fusese valabil şi hotărâră ca, până la revanşă, să construiască din şipci nişte porţi adevărate, să nu mai fie discuţii. Pe urmă, băieţii se risipiră şi nu mai rămaseră în curte decât Mircea, Ghiţă şi, bineînţeles, Pistruiatul, care hotărâră să facă curăţenie, să adune hârtiile risipite prin curte şi să smulgă bălăriile de lângă poartă. Erau în plină activitate, când Mircea descoperi un om călare pe zid. De emoţie se congestionă la faţă şi abia reuşi să îngaime:</p>
               <p rend="justify">—  Uuuitaţi-vă!.</p>
               <p rend="justify">Pistruiatul se întoarse în direcţia indicată şi văzu că omul care escaladase zidul tocmai aterizase printre buruieni. Era un om înalt, îmbrăcat în nişte haine cenuşii. Pistruiatul, instinctiv, se trase după un pom, să nu fie zărit. Omul cu hainele cenuşii se uită în jur, apoi cu paşi mari porni spre clădirea fabricii. Ajuns în apropierea unei ferestre cu ochiurile sparte, îşi mai roti o dată privirea prin curte, să vadă dacă nu e urmărit, apoi cu un singur salt, sări peste pervaz şi se mistui în întuneric. Pistruiatului, care rămase în continuare în spatele pomului, îi era ciudă când vagabonzii, oameni fără căpătâi, îşi petreceau câte o noapte în fabrica lui. De obicei lăsau murdărie în urma lor şi numai el ştia cât trebuia să trudească să măture toate încăperile. Individul care sărise zidul părea urmărit şi, sigur, nu era din partea locului; altminteri ar fi trebuit să ştie că fereastra pe unde pătrunsese dădea în încăperi fără ieşire. În pod oricum nu putea ajunge din cauza scărilor de lemn putrezite de mult, care n-ar fi rezistat sub greutatea unui om. Fără îndoială, o să încerce să se strecoare de-a lungul coridorului, terminat în nişte trepte, şi o să coboare la subsol. Dar acolo încăperea avea toate uşile zidite. Numai la înălţimea podelei era o gaură de scurgere, dar şi prin această deschizătură nu se putea trece decât într-o cameră fără uşi, fără ferestre, folosită pe vremuri de tinichigiu pentru depozitarea plăcilor de aluminiu.</p>
               <p rend="justify">Afară, în stradă, se auziră comenzi şi Pistruiatul se repezi la gard. Văzu o maşină neagră cuprinsă de flăcări, din care coborau câţiva comisari. Un individ înalt, osos, făcu semne disperate unui taxi, care fu nevoit să frâneze să nu-l calce. Intră în vorbă cu şoferul şi Pistruiatul pricepu doar atât că îl obligă să-l ducă în oraş după ajutoare. Ceilalţi, cu pistoalele în mână, se repeziră spre poarta fabricii.</p>
               <p rend="justify">Primul care intră în curte era un comisar gras; se uită în jur, apoi dădu indicaţii. Ceilalţi se risipiră în curte şi cercetară fiecare boschet în parte. Pistruiatului îi păru bine că omul urmărit o să fie scos din fabrică. Observă cu atenţie fiecare mişcare a poliţiştilor, dar n-avu curaj să le spună încotro a luat-o fugarul.</p>
               <p rend="justify">Comisarul îl descoperi pe Mircea şi se apropie de el:</p>
               <p rend="justify">—  Băiatule, n-ai văzut pe aici alergând un om îmbrăcat în haine cenuşii?</p>
               <p rend="justify">Mircea, probabil emoţionat de uniformă, de fireturile albe terminate în nişte ţurţuri de metal, bâlbâi mai abitir ca de obicei:</p>
               <p rend="justify">—  Bbbba da, dddomnuuule coomisar, dddar aţi aavut ghinion că v-aţi aadreeesat tocmai mie… Dddacă nu m-aţi fi îâântrebbat pppe mine, l-aţi fi ajuns…</p>
               <p rend="justify">Comisarul, nervos, nu pricepu aproape nimic din discursul sacadat al bâlbâitului, îl privi ca pe o ciudăţenie, apoi, supărat că-şi pierdu vremea cu un smintit, se întoarse spre Ghiţă.</p>
               <p rend="justify">—  Şi tu l-ai văzut?</p>
               <p rend="justify">—  Da, domnule comisar, l-am văzut. Mi l-a arătat Mircea. Tocmai încălecase zidul şi se ţinea cu amândouă manile de ţigle. Mai târziu, când şi-a dat seama că n-a călărit un cal, a sărit în curte.</p>
               <p rend="justify">—  Ce fel de cal? întrebă nedumerit comisarul.</p>
               <p rend="justify">—  Nici un cal, domnule comisar. Călărea zidul ca pe un cal.</p>
               <p rend="justify">Pentru o clipă comisarul avu senzaţia că puştii îşi bat joc de el, vru să-i prindă de urechi dar, în ultima clipă, se răzgândi; avea o misiune mult prea importantă ca să-şi poată permite o ratare din cauza nervilor. Întrebă voit calm, cu voce sugrumată:</p>
               <p rend="justify">—  Ai putea să-mi spui exact pe unde a sărit?</p>
               <p rend="justify">Ghiţă, care nu bănui nimic şi nu sesiză tonul ameninţător al comisarului, răspunse ca şi cum ar fi vorbit cu un prieten la cataramă:</p>
               <p rend="justify">—  Desigur. Eu am o memorie grozavă. Puteţi să mă întrebaţi anul naşterii fiecărui domnitor şi vă dau răspunsul exact. Profesoara noastră de istorie…</p>
               <p rend="justify">Comisarul îl prinse de umeri, dar avu destulă prezenţă de spirit să nu dea cu el de pământ.</p>
               <p rend="justify">—  Lasă trăncăneala! Pe unde a sărit?</p>
               <p rend="justify">Ghiţă vru să se elibereze din strânsoare, dar comisarul îl ţinea strâns ca într-un cleşte.</p>
               <p rend="justify">—  Spune, pe unde a sărit?</p>
               <p rend="justify">Ghiţă indică locul pe unde apăruse omul cu hainele cenuşii.</p>
               <p rend="justify">—  Aici, domnule comisar!</p>
               <p rend="justify">Comisarul verifică locul săriturii, găsi urme de paşi care duceau spre fereastra cu ochiurile sparte. Lucrurile i se păreau dâre.</p>
               <p rend="justify">—  Dacă a vrut să se ascundă în clădire, ar fi pătruns pe acolo, arătă spre fereastră.</p>
               <p rend="justify">—  Nu ştiu, domnule comisar.</p>
               <p rend="justify">—  Cum nu ştii? Ai spus că l-ai văzut!.</p>
               <p rend="justify">—  L-am văzut când a sărit peste zid, dar n-am văzut încotro a lua-t-o. Noi am stat acolo, arătă spre pomul unde stătea Pistruiatul. Am jucat fotbal. Eu am marcat două goluri. Primul din unsprezece metri… dar văzând faţa congestionată a comisarului, se sperie şi nu mai continuă.</p>
               <p rend="justify">—  Dacă voi nu l-aţi văzut, înseamnă că n-a fugit într-acolo, ci a luat-o spre clădire. Se întoarse spre un alt comisar pirpiriu, cu o mustăcioară de culoarea paiului. Să se înconjoare clădirea, Zisule! Şi-ţi atrag atenţia că, dacă o muscă iese din încercuire, o încurci. Ai înţeles?</p>
               <p rend="justify">—  Am înţeles, domnule Bălan!</p>
               <p rend="justify">—  Executarea!.</p>
               <p rend="justify">Comisarul îşi aprinse o ţigară, părea mulţumit de măsurile pe care le luase. Se întoarse spre Mircea, dar îşi aduse aminte că acesta vorbeşte o limbă necunoscută lui, îl întrebă pe Ghiţă:</p>
               <p rend="justify">—  Care dintre voi cunoaşte clădirea pe dinăuntru?</p>
               <p rend="justify">—  El, arătă Ghiţă spre Pistruiat. De altfel e şi proprietarul fabricii.</p>
               <p rend="justify">Comisarul tresări: cum de nu i-a trecut prin minte să discute cu ăsta cu faţa inteligentă? Porni cu paşi măsuraţi spre Pistruiat. Puştiul avea părul zburlit şi părea destul de sărăcăcios îmbrăcat pentru un fiu de fabricant. Puloverul vărgat pe care îl purta era rupt, iar pantalonii slinoşi şi parcă prea mari pentru trupul lui firav. „Haine de joacă!” îşi spuse şi întrebă aproape prieteneşte:</p>
               <p rend="justify">—  Fabrica e a lui tăticu?</p>
               <p rend="justify">Deşi era vorba de taică-su, Pistruiatului întrebarea i se păru jignitoare. Răspunse de parcă ar fi fost cel puţin Malaxa:</p>
               <p rend="justify">—  Nu, domnule comisar! E a mea.</p>
               <p rend="justify">Ghiţă, care îl însoţea pe comisar, se vru atotştiutor:</p>
               <p rend="justify">—  Are şi act de proprietate. Am fost de faţă când s-a încheiat târgul. Ceasul n-avea cadran şi nici arătătoare, dar..</p>
               <p rend="justify">—  Dacă te mai bagi în vorbă, te plesnesc! i-o reteză scurt comisarul şi se întoarse din nou spre Pistruiat. Ce act ai, mă? Hai, repede, că n-am timp de pierdut.</p>
               <p rend="justify">Cu un gest plin de demnitate, Pistruiatul scoase „Actul de proprietate” şi-l întinse comisarului. Acesta aruncă o singură privire pe foaia de hârtie, apoi, supărat, o mototoli şi o aruncă pe jos. Pistruiatul vru să S6 aplece s-o culeagă, dar comisarul îl prinse de umăr şi-l târî spre clădire.</p>
               <p rend="justify">—  Hai, vino şi-mi arată drumul, dacă zici că fabrica e a ta.</p>
               <p rend="justify">Pistruiatul privi cu ură spre comisar. Gândindu-se la „actul de proprietate” mototolit, ar fi vrut ca poliţiştii să nu dea de fugar. De altfel asta i se părea singura modalitate de a se răzbuna.</p>
               <p rend="justify">—  Pe unde e intrarea? mai întrebă comisarul.</p>
               <p rend="justify">Pistruiatul deveni solemn şi ridică tonul:</p>
               <p rend="justify">—  Fabrica asta n-are nici o intrare!.</p>
               <p rend="justify">Comisarul cşrcetă clădirea cu privirile, în stânga ferestrei descoperi o uşă de stejar roasă de leşia ploilor. Arătă într-aqpip:</p>
               <p rend="justify">—  Cum adică n-are intrare?</p>
               <p rend="justify">—  Are toate uşile zidite.</p>
               <p rend="justify">—  Deci, singura intrare e fereastra pe unde a pătruns fugarul, trase concluzia comisarul.</p>
               <p rend="justify">Lucrurile se păreau clare: urmele care porneau de la locul săriturii duceau până aproape de fereastră: aici, din cauza pietrişului, nu se mai vedeau, dar, prin deducţie, puteau duce spre două locuri, ori în continuare spre fereastră, ori spre altă intrare. Cum altă intrare nu exista, singurul loc pe unde ar fi putut pătrunde în clădire rămânea fereastra. Porni într-acolo. În dreptul ei, comisarul îşi puse mâinile pa pervaz, încercă să se înalţe, dar vrând probabil să-şi cruţe uniforma, renunţă. Făcu semn unui gardian.</p>
               <p rend="justify">—  Gruia!</p>
               <p rend="justify">Gardianul, un om gras, cu pântecul revărsat, cu uniforma neîncăpătoare, se apropie gâfâind:</p>
               <p rend="justify">—  Ordonaţi, domnule comisar!</p>
               <p rend="justify">Avea faţa caraghioasă, buhăită şi chiar semăna cu grasul din filmele cu Stan şi Bran.</p>
               <p rend="justify">—  Te faci treaptă!</p>
               <p rend="justify">Ordinul i se păru stupid, dar învăţase că, în ultimul timp, la poliţie se dădeau ordine stupide. Căută privirile comisarului, ca acesta să se explice: oricum, chiar dacă ordonă un comisar, nu te poţi transforma în stâlp de telegraf sau balcon cu grilaj metalic, încercă un zâmbet să pară că a priceput gluma. Comisarul însă aştepta executarea ordinului. Ducându-şi o mână la ureche, ca să demonstreze că vina e a lui, spuse cu o nuanţă de umilinţă:</p>
               <p rend="justify">—  N-am înţeles, domnule comisar!</p>
               <p rend="justify">—  Stai în patru labe! ţipă furios comisarul.</p>
               <p rend="justify">—  Am înţeles, să trăiţi!</p>
               <p rend="justify">Se lăsă în patru labe şi făcu o treaptă vie în faţa ferestrei. Comisarul, cu pantofii murdari, călcă pe spatele lui şi intră pe fereastră. De acolo se întoarse spre Pistruiat.</p>
               <p rend="justify">—  Şi tu!.</p>
               <p rend="justify">Pistruiatul vru să se urce şi el pe spatele poliţistului, xdar acesta îl îmbrânci.</p>
               <p rend="justify">—  Măgarule!.</p>
               <p rend="justify">Pistruiatul nu-i răspunse. Se duse la fereastră, 'puse mâinile pe pervaz, se săltă, şi sări în interior. De acolo privi, nu fără răutate, eforturile gardianului de a escalada fereastra. Fără ajutorul a încă doi poliţişti, n-ar fi reuşit niciodată.</p>
               <p rend="justify">Singura sursă de lumină de pe coridor era pătratul mare al ferestrei prin care pătrunseseră în clădire. Comisarul se uita în jur în căutarea unei urme, dar nu găsi nimic. Pardoseala de lemn fusese furată de mult, lespezile de piatră goale, reci, nu trădau nici o urmă.</p>
               <p rend="justify">—  Încotro ar fi putut s-o ia un om care a intrat pe fereastra asta? întrebă în cele din urmă comisarul.</p>
               <p rend="justify">Pistruiatul, care nu se gândea decât la răzbunare pentru „actul de proprietate44 aruncat, arătă spre scările de lemn care duceau spre pod.</p>
               <p rend="justify">—  Pe aici, domnule comisar.</p>
               <p rend="justify">Comisarul privi scările prăfuite care se terminau sub un chepeng din scânduri nedate la rindea.</p>
               <p rend="justify">—  De ce tocmai pe acolo? întrebă neîncrezător.</p>
               <p rend="justify">—  Pentru că numai podul are ieşire.</p>
               <p rend="justify">Răspunsul Pistruiatului părea logic.</p>
               <p rend="justify">Comisarul îl ţintui pe Gruia, care prevăzător rămăsese lângă fereastră.</p>
               <p rend="justify">—  Gruia!</p>
               <p rend="justify">Poliţistul făcu câţiva paşi spre comisar.</p>
               <p rend="justify">—  Am înţeles, domnule comisar, şi îşi bătu călcâile. Când lua poziţie de drepţi, burta părea mal mare decât era în realitate.</p>
               <p rend="justify">—  Ce ai înţeles, mă? întrebă comisarul supărat. Niciodată nu bănuise până atunci că are un subaltern atât de tâmpit.</p>
               <p rend="justify">—  Păi, ce aţi spus?</p>
               <p rend="justify">Comisarul îl străfulgeră cu privirile. II deranja că-l avea ca martor pe Pistruiat.</p>
               <p rend="justify">—  Încă n-am spus nimic.</p>
               <p rend="justify">Senin, Gruia iar luă poziţie de drepţi:</p>
               <p rend="justify">—  Atunci, încă n-am înţeles nimic, domnule comisar!</p>
               <p rend="justify">—  Du-te până sus şi vezi ce-i acolo!</p>
               <p rend="justify">Gardianul, plin de importanţă în faţa unei asemenea misiuni, îşi scoase pistolul şi se repezi spre scări. Numai după doi paşi, lemnul trosni, se rupse sub greutatea lui şi poliţistul se prăvăli cu faţa înainte. Mai rupse o treaptă putredă, se umplu de praf, apoi se rostogoli la picioarele comisarului.</p>
               <p rend="justify">Pistruiatului îi păru rău că nu urcase acesta.</p>
               <p rend="justify">Comisarul îl prinse pe Pistruiat de braţ:</p>
               <p rend="justify">—  Tu ştiai că scările sunt putrede?</p>
               <p rend="justify">Îl zgâlţâi cu putere să-l intimideze, dar Pistruiatul nu se pierdu cu firea. Se dezvinovăţi aproape strigând:</p>
               <p rend="justify">—  De unde să fi ştiut?!</p>
               <p rend="justify">Plin de vânătăi pe faţă, Gruia reuşi să se ridice în picioare şi luă poziţie regulamentară.</p>
               <p rend="justify">—  Pe aici nu putea să urce, raportă ceremonios.</p>
               <p rend="justify">Comisarul se congestionă din nou la faţă:</p>
               <p rend="justify">—  Crezi că eu nu-mi dau seama, dobitocule!.</p>
               <p rend="justify">Nu se mai miră că Andrei Bogdan a reuşit să evadeze. Dacă poliţia are oameni ca acest Gruia, probabil că nici nu-l vor prinde.</p>
               <p rend="justify">—  Acolo ce-i? întrebă pe Pistruiat, arătând treptele de piatră care duceau spre subsol.</p>
               <p rend="justify">—  E o cămară fără ieşire. Pe acolo cu siguranţă n-a luat-o. Un urmărit nu se ascunde într-o încăpere fără ieşire.</p>
               <p rend="justify">—  Vorbeşti cam mult, puştiule! Mă Gruia, adu o lanternă.</p>
               <p rend="justify">—  O lanternă, repetă Gruia şi se repezi la fereastră.</p>
               <p rend="justify">Se caţără anevoie şi, imediat ce dispăru prin pătratul luminos, se auzi o bufnitură. Căzuse în curte. Se auzi o înjurătură, apoi se făcu linişte.</p>
               <p rend="justify">Pistruiatul vru să râdă dar, văzând faţa încruntată a comisarului, se reţinu. Se lăsă de pe un picior pe altul şi brusc i se făcu frică: îşi coborî privirile în pământ şi privi cu încăpăţânare lespezile de piatră. „Oare ce o fi făcut omul cu hainele cenuşii de-l urmăresc atâţia? O fi vreun criminal periculos”, şi la acest gând se cutremură.</p>
               <p rend="justify">—  Ţi-e frig? întrebă comisarul.</p>
               <p rend="justify">—  Da, îi răspunse Pistruiatul speriat şi fu bucuros când auzi paşii poliţistului. Acesta se căţără pe pervazul ferestrei şi mai anevoie ca mai înainte din cauza lanternei pe care o ţinea în mână.</p>
               <p rend="justify">—  V-am adus-o, domnule comisar! raportă gâfâind poliţistul.</p>
               <p rend="justify">La lumina jucăuşă a lanternei, galbenă şi palidă, coborâră cele câteva trepte de piatră. Comisarul cercetă până şi pereţii: erau plini de igrasie. Într-adevăr, încăperea nu avea nici o altă ieşire. Numai într-un colţ, o gaură de scurgere dădea într-o cameră alăturată.</p>
               <p rend="justify">—  Acolo, ce-i?</p>
               <p rend="justify">—  Nimic, răspunse Pistruiatul. Noi numim spărtura aceea „poarta şobolanilor”.</p>
               <p rend="justify">—  Şobolani, spuse cu voce tremurată gardianul. Sunt şobolani pe aici?</p>
               <p rend="justify">Chiar la lumina slabă a lanternei se vedea că pălise. Ie fundalul întunecat al peretelui de cărămidă, faţa i se părea dată cu var.</p>
               <p rend="justify">—  Da, sări să-i răspundă Pistruiatul. Nejustificat, îi păru bine că poliţistul se speriase. De jumătate de metru, continuă. Dar fiţi liniştit, nu atacă omul decât dacă sunt încolţiţi.</p>
               <p rend="justify">—  Aţi auzit, domnule comisar? Sunt şobolani!</p>
               <p rend="justify">—  Ce-ai vrea să fie, mă! ţipă comisarul. Privighetori?. Se întoarse spre Pistruiat: Ce-i dincolo de spărtură?</p>
               <p rend="justify">—  E o magazie fără ferestre, fără uşi. Acolo depozita tinichigiul plăcile de aluminiu.</p>
               <p rend="justify">Spărtura era strâmtă, cu greu ar fi putut un om să se strecoare prin ea.</p>
               <p rend="justify">—  Ia aruncă o privire acolo, ordonă comisarul gardianului.</p>
               <p rend="justify">Acesta se lăsă cu grijă în genunchi, să nu se murdărească. Din cauza umezelii, praful depus se năclăise într-o mâzgă alunecoasă.</p>
               <p rend="justify">—  Eu, domnule comisar, cu burta mea mare, nu vă pot fi de folos. Dar puştiul ar putea chiar să intre.</p>
               <p rend="justify">—  Scoală-te!. Te pomeneşti că ţi-e frică de şobolani…</p>
               <p rend="justify">—  Nu, domnule comisar!</p>
               <p rend="justify">—  Scoală-te, că nu eşti bun de nimic. Hai, puştiule!</p>
               <p rend="justify">În încăperea pătrată, boltită, vocile sunau straniu: păreau rostite din rărunchi şi pereţii umezi le reverberau ca într-un cazan.</p>
               <p rend="justify">Împins de comisar, Pistruiatul, atent să nu se murdărească, se lăsă în jos, lângă spărtură. Tocmai când nu se aştepta, comisarul îl îmbrânci cu piciorul. Pistruiatul se întinse pe mâzgă, mormăi un fel de înjurătură, pe urmă, neavând încotro, se apropie de spărtură. Comisarul îi întinse lanterna, apoi aşteptă ca Pistruiatul să lumineze încăperea alăturată.</p>
               <p rend="justify">—  Ce vezi?.</p>
               <p rend="justify">—  Nimic, spuse încet Pistruiatul, şi se temu ca vocea să nu-l trădeze. În dreptul razelor, descoperi picioarele urmăritului. Cu mâna întinsă prin spărtură, făcu semn omului să se tragă mai la o parte. Acesta se execută.</p>
               <p rend="justify">În liniştea care se lăsă, se auzi desluşit respiraţia astmatică a gardianului şi un ţiuit ca atunci când ai urechea înfundată.</p>
               <p rend="justify">—  Ia vezi, la ce se uită băiatul, ordonă comisarul gardianului.</p>
               <p rend="justify">Neavând încotro, gardianul se mai lăsă o dată în genunchi, lumină spărtura cu lanterna.</p>
               <p rend="justify">—  Nu-i nimeni acolo, domnule comisar! Se ridică greoi şi-şi privi uniforma plină de noroi. De altfel, dacă ar fi venit cineva pe aici, ar fi lăsat urme. Uitaţi-vă ce noroi e pe jos. Lumină pardoseala. Noroiul era călcat peste tot, iar în apropierea spărturii nu se vedeau decât urmele burţii Pistruiatului.</p>
               <p rend="justify">—  Înseamnă că n-a intrat pe fereastră, trase concluzia comisarul, şi urcă în grabă treptele.</p>
               <p rend="justify">Afară, toată clădirea era înconjurată de poliţişti. Comisarul Zisu, care coordona acţiunea de încercuire, îl întâmpină pe Bălan plin de importanţă.</p>
               <p rend="justify">—  Am cercetat fiecare ungher, din pivniţă până în pod.</p>
               <p rend="justify">—  În pod? Cum aţi ajuns în pod?</p>
               <p rend="justify">—  Am potrivit o scară la luminator. Pe dinafară. Să ştiţi, am urcat şi pe acoperiş. Mi-e teamă că evadatul a traversat numai curtea.</p>
               <p rend="justify">—  Asta e şi părerea mea, îi răspunse comisarul. Ce e dincolo de clădire?</p>
               <p rend="justify">—  Canalul morii.</p>
               <p rend="justify">—  Mda… De aceea i-am pierdut urma. Să se bareze toate ieşirile din oraş. Înfiinţaţi posturi de control la gară, la uzina electrică, la aeroport. Zece oameni să verifice toate casele de dincolo de canal. Executarea!.</p>
               <p rend="justify">—  Alinierea! urlă Zisu şi poliţiştii se aliniară după mărime.</p>
               <p rend="justify">Primul era un om înalt, cu o cicatrice roşie pe obrazul stâng. Pistruiatul îl mai văzuse în oraş; făcea de post în apropierea podului de lângă piaţa de vechituri.</p>
               <p rend="justify">—  Voi trei, continuă comisarul pe un ton mai scăzut, arătând spre primii trei, mergeţi la maşini, iar restul treceţi canalul şi cercetaţi fiecare casă, din pivniţă până în pod!.</p>
               <p rend="justify">Poliţiştii se risipiră şi, când se stinse şi ultimul tropăit, în curtea imensă nu mai rămăsese decât Pistruiatul, murdar din cap până în picioare. Era supărat, ar fi vrut să plângă şi neputinţa îl durea fizic. Dacă ar fi putut deveni invizibil, aşa cum văzuse săptămâna trecută într-un film – şi acum îi părea rău că nu văzuse filmul decât de la pauză – atunci s-ar fi ţinut tot timpul după comisar şi i-ar fi pus piedică. Îşi imagina faţa consternată a comisarului, plină cu vânătăi şi asta îl amuză.</p>
               <p rend="justify">Un vânt de amurg mătură curtea şi-l trezi pe Pistruiat din visuri; căută din priviri actul de proprietate. Era tot în acelaşi loc unde îl călcase în picioare comisarul. Cu paşi înceţi, trişti, porni într-acolo, îl culese şi, după ce îi netezi, îl vârî în buzunar. Ar fi vrut foarte mult ca poliţiştii să nti-l prindă pe edavat. De altfel, asta ar fi fost singura posibilitate de a se răzbuna pe ei. Se uită în jur şi-i veni un gând năstruşnic: ce ar fi dacă s-ar duce până la poarta şobolanilor să vorbească cu şvadatul, să-l înştiinţeze încotro au luat-o poliţiştii? Bineînţeles, con-' tinuă el şirul gândurilor, discuţia nu putea avea loc decât prin spărtură; aşa, să stea faţă în faţă cu el, n-ar fi avut curaj. Cine ştie ce o fi făcut de-l urmăresc? Poate fi chiar un criminal, mai auzise el asemenea poveşti despre nişte oameni care răpeau copii şi le sugeau sângele. Dar dacă ăsta din pivniţă era unul dintre aceia? La acest gând se cutremură, dar ura împotriva poliţiştilor îi învinse teama şi, cu paşi de pisică, se apropie de fereastră. Ajuns acolo, se mai uită o dată în jur, să vadă dacă nu e urmărit. Deşi nu i se păru nimic suspect, luă o piatră şi o azvârli spre poartă. Piatra se rostogoli zgomotos până în apropierea zidului, se lovi de ceva, pocni sec, apoi se aşternu din nou liniştea. Dacă ar fi fost cineva acolo, ar fi trebuit să se trădeze. Totuşi Pistruiatul mai rămase câteva clipe nemişcat. Din stradă se auzea trecerea zgomotoasă a unei birje. Acum era momentul potrivit: îşi făcu vânt, sări pe pervazul ferestrei, apoi, cu o precauţie exagerată, se lăsă jos pe pardoseala de lespezi a coridorului. Trecut de primul obstacol, rămase mult timp nemişcat ca, la primul zgomot suspect, să sară din nou în curte. Era linişte: nu se auzea decât un ţiuit, ca atunci când ţii la ureche o scoică şi, de departe, de la Canalul morii, concertul broaştelor. Pe coridor, din cauza umbrelor grele ale zidurilor, era întuneric beznă şi nici măcar pătratul geamului nu se mai proiecta cu contururi precise pe peretele din faţă. Acum parcă şi răcoarea se înăsprise, pereţii muceziţi, umezi îl priveau duşmănos. Foarte atent, să nu facă zgomot, porni spre încăperea de jos. Ajuns la trepte îşi opri răsuflarea, să nu se trădeze. Trase cu urechea: nu se auzea nici un zgomot, doar bătăile venelor de la tâmple i se păreau dăngănit de clopot.</p>
               <p rend="justify">Cu inima cât un purice, Pistruiatul coborî treptele şi, când simţi sub tălpi umezeala noroiului, se cutremură. Pe neaşteptate îl cuprinse frica mai ales că, în încăpere, nu putu desluşi, nimic, nici măcar pereţii şi, ca şi cum ar fi fost un făcut, îşi pierdu şi simţul orientării. Îngrijorat, întinse mâna să dea de un perete, dar nu pipăi decât aerul. Atunci, căută cu piciorul prima treaptă, ca oricând să se poată retrage. Găsi treapta şi se linişti puţin. Totuşi, îi păru rău că se aventurase până aici, seara, pe întuneric. Dacă omul căutat de poliţie, între timp se strecurase prin spărtură şi acum e aici, undeva lângă el, gata oricând să-l înhaţe? îşi reţinu respiraţia încercând să audă vreun zgomot. Aici, la subsol, nu se auzeau broaştele, în schimb ţiuitul părea mai insistent decât pe coridor. Simţi cum îl năpădesc sudorile şi-şi pipăi faţa: era udă de parcă ar fi făcut baie şi ar fi uitat să se şteargă cu prosopul. Da, în primul rând va trebui să verifice dacă fugarul mai este aici.</p>
               <p rend="justify">—  Alo!.</p>
               <p rend="justify">Când îşi auzi vocea zbătându-se printre pereţii încăperii se cutremură: i se păru că strigase din toate puterile, că vocea i se aude până în stradă. Încordat aşteptă să se stingă şi ultimul ecou, apoi trase din nou cu urechea. O linişte ciudată, plină de aşteptări îl apăsă ca o povară. Mai strigă o dată:</p>
               <p rend="justify">—  Alo!.</p>
               <p rend="justify">Nici de data asta nu-i răspunse nimeni. Într-un fel îi păru chiar bine. Nu ştia ce ar fi trebuit să facă dacă ar fi primit răspuns. Şi cine era omul urmărit?. Putea fi un borfaş ordinar sau, chiar mai rău, un ucigaş. La acest gând se cutremură din nou şi-şi auzi bătăile repezi ale tâmplelor; că doar poliţia nu urmăreşte pe cineva degeaba.</p>
               <p rend="justify">Urcă în grabă treptele şi, când ajunse sus pe coridor, în dreptul ferestrei, răsuflă uşurat. Avu senzaţia că scăpase de o mare primejdie.</p>
               <p rend="justify">Afară se întunecase de-a binelea. Tufele prinseseră o culoare neagră şi, numai departe, zidul alburiu, dat cu var, îi sugeră dimensiunile curţii. Sări repede pe fereastră şi, când se ghemui lângă zid, i se tăie răsuflarea: în imediata lui apropiere auzi un zgomot ciudat de paşi mărunţi şi repezi. Privi cu spaimă în direcţia de unde se apropiau paşii şi, în clipa aceea, Pistruiatul recunoscu câinele; era Calu, prietenul lui din strada Semaforului, un dulău imens, lăţos, cu botul lat şi urechi clăpăuge. Se linişti, dar inima îi mai bătea în gâtlej.</p>
               <p rend="justify">—  Calule!. îşi strigă prietenul, dar vocea îi tremura încă. Ce cauţi tu aici?.</p>
               <p rend="justify">Clinele se gudură la picioarele lui şi cu limba-i trandafirie îi căută faţa, dar Pistruiatul se feri la timp.</p>
               <p rend="justify">—  Ţi-am spus că nu-mi place când mă săruţi… Hai, du-te acasă că se supără băcanul şi o să spună că iar ai fost cu mine… Unde ai fost toată ziua?</p>
               <p rend="justify">Calu lătră, îi plăcea când îi vorbea Pistruiatul.</p>
               <p rend="justify">—  Azi, când am avut nevoie de tine, n-ai fost aici!. Şi puteai să rupi pantalonii unui comisar… Hai, du-te!.</p>
               <p rend="justify">Neavând încotro, Calu îşi lăsă capul în pământ şi porni spre poarta mare a fabricii.</p>
               <p rend="justify">ÎN DRUM SPRE CASĂ, Pistruiatul se căzni din răsputeri să-şi cureţe hainele; în mare parte chiar reuşi; numai acolo unde nămolul se infiltrase în ţesătura fină a tricoului, desenând hărţi ale unor ţări necunoscute, rămăseseră pete cenuşii. Din cauza asta se bucură că se lăsase întunericul deşi, o lege nescrisă a familiei Pleşa îi permitea rămânerea la joacă până la aprinderea primului bec. Dar cum în jurul fabricii de hârtie becurile arse n-au fost înlocuite de mult – şi asta ştiau şi părinţii – avea o justificare nepusă la îndoială. Şi dacă ar fi avut puţin noroc (şi norocul însemna ca tata să nu se fi întors încă de la fabrică), ar fi putut chiar să se schimbe. Observaţiile mamei erau mai uşor de suportat; ea, chiar când îl certa, o făcea cu voce caldă, de parcă l-ar fi alintat. E drept, mama nici nu prea avea timp de aşa ceva, mai tot timpul stătea aplecată asupra maşinii de cusut; avea de lucru, nu-şi putea permite să-şi piardă vremea cu fleacuri. Cu toate astea, în faţa casei, Pistruiatui îşi mai controlă o dată ţinuta şi, mulţumit, intră în bucătărie, rostind un „sărut mâna” ostentativ. Pe urmă, imediat atacă un măr din farfuria de pe masă.</p>
               <p rend="justify">Cu mâinile ocupate se simţea mai în largul lui. Maică-sa, aşa cum îşi imaginase, era aplecată asupra maşinii de cusut; maşina ţăcănea puternic şi, dacă asculta acest ţăcănit din camera lui, cu capul înfundat în p: me aducea cu zgomotul unui tren de marfă care traversa macazurile în faţa unui canton. Muşcă din măr şi întrebă într-o doară ca un cunoscător al problemelor de-acasă:</p>
               <p rend="justify">—  Mamă, câte rochii îşi face doamna Preda pe săptămână?</p>
               <p rend="justify">De fapt nici nu aştepta un răspuns concret. Nici doamna Preda, nici rochiile ei nu-l interesau; pusese întrebarea doar aşa, să se afle în treabă.</p>
               <p rend="justify">Maică-sa îi răspunse fără să se întoarcă spre el:</p>
               <p rend="justify">—  Asta nu te priveşte pe tine!</p>
               <p rend="justify">În bucătărie, aburii supei de cartofi, care fierbeau pe plită, învălui toată bucătăria cu un miros plăcut de rântaş. Maică-sa se opri din cusut şi se întoarse spre Pistruiat. Abia acum îl văzu rit e de murdar. Se încruntă:</p>
               <p rend="justify">—  Ce-i cu tine? Ţi-ai murdărit hainele!.</p>
               <p rend="justify">—  Da.</p>
               <p rend="justify">N-avea nici un rost să nu recunoască un lucru evident.</p>
               <p rend="justify">—  Cum adică, da? Unde ai fost? Te pomeneşti că iar ai fost la fabrica de hârtie?</p>
               <p rend="justify">—  Da.</p>
               <p rend="justify">—  Ai noroc că taică-tu nu-i acasă!. Ţi-ar da el ţie fabrică!. Du-te şi schimbă-te să nu te vadă aşa… Ştii cum e el!.</p>
               <p rend="justify">Pistruiatul intră în camera lui şi observă că nu era tras ruloul de camuflaj. Trase pânza neagră până/jos şi legă şnurul de un cârlig. Odată au trebuit să plătească o amendă pentru că s-a văzut lumina din stradă. Ştia că tonul ridicat al mamei se datora mai mult întrebării în legătură cu rochiile doamnei Preda decât faptului că era murdar.</p>
               <p rend="justify">Doamna Preda avea un magazin de coloniale pe strada Independenţei; era grasă ca un tanc, după doi paşi transpira şi răsufla greoi ca o gâscă. Îşi făcea două-trei rochii pe lună şi toate i le cosea mama. Pistruiatul înţelesese că îi era ruşine să se dezbrace în faţa altor croitorese. Era pretenţioasă, era convinsă că numai din cauza croielii pare atât de grasă. Mama îi cususe după toate jurnalele de modă: cu talia sus, cu talia jos, în valuri, strânsă pe corp, largă, cu nasturi în faţă, cu nasturi în spate, din materiale în dungi şi fără dungi, uni şi cu picăţele. Degeaba. Ea însă insista, voia să fie în pas cu moda şi avea şi bani pentru asta.</p>
               <p rend="justify">Pistruiatul se dezbrăcă şi se spălă în lighean. Mama îi controlă urechile apoi îl şterse cu un prosop de în cu ciucuri, prosop pe care ea, şi vorbea des despre asta, îl adusese ca zestre. Prosopul era aspru, punea sângele în mişcare, dar Pistruiatul nu-l iubea; nu sugea apa; avea tot timpul senzaţia că se şterge cu un prosop ud.</p>
               <p rend="justify">Mama îi pregăti un tricou curat, pe care~l îmbrăcă cu luare-aminte; nu voia să-şi strice cărarea, dreaptă, parcă trasă cu liniarul. Îi plăcea să-şi facă lecţiile seara, la lumina lămpii; ţăcănitul maşinii de cusut îi era atât de familiar încât, fără acest zgomot, parcă ar fi fost mai greu să reţină anul naşterii domnitorilor sau teorema lui Pitagora. De obicei, după ce termina lecţiile, care trebuiau învăţate pe de rost, făcea conversaţie cu mama; asta ca să-i dea de ştire că lecţiile sunt pe sfârşite.</p>
               <p rend="justify">—  Mamă, tu ştii să desenezi o barză?</p>
               <p rend="justify">—  Nu, eu ştiu să cos.</p>
               <p rend="justify">—  Spune, mamă, de unde are doamna Preda atâţia bani? în fiecare săptămână îşi face o rochie nouă.</p>
               <p rend="justify">—  Nu ştiu…</p>
               <p rend="justify">—  Într-adevăr nu ştii, sau nu vrei să-mi spui?</p>
               <p rend="justify">—  Nu ştiu…</p>
               <p rend="justify">—  Tu nu ştii nimic… Şi pentru că ea nu-i ră-punse, continuă: Nu vrei să mă ajuţi să desenez o barză?</p>
               <p rend="justify">—  Nu. Ţi-am mai spus că nu ştiu să desenez.</p>
               <p rend="justify">—  Şi, atunci, ce note ai avut la desen?</p>
               <p rend="justify">—  Noi n-am avut desen la şcoală. La ora de desen săpam grădina profesorului.</p>
               <p rend="justify">—  Aia zic şi eu şcoală! La săpat aş avea zece. /</p>
               <p rend="justify">—  După cât mă ajuţi în casă, ar trebui să rămâi repetent în fiecare an.</p>
               <p rend="justify">Mama se ridică de lângă maşină şi se duse în dormitor. Pistruiatul se uită lung după ea, apoi încercă să termine de desenat barza. N-avea talent la desen, dacă barza n-ar fi avut cioc lung şi picioare lungi, ar fi putut fi orice fel de pasăre, chiar şi o găină.</p>
               <p rend="justify">În clipa aceea se deschise uşa şi în prag apăru tata. Atât de multe ori îl văzuse Pistruiatul sosind aşa, cu haina de piele aruncată pe umăr, cu faţa mânjită uşor de funingine, încât imaginea asta îi era foarte dragă.</p>
               <p rend="justify">Cu tata se înţelege mai bine decât cu mama. Cu el era prieten şi, faţă de colegi, se lăuda cu asta. Dar de taică-su era mândru şi pentru alte lucruri: puternic ca un urs, uneori, duminica, dacă mergeau la ştrand, Pistruiatul admira spatele lat al tatălui şi, dacă nu i-ar fi fost ruşine, ar fi strigat în gura mare: „Uitaţi-vă, omul acesta cu spatele lat e tatăl meu!” Neputând însă striga, se ţinea după el, îl lua de mână, ca oamenii să vadă că sunt împreună.</p>
               <p rend="justify">—  Sărut mâna, tată!.</p>
               <p rend="justify">Tata se apropie de el:</p>
               <p rend="justify">—  Mă, dar harnic mai eşti! Parcă te-ai pregăti să te faci popă… În clipa aceea descoperi şi desenul de pe hârtia din faţa lui. Dar orătania asta ce e?</p>
               <p rend="justify">—  Barză, tată!.</p>
               <p rend="justify">—  Păi, n-ai face rău dacă ai scrie asta şi cu litere, să nu-ţi confunde barza cu o cioară. Mama unde e?</p>
               <p rend="justify">Pistruiatul nu mai avu timp să-i răspundă. Mama apăru în pragul dormitorului, sau era chiar mai de mult acolo; îi plăcea să-i vadă pe cei doi împreună.</p>
               <p rend="justify">—  Bine că mai vii şi tu pe acasă… Şi fără să aştepte răspuns, se duse la plită şi turnă apă caldă în lighean.</p>
               <p rend="justify">Tata îşi scoase cămaşa, privi apa din lighean, apoi se întoarse zâmbitor spre mama:</p>
               <p rend="justify">—  Sper că nu-i atât de fierbinte ca să mă opăresc. Brusc se aplecă spre ea şi o sărută pe obraz.</p>
               <p rend="justify">—  Mă săruţi numai ca să mă murdăreşti, spuse mama dojenitoare, dar cuvintele nu sunau a dojană, ci mai mult a dragoste.</p>
               <p rend="justify">La masă, ca de obicei, tata glumea, critica tot ceea ce făcuse mama în timpul zilei, dar mama nu se supăra; dimpotrivă, acest ritual, împământenit de ani de zile, îi făcea plăcere.</p>
               <p rend="justify">Tata abia acum descoperi cât de frumos era pieptănat fiul său. Ascunse un zâmbet sub mustăţi şi întrebă cu o mirare prefăcută:</p>
               <p rend="justify">—  Ce-i cu tine de te-ai făcut atât de frumos? Te duci la bal?</p>
               <p rend="justify">—  Nu, tatjî!.</p>
               <p rend="justify">—  Atunci de ce te-ai gătit aşa?! Pentru culcare?</p>
               <p rend="justify">—  Da.</p>
               <p rend="justify">—  Foarte bine!. Numai să ai grijă cum dormi pe pernă, să nu ţi se strice cărarea. Ar fi păcat ca mâine dimineaţă să fii obligat să te piepteni din nou… Cu şcoala cum stai?</p>
               <p rend="justify">—  Bine, tată! Şi se feri, ca să facă loc mamei să pună cratiţa pe masă. Dar ieri am învăţat degeaba la geografie… Nu m-a ascultat…</p>
               <p rend="justify">—  Vezi, Mihai, asta n-ai înţeles-o tu încă… Nu se învaţă pentru note ci pentru tine… Degeaba ai avea zece la geografie, dacă nu ştii care e capitala Suediei…</p>
               <p rend="justify">Intre timp mama puse farfuriile: supa era caldă, aburii se ridicau până la tavan. Tata se întoarse spre mama.</p>
               <p rend="justify">—  La noi în fabrică au întărit paza. Se vorbeşte că ar fi evadat cineva în drum spre închisoare.</p>
               <p rend="justify">—  Cine? întrebă mama fără prea mare interes, punând în faţa fiecăruia o felie mare de pâine.</p>
               <p rend="justify">—  De unde să ştiu? îi răspunse tata. Un deţinut politic. Se spune că, în timpul transportului spre închisoare, a reuşit să sară din dubă. Îşi lărgi buzele într-un zâmbet şăgalnic; plutonul de execuţie împuşcă păsări…</p>
               <p rend="justify">Pistruiatul era numai ochi şi urechi. Întrebă:</p>
               <p rend="justify">—  Tată, ce înseamnă deţinut politic?</p>
               <p rend="justify">Tata gustă din supă, dar o găsi încă prea fierbinte.</p>
               <p rend="justify">—  Deţinut politic?. E un… dar nu continuă… Chestiile astea pe tine nu trebuie să te intereseze.</p>
               <p rend="justify">—  E un fel de hoţ? insistă Pistruiatul.</p>
               <p rend="justify">—  Ţi-am spus că nu te priveşte!. Vârî lingura în supă. Iar supă de cartofi?</p>
               <p rend="justify">—  Carne nu se găseşte de două săptămâni… Ce vrei să gătesc?.</p>
               <p rend="justify">Mirat, tata o privi drept în ochi.</p>
               <p rend="justify">—  De ce te burzuluieşti aşa? Am întrebat doar… Sau nu mai pot pune nici întrebări?. Ştii foarte bine că îmi place supa de cartofi… Şi n-am mai mâncat de nu mai ştiu când… După câte îmi aduc aminte, ultima oară… ieri…</p>
            </div>
            <div type="div2">
               <head>V</head>
               <p rend="justify">PISTRUIATUL ŞTIA CĂ TAICĂ-SU, înainte de a se duce la culcare, verifică focul în sobă, apoi trece pe la el să vadă dacă nu cumva doarme cu fereastra deschisă sau dezvelit. Uneori, dacă nu adormea înaintea acestui rond, se dezvelea dinadins, apoi aştepta ca taică-su să-l învelească şi, când operaţia se termina, îi râdea în faţă:</p>
               <p rend="justify">—  Te-am păcălit, te-am păcălit…</p>
               <p rend="justify">Taică-su îl dojenea tot în joacă şi, când pleca, Pistruiatului îi părea rău că rămânea singur. Ar fi vrut ca taică-su să rămână cu el, să-i povestească peripeţiile din armată sau cele de pe vremea uceniciei. Aceste poveşti îi plăceau cel mai mult şi, uneori, se întreba dacă într-adevăr maistrul la care învăţase meseria avusese curajul să-l pălmuiască. Pentru el, taică-su, chiar pe vremea copilăriei, era mare şi puternic, poate cu faţa mai puţin ridată ca acum.</p>
               <p rend="justify">Gândindu-se la toate astea, Pistruiatul uită să se dezvelească şi taică-su îl surprinse cu lumina aprinsă, privind tavanul.</p>
               <p rend="justify">—  Ce-i, Mihai, nu dormi?</p>
               <p rend="justify">—  Nu, tată… Te-am aşteptat. Vreau să te întreb ceva, ca între bărbaţi. Ştiu, la masă nu mi-ai putut răspunde, era şi mama de faţă.</p>
               <p rend="justify">Taică-su îl privi mirat, introducerea i se păru prea lungă.</p>
               <p rend="justify">—  Spune, meştere, dar să ştii că eu nu ştiu când a murit Vlad Ţepeş…</p>
               <p rend="justify">—  Asta ştiu eu, spuse Pistruiatul, şi se ridică în coate. Spune-mi, tată, ce înseamnă deţinut politic?</p>
               <p rend="justify">—  Pentru asta nu dormi?</p>
               <p rend="justify">—  Da.</p>
               <p rend="justify">Taică-su se aşeză pe marginea patului şi se scotoci în buzunare după o ţigară. Găsi una mototolită, o îndreptă şi o aprinse.</p>
               <p rend="justify">—  Păi, cum să-ţi explic?. Pentru asta ar trebui să fii mare, să pricepi nişte lucruri…</p>
               <p rend="justify">—  Vezi cum eşti tu… Acum sunt prea mic. Altă dată îmi spui că sunt mare. În fond, sunt mic sau mare?</p>
               <p rend="justify">Taică-su trase din ţigară să nu fie nevoit să zâmbească.</p>
               <p rend="justify">—  Ca să faci pipi în pat, eşti mare… Pentru întrebarea pe care mi-ai pus-o, eşti prea mic…</p>
               <p rend="justify">Pistruiatul nu se aştepta îa acest răspuns. Spuse resemnat.</p>
               <p rend="justify">Am înţeles, sunt mic atunci când îţi convine ţie. Dar răspunde-mi la întrebare: deţinutul politic este un fel de hoţ?</p>
               <p rend="justify">—  Nu.</p>
               <p rend="justify">—  Păi, dacă nu e hoţ, de ce e arestat un om care nu fură?</p>
               <p rend="justify">—  La vârsta ta nu e bine să ştii aceste lucruri, îl întrerupse taică-su. Totuşi îşi spun, numai să nu-ţi umble gura. Sunt oameni de care stăpânirea se teme. Şi ca să scape de ei, îi arestează…</p>
               <p rend="justify">—  Ce înseamnă stăpânirea?</p>
               <p rend="justify">—  Guvernul, primarul, poliţia…</p>
               <p rend="justify">—  Şi regele?</p>
               <p rend="justify">—  Mai ales el…</p>
               <p rend="justify">Pistruiatul îşi aranjă perna şi-şi strânse picioarele sub el. La lumina palidă a lămpii, pistruii păreau că ard.</p>
               <p rend="justify">—  Dar ceva tot trebuie să facă oamenii aceştia, pentru că nu poate să-i aresteze fără motiv.</p>
               <p rend="justify">—  Bineînţeles, sunt acuzaţi că fac agitaţie.</p>
               <p rend="justify">—  Cum adică, fac agitaţie? întrebă Pistruiatul repede, ca să nu-i dea ocazie lui taică-su să plece.</p>
               <p rend="justify">—  Ridică pe muncitori împotriva acelora care au fabrici.</p>
               <p rend="justify">—  Şi ei sunt stăpânirea?</p>
               <p rend="justify">—  Şi ei, şi încă cei mai răi</p>
               <p rend="justify">—  Dar şi printre proprietarii de fabrici sunt oameni buni.</p>
               <p rend="justify">—  Nu sunt. Cum să fie bun un om care trăieşte din munca altuia? E un parazit…</p>
               <p rend="justify">—  Adică, toţi care au fabrici sunt paraziţi?</p>
               <p rend="justify">—  Toţi!</p>
               <p rend="justify">Răspunsul acesta îl descumpăni. Întrebă cu voce scăzută:</p>
               <p rend="justify">—  Tu crezi despre mine că aş putea fi un parazit?</p>
               <p rend="justify">—  Nu.</p>
               <p rend="justify">—  Şi totuşi după teoria ta sunt.</p>
               <p rend="justify">Tata îl privi mirat:</p>
               <p rend="justify">—  Nu înţeleg.</p>
               <p rend="justify">—  Am şi eu o fabrică. Aia de hârtie, de pe strada Drobeta.</p>
               <p rend="justify">—  Cum adică, a ta?</p>
               <p rend="justify">—  Am cumpărat-o de la Niţă. I-am dat şaptesprezece bile pe ea şi deşteptătorul pe care l-ai aruncat la gunoi.</p>
               <p rend="justify">De astă dată, tatăl nu-şi mai putu ascunde zâmbetul. Răspunse totuşi foarte serios:</p>
               <p rend="justify">—  Înseamnă că ai dreptate. Teoria mea e greşită pe undeva. Sau mai bine-zis, excepţia aceasta confirmă regula. Şi acum, hai, închide ochii şi dormi.</p>
               <p rend="justify">Tocmai când se ridică de pe pat, se auzi prin apropiere sirena unei maşini.</p>
               <p rend="justify">—  Poliţia! spuse tata şi stinse repede lumina, apoi se duse la fereastră şi ridică ruloul de camuflaj. Cred că îl caută pe evadat…</p>
               <p rend="justify">—  Dacă îl caută cu atâta insistenţă, îi răspunse Pistruiatul, şi se duse şi el la fereastră, înseamnă că e un om foarte important.</p>
               <p rend="justify">—  Este, îi răspunse taică-su, fără să se întoarcă spre el. Poate cel mai important om din oraşul nostru. Hai, du-te şi culcă-te!.</p>
               <p rend="justify">Soarele năvălise de mult în cameră când Pistruiatul se trezi: la început privi buimac peretele pe care modelele perdelei, proiectate ca pe un ecran, se mişcau în ritmul unei adieri blânde de dimineaţă. Sări din pat şi goni, pe cât îi îngădui cămaşa de noapte, spre bucătărie. Ar fi vrut să-i mai pună câteva întrebări lui taică-su. În bucătărie mirosea a cafea prăjită şi a lapte afumat. Mama îl întâmpină chiar în prag.</p>
               <p rend="justify">—  Ce-i cu tine? încă nu e nici şapte.</p>
               <p rend="justify">—  Nu mi-e somn, mamă. Tata a plecat?</p>
               <p rend="justify">—  De mult.</p>
               <p rend="justify">—  Azi şi eu trebuie să fiu mai devreme la şcoală. Sunt de serviciu pe clasă.</p>
               <p rend="justify">—  Atunci îmbrăcarea!.</p>
               <p rend="justify">Mâncă în grabă şi se întreba dacă n-ar fi bine să-i povestească mamei întâlnirea lui cu evadatul. Poate ar fi crescut în ochii ei, dar ea era grăbită; îi cercetă orarul şi verifică dacă şi-a pus toate lucrurile în ghiozdan. Poate nici n-ar fi crezut că l-a văzut pe evadat, iar mai târziu, în drum spre şcoală, chiar îi păru bine că nu i-a pomenit nimic despre aventura sa. În dreptul fabricii de hârtie se uită în jur dacă nu e văzut de cineva şi, când se convinse că nu, traversă într-o doară strada şi intră în curte. Pe pământul gălbui se vedeau încă urmele roţilor maşinilor poliţiei, tipărite adânc în pământ. Se apropie tiptil de fereastră. Ziua, coridorul nu i se mai păru înspăimântător. Văzând scările podului rupte, zâmbi. Îi păru rău că nu urcase comisarul. Pe haina lui neagră mâzga ar fi lăsat urme mai vizibile. Pomi spre trepte. Când ajunse în încăperea de jos, inima începu să-i bată din nou. Dar dacă evadatul ieşise din ascunzătoare şi acum stă undeva rezemat de zid şi aşteaptă să apară cineva? Trase cu coada ochiului spre zidul din stânga, dar acolo nu era nimeni. Răsuflă uşurat. Privi spre poarta şobolanilor. Acolo totul părea la fel ca şi ieri seara. Totuşi, nu se apropie de spărtură: strigă de la distanţă:</p>
               <p rend="justify">—  Alo, e cineva aici?.</p>
               <p rend="justify">Vocea i se lovi de zid şi, reverberată, învălui întreaga încăpere. Nici un răspuns. Era convins că omul căruia i-a făcut semn a plecat. Şi era normal aşa. De ce să stea într-o încăpere fără ieşire în aşteptarea unui nou control? O clipă vru să se ducă până la spărtură, dar îi era teamă să se aplece. Dar dacă omul e tot acolo şi-l prinde de braţ? Aici ar striga degeaba după ajutor, nu l-ar auzi nimeni. Când urcă şi ajunse din nou la fereastră, se ruşină că nu avusese curaj să se uite prin spărtură. Dacă l-ar fi văzut prietenii, sigur şi-ar fi bătut joc de el.</p>
               <p rend="justify">Îi veni o idee salvatoare: scoase o hârtie din buzunar şi cu un ciot de creion chimic începu să scrie: „Nu trebuie să vă temeţi, eu sunt băiatul care v-a făcut ieri semn cu mâna să nu vă găsească cei de la poliţie. La prânz, când ies de la cursuri, am să vă caut din nou. Poate aveţi nevoie de ceva”. Abia când se iscăli îşi dădu seama că misiva era scrisă pe actul de proprietate. Nu mai avea ce face, s-o transcrie nu mai avea timp, ar fi însemnat să întârzie de la şcoală. Împături actul, coborî treptele şi, de astă dată, se apropie mai mult de spărtură.</p>
               <p rend="justify">—  O scrisoare de la un prieten, spuse şi aruncă hârtia în încăperea alăturată.</p>
            </div>
            <div type="div2">
               <head>VI</head>
               <p rend="justify">ORICINE AR FI INTRAT în biroul comisarului Bălan, a doua zi după evadarea lui Andrei Bogdan, şi-ar fi dat seama că acesta nu dormise toată noaptea: cearcănele adânci îi conturau şi mai mult pungile de sub ochi. Cu barba nerasă, ţepoasă şi neagră, părea mai sever ca de obicei. Comisarul regal, Comănescu, îl chemase în cursul nopţii de două ori la raport: o dată, să expună tot ceea ce ştia despre evadare şi, a doua oară, să asiste la conversaţia acestuia, la telefon, cu ministrul de interne. Nimeni nu se gândise că evadarea va avea un răsunet atât de mare. Cu atât mai mult cu cât, pe tot timpul procesului, lucrurile păreau clare, fără urmări. Era convins că nimeni nu şi-ar fi imaginat că se pregăteşte o evadare, nici măcar cei mai vigilenţi, deoarece traseul, ca de altfel toate instrucţiunile privitoare la deţinut, s-au dat cu menţiunea „strict secret”. Dar chiar dacă în mintea cuiva s-ar fi născut ideea organizării unei evadări, pedeapsa capitală ar fi trebuit să-l înspăimânte.</p>
               <p rend="justify">În ultimul timp toate îi mergeau pe dos comisarului Bălan: veştile de pe front erau proaste, ruşii se apropiaseră la câţiva kilometri de Nistru, trupele române refuzau să lupte alături de nemţi, iar în ţară, acţiunile comuniştilor se intensificaseră. Când l-a văzut pe Bogdan urcat în dubă, fusese convins că cei de la Bucureşti îl vor aprecia. Spera chiar într-o decoraţie şi acum totul se năruise. Comănescu îi vorbea cu bă, ca niciodată până atunci, şi chiar şi subalternii şuşoteau în spatele lui. Primise trei zile răgaz să dea de urma evadatului. Trei zile, şi Comănescu a adăugat şi trei nopţi. Obosit mort, nu ştia ce ar trebui să facă mai întâi. Ascultase rapoartele celor care au percheziţionat casele de dincolo de Canalul morii, dar acolo, ori nu ştiau nimic despre Bogdan, ori nu voiau să vorbească. Bănuia că de la locuitorii oraşului nu putea să se aştepte la nici un sprijin. Dimpotrivă. De aceea hotărî să se rezume la serviciile poliţiei. Continuarea urmăririi trebuia pornită de acolo de unde i s-a pierdut urna. Şi acest loc era fabrica de hârtie. În fond, ultimii care l-au văzut pe evadat erau puştii din fabrică. Cum de nu i-a trecut prin gând să le ia adresele? De unul singur îşi amintea mai precis: unul pistruiat, care l-a însoţit în incinta fabricii. Nu era mult, dar totuşi era o pistă. Băiatul chiar a declarat că e proprietarul fabricii; normal ar fi să locuiască prin apropiere. Da, acesta era drumul pe care va trebui să-l urmeze.</p>
               <p rend="justify">Sună şi ţinu degetul pe butonul soneriei până apăru secretara.</p>
               <p rend="justify">—  Să vină Creţu!.</p>
               <p rend="justify">—  Da, domnule Bălan.</p>
               <p rend="justify">După câteva clipe apăru Creţu. Era un comisar tânăr, îmbrăcat neglijent, cu hainele mototolite, pătate de mâncare. Dacă ar fi avut timp, Bălan i-ar fi ţinut o predică despre felul cum trebuie să fie echipat un comisar.</p>
               <p rend="justify">Acum însă nu avea timp să-i ţină predici; îi trecu cu vederea neglijenţa şi intră direct în subiect:</p>
               <p rend="justify">—  La gară?</p>
               <p rend="justify">—  Nimic.</p>
               <p rend="justify">—  La aeroport?</p>
               <p rend="justify">—  Nimic.</p>
               <p rend="justify">Răspunsurile scurte ale comisarului îl enervau şi mai mult. Acest imbecil nu era agitat, îl durea în cot de situaţia creată de evadat, părea plictisit. Faptul că era obosit şi neras nu însemna că îşi pierduse noaptea în interes de serviciu ci, probabil, chefuise undeva. Bălan îl ţintui cu privirea:</p>
               <p rend="justify">—  Măi Creţule, tu ai fost ieri la fabrica de hârtie?</p>
               <p rend="justify">—  Da, domnule comisar-şef.</p>
               <p rend="justify">—  A fost acolo un băiat pistruiat. Il ţii minte?</p>
               <p rend="justify">—  Nu.</p>
               <p rend="justify">—  E normal… Ascultă, Creţule!. A fost acolo, în curtea fabricii, un băiat pistruiat, îl aduci aici.</p>
               <p rend="justify">—  Îi ştiţi cumva numele?</p>
               <p rend="justify">—  Dacă îi ştiam numele şi adresa, nu te chemam pe tine. N-ai date suficiente?. Ieri, curtea fabricii, pistruiat… Câţi pistruiaţi pot locui prin apropiere? Te duci pe la toate şcolile din împrejurime şi-l cauţi… E clar?</p>
               <p rend="justify">—  Da, domnule comisar-şef… Mai aveţi să-mi spuneţi ceva?</p>
               <p rend="justify">—  Da. Din tine n-o să iasă niciodată un comisar bun. Fără pistruiat să nu te mai prind la poliţie.</p>
            </div>
            <div type="div2">
               <head>VII</head>
               <p rend="justify">IULIA PRODAN îşi pregătea totdeauna orele: recitea notele, făcute în timpul studiului, şi conspecta lucrări de specialitate referitoare la subiect. La facultate avusese un profesor bun şi un conferenţiar excepţional. Conferenţiarul, fiind vorba de istorie, nu preda materia fără să fi analizat întâi epoca, condiţia socială, relaţiile dintre clase. În felul acesta, oricare domnitor român putea fi raportat la domnitorii epocii lui, la relaţiile existente dintre state şi, astfel, domnitorul nu mai era un om izolat într-o ţară izolată, în felul acesta, istoria devenea nu ceva epic, o poveste, ci o ştiinţă. Desigur, nu era cazul să intre în analiza condiţiilor sociale cu elevii din clasele primare dar, pe înţelesul lor, putea să le inspire dorinţa de a se informa şi, totodată, să le sădească în inimi dragostea de patrie. Considera că, predând în felul acesta istoria, îşi făcea datoria cetăţenească. Dar, pentru că era pretenţioasă, elevii o credeau severă, rea. Colegii o considerau carieristă, iar colegele, din lipsa unei preocupări concrete în viaţa ei de toate zilele, şi pentru faptul că rămăsese văduvă, spuneau că singurii bărbaţi cu care avea de-a face erau domnitorii unor vremi apuse. Uneori, în glumă, o întrebau: ce mai face Matei şi, când ea întreba despre care Matei e vorba, ele îi râdeau în faţă:</p>
               <p rend="justify">—  Matei Basarab!</p>
               <p rend="justify">Ieri, după evadarea lui Andrei, se întorsese acasă, dar nu avusese curajul să iasă pe stradă, deşi o măcina curiozitatea să afle veşti despre el. Ştia că ar fi fost o prostie să hoinărească în apropierea fabricii de hârtie; ar fi dat de bănuit. Chiar şi aşa era bucuroasă că agentul care oprise taxiul n-o legitimase. Ar fi fost greu să explice ce caută acolo, unde se duce. Urmărise duba de la distanţă, voia să se convingă dacă totul decurge normal. Poate, dacă ar fi fost mai aproape de dubă, ar fi putut să-l ia pe Andrei în maşină, aşa cum se planificase. Nimeni nu se aşteptase însă că, în ciocnirea cu un car cu fân, duba va lua foc. Bine că Lepădatu nu-şi pierduse cumpătul, se repezise la dubă, îi deschisese uşa, apoi după ce Andrei sărise din maşină, o închisese la loc. Lepădatu nu avea altă misiune. Atât. E bine că a reuşit să se îndepărteze încă înainte ca şoferul dubei să deschidă uşa şi să elibereze pe însoţitori. În clipa aceea Andrei se căţărase deja pe zidul de piatră al fabricii şi dispăruse în curtea aceea părăsită. Un agent, în civil, se postase în faţa taxiului şi şoferul fusese nevoit să oprească.</p>
               <p rend="justify">—  Întoarce! ordonase agentul.</p>
               <p rend="justify">Şoferul nu-şi pierduse sângele rece.</p>
               <p rend="justify">—  Nu se poate, am client.</p>
               <p rend="justify">Agentul se înroşise la faţă, era gata-gata să explodeze.</p>
               <p rend="justify">—  Îţi ordon să întorci!.</p>
               <p rend="justify">—  Vorbiţi cu cucoana, ea plăteşte, ea porunceşte.</p>
               <p rend="justify">Să nu-şi atragă asupra ei nici cea mai mică bănuială, a intrat în vorbă să nu pară prea dezinteresată.</p>
               <p rend="justify">—  Dar ce s-a întâmplat?</p>
               <p rend="justify">Agentul se apropiase de portieră; a văzut-o elegantă, frumoasă, şi şi-a scos pălăria:</p>
               <p rend="justify">—  Interese de stat, doamnă, sărut mâinile… Trebuie să dau urgent un telefon. Trebuie să prindem un evadat. Sper că nu aveţi nimic împotrivă?</p>
               <p rend="justify">—  Dimpotrivă, spuse ea, şi deschise portiera. Poftim!</p>
               <p rend="justify">Agentul s-a aşezat lângă ea şi a redevenit agent. A răcnit şoferului.</p>
               <p rend="justify">—  Întoarce!.</p>
               <p rend="justify">Maşina a manevrat greoi, s-a întors şi s-a oprit la primul telefon public.</p>
               <p rend="justify">Agentul a coborât şi profesoara l-a mai întârziat cu o întrebare:</p>
               <p rend="justify">—  Poate aveţi nevoie în continuare de maşină?.</p>
               <p rend="justify">—  Nu, sărut mâinile, coniţă, vă mulţumesc!</p>
               <p rend="justify">De acolo, Iulia Prodan s-a dus de-a dreptul acasă şi, cu o voinţă supraomenească, să nu fie nevoită să se gândească la cele întâmplate, şi-a pregătit lecţia pentru a doua zi. Fiica sa, Lucica, a întrebat-o de câteva ori de ce e atât de supărată, şi ea, fără să fi vrut, i-a răspuns iritată că are de lucru.</p>
               <p rend="justify">—  S-a întâmplat ceva, mamă?</p>
               <p rend="justify">—  Nu, nu s-a întâmplat nimic.</p>
               <p rend="justify">—  Atunci, de ce nu eşti ca altădată?</p>
               <p rend="justify">—  Dar cum sunt eu altădată?</p>
               <p rend="justify">—  Drăguţă… Azi toată ziua mi-ai vorbit urât. Credeam că s-a întâmplat ceva.</p>
               <p rend="justify">—  Nu, draga mea, nu s-a întâmplat nimic.</p>
               <p rend="justify">Până seara târziu, nu ieşise din casă: spera s-o sune la telefon Lepădatu, sau măcar Gabi. Dar parcă era un făcut, telefonul rămăsese mut. O dată chiar se temuse că poate nu funcţionează şi ridicase receptorul să controleze dacă are ton.</p>
               <p rend="justify">—  Cu cine vrei să vorbeşti, mamă?</p>
               <p rend="justify">—  Cu nimeni… Am vrut să verific dacă are ton.</p>
               <p rend="justify">—  Şi are?</p>
               <p rend="justify">—  Are.</p>
               <p rend="justify">Când, în cele din urmă, vru sa coboare în stradă, auzi sirena maşinii poliţiei. Privi pe fereastră şi descoperi că toată strada era împânzită de patrule. Lucica se apropiase şi ea de fereastră, şi-i spuse de parcă i-ar fi ghicit gândurile;</p>
               <p rend="justify">—  Tot oraşul e aşa, mamă! Se spune că vor să prindă pe cineva…</p>
               <p rend="justify">—  E treaba lor, Lucica… Hai să ne culcăm!.</p>
               <p rend="justify">—  Am avuţ senzaţia că ai vrut să ieşi în oraş?.</p>
               <p rend="justify">—  Nu, draga mea, ce să caut în oraş?</p>
               <p rend="justify">Noaptea, nu reuşi să închidă ochii şi, dimineaţa, se trezi obosită de parcă ar fi ţinut lecţii o săptămână întreagă, fără întrerupere.</p>
               <p rend="justify">În cancelarie ajunse cu întârziere, abia a avut timp să se schimbe. Ceea ce înţelese, însă, din discuţiile colegilor, era că toate ziarele erau pline cu ştiri despre evadarea unui comunist pe care poliţia nu reuşise să-l descopere încă. Răsuflă uşurată şi porni spre clasă.</p>
               <p rend="justify">Avea o experienţă formidabilă în depistarea elevilor nepregătiţi. Îi recunoştea după priviri, după felul cum schimbau greutatea corpului de pe un picior pe altul, după cât de insistent priveau podeaua. Încă în drum spre catedră, îl ochi pe Pleşa.</p>
               <p rend="justify">—  Ştii lecţia, Pleşa?</p>
               <p rend="justify">—  Da, doamnă profesoară.</p>
               <p rend="justify">—  O ştii bine?</p>
               <p rend="justify">—  Da, doamnă profesoară.</p>
               <p rend="justify">—  Atunci, vino la catedră!</p>
               <p rend="justify">Cu paşi înceţi, dar siguri, Pistruiatul porni spre catedră. Ieri seara citise lecţia de câteva ori, n-avea probleme. Profesoara se instală la catedră, răsfoi catalogul, dar gândurile ei zburau departe, la fabrica de hârtie, la Andrei Bogdan.</p>
               <p rend="justify">—  Pot să încep? întrebă Pistruiatul, sigur de el.</p>
               <p rend="justify">—  Te rog.</p>
               <p rend="justify">—  Vlad Ţepeş… începu Pistruiatul cu voce ridicată şi se întrebă de ce or fi zâmbind colegii. Poate le place tonul. Păi dacă e aşa, de ce să nu se distreze. Continuă pe acelaşi ton ridicat: În vara anului 1456, cu ajutorul lui Iancu de Hunedoara, a luat tronul Ţării Româneşti Vlad Ţepeş. Clasa zâmbi din nou, dar Pistruiatul nu se lăsă intimidat: Când s-a urcat pe tron, a găsit ţara într-o stare deosebit de grea. Luptele dintre pretendenţi au slăbit autoritatea domnească…</p>
               <p rend="justify">—  Asta a fost lecţia trecută, îl întrerupse profesoara cu o voce severă.</p>
               <p rend="justify">„Aa, va să zică de asta au râs colegii!” Dar cum lecţia trecută?. El abia ieri a învăţat-o. Spuse repede, să nu pară pauza prea lungă:</p>
               <p rend="justify">—  Da, da, lecţia trecută… Pentru azi avem…</p>
               <p rend="justify">—  Ei, ce avem pentru azi, se întoarse profesoara spre el.</p>
               <p rend="justify">—  Avem, avem…</p>
               <p rend="justify">—  Avem un elev care nu s-a pregătit… Îţi dau un patru, Pleşa.</p>
               <p rend="justify">Tocmai când îi trecuse nota în catalog, se deschise uşa şi apăru directorul şcolii. Rar se întâmpla să vină în timpul orelor de clasă. Elevii se ridicară în picioare. Directorul se apropie de profesoară, îi şopti ceva la ureche. Pleşa, care era în apropiere, nu înţelese decât foarte vag că-şi cerea scuze pentru deranj şi parcă rostise şi numele lui. Se linişti însă repede, era normal să-i pomenească numele, era doar lângă catedră. Profesoara îi căută privirile, apoi spuse cu voce tare:</p>
               <p rend="justify">—  Pleşa, te duci cu domnul director în cancelarie.</p>
               <p rend="justify">—  Îmi iau şi ghiozdanul?</p>
               <p rend="justify">—  Da, poţi să-ţi iei şi ghiozdanul, îl sfătui directorul.</p>
               <p rend="justify">În drum spre cancelarie, directorul îl prinse de umeri:</p>
               <p rend="justify">—  Pentru ce te caută poliţia, mă?! Ai făcut ceva?</p>
               <p rend="justify">—  N-am făcut nimic, domnule director…</p>
               <p rend="justify">—  Pentru nimic nu te caută poliţia. Dacă aud că ai făcut ceva, să ştii că te exmatricu lez… Eu n-am nevoie de derbedei în şcoala…</p>
               <p rend="justify">Pistruiatul fusese de mai multe ori în cancelarie. Cu profesorii adunaţi în jurul mesei, cancelaria aducea cu o sală de tribunal, rece şi neprimitoare. Acum, în afară de director, nu mai era în încăpere decât un comisar tânăr, cu hainele boţite, pline cu pete de mâncare pe rever.</p>
               <p rend="justify">—  Vi l-am adus, domnule comisar, spuse directorul, şi-l împinse pe Pistruiat chiar în faţa comisarului. Cu paşi înceţi el se retrase în spatele biroului său şi aştepta să audă despre ce era vorba.</p>
               <p rend="justify">Comisarul îi cercetă faţa Pistruiatului; păru mulţumit.</p>
               <p rend="justify">—  Ea treia şcoală unde te caut… Să ştii că am văzut vreo cinci pistruiaţi până acum. Cum te cheamă?</p>
               <p rend="justify">—  Mihai Pleşa.</p>
               <p rend="justify">—  Şi unde stai?</p>
               <p rend="justify">—  Strada Semaforului 2.</p>
               <p rend="justify">—  Ai fost ieri în curtea fabricii de hârtie?</p>
               <p rend="justify">—  Da.</p>
               <p rend="justify">—  Bravo!. Se întoarse spre director. Asta e tot, domnule director. Vă rog să mă scuzaţi pentru deranj. Bună ziua.</p>
               <p rend="justify">Fără să aştepte răspuns, ieşi din birou. Directorul privi mirat în urma lui, apoi se întoarse spre Pistruiat.</p>
               <p rend="justify">—  De ce ţi-a pus aceste întrebări?</p>
               <p rend="justify">—  Nu ştiu… Am fost ieri acolo când a fugit evadatul. Poate din cauza asta.</p>
               <p rend="justify">—  Da, da, se poate să ai dreptate. Şi l-ai văzut pe evadat?</p>
               <p rend="justify">—  Da, domnule director.</p>
               <p rend="justify">—  Şi cum arăta? Aşa cum îl descriu ziarele?</p>
               <p rend="justify">—  Eu n-am citit ziarele.</p>
               <p rend="justify">—  Dar cum arăta?.</p>
               <p rend="justify">—  Era înalt, avea nişte haine cenuşii şi ţinea tot timpul mâinile în faţă. Cred că avea un pistol.</p>
               <p rend="justify">—  Nu avea pistol. Avea cătuşe la mâini… Bine, Pleşa, du-te!</p>
            </div>
            <div type="div2">
               <head>VIII</head>
               <p rend="justify">PE CORIDORUL plin cu portretele domnitorilor şi cu planşe botanice, Pistruiatul se gândi o clipă să se reîntoarcă în clasă, dar se răzgândi repede. Tot a luat un patru, acum de ce să mai asculte şi morala profesoarei? Că ei nu-i ajunge să dea un patru; mai ţine şi predici despre felul cum trebuie învăţat, ce importanţă are istoria în conştiinţa unei naţiuni… Parcă un om nu poate trăi fără istorie. Le ce i-o fi folosind băcanului din colţ că ştie în ce an a murit Vlad Ţepeş? Matematica, da. Trebuie să cunoşti cifrele, trebuie să ştii să calculezi costul unui sfert de kilogram de zahăr, dar istoria? Nici tata n-are nevoie de istorie, acolo, la fabrică. Ştiind câte lupte a avut Ştefan cel Mare, metalul nu se topeşte mai repede şi bronzul nu se transformă în aur.</p>
               <p rend="justify">Coborî scările şi ieşi în stradă tocmai în clipa când se auzi clopoţelul pentru prima pauză. Dacă mai întârzia puţin, nu mai putea să chiulească. Cu paşi repezi traversă strada, să fie cât mai departe de clădirea şcolii. Acum o să aibă timp să caşte ochii la vitrine. Oare s-o fi vândut motorul acela de barcă? Era de mai bine de jumătate de an în vitrină şi, dacă l-ar fi întrebat cineva pe Pistruiat ce ar dori cel mai mult în viaţă, ar fi răspuns fără să se gândească: motorul de barcă. Îşi imaginase de sute de ori cum ar călători pe Mureş, mai repede decât o motocicletă până la vărsarea în Tisa; de acolo, ca un fulger, pe Tisa în jos, până la Dunăre. Şi cât ar mai putea fi pe Dunăre până la Marea Neagră? O nimica toată. Pe hartă doar o palmă. Cu două pâini şi cu nişte cârnaţi din pod, ar putea să vadă marea. Şi motorul e puternic, ar veni şi în susul apei. De ce o fi costând un motor de barcă 50000? La fel ca o motocicletă… Şi dacă ar găsi acum pe stradă un pachet exact cu cincizeci de mii de lei?.</p>
               <p rend="justify">Se duse de-a dreptul la magazinul unde se vindeau automobile şi se opri în faţa vitrinei din colţ. Se linişti. Motorul de barcă era tot acolo. Pe la ora prânzului, porni spre casă. Făcu un mic ocol, să poată să treacă şi pe la fabrica de hârtie. Dacă evadatul mai era acolo, fără îndoială i-a citit misiva, avea să vorbească cu el. Dacă nu-i va răspunde, înseamnă că nu mai e acolo şi va trebui să-şi recupereze actul de proprietate. De ce naiba n-a transcris scrisoarea pe o altă bucată de hârtie? Şi ce dacă ar fi întârziat la cursuri? Poate că ar fi fost chiar mai bine, nu ar mai fi luat acel patru blestemat.</p>
               <p rend="justify">Strada fabricii de hârtie era pustie. În colţul străzii erau doar doi copii, îşi spălau picioarele la cişmea.</p>
               <p rend="justify">Până la poarta fabricii, Pistruiatul merse încet ca într-o doară, ca un om fără treburi importante. Se gândi mult dacă e bine să se strecoare în fabrică, sau să intre normal, să nu dea nimănui de bănuit. Se hotărî la cea de a doua variantă. Intră în curte, fluierând dar imediat după doi paşi se opri. Pe iarbă, în apropierea ferestrei pe unde pătrunsese evadatul, stăteau doi oameni trântiţi pe iarbă. Desigur, agenţi, îi trecu repede prin minte şi se gândi ce o să le răspundă la întrebări. Dar oamenii nu-i dădură nici o importanţă. Mâncau salam de pe nişte ziare şi rupeau cu mâna bucăţi mari dintr-o pâine de casă. Pistruiatul îşi continuă dru mul. Cei doi, după îmbrăcăminte, păreau muncitori. Unul dintre ei, cel cu şapcă, se întoarse spre Pistruiat, dar avea gura plină cu mâncare. Pistruiatul i-o luă înainte:</p>
               <p rend="justify">—  N-aţi văzut cumva un câine mare negru, lăţos şi cu capul cât o buturugă? i..</p>
               <p rend="justify">—  Nu, îi răspunse în cele din urmă mun „citorul cu şapcă, după ce înghiţi dumicatul din gură. Mă puştiule, nu ştii cât e ceasul?</p>
               <p rend="justify">—  Cred că e unu.</p>
               <p rend="justify">—  Ţi-am spus eu, se întoarse cel cu şapcă spre celălalt, un om mai în vârstă, cu nişte mustăţi lungi, pleoştite.</p>
               <p rend="justify">—  Păi, atunci să mergem! spuse bătrânul şi se ridică. Cel cu şapca strânse ziarul cu resturile de salam şi se ridică şi el în picioare.</p>
               <p rend="justify">—  N-am văzut nici un câine, băiatule… În orice caz în jumătatea de oră cât am stat aici, nu l-am văzut… Poate să fie după clădire.</p>
               <p rend="justify">—  Mulţumesc, răspunse Pistruiatul şi porni spre fundul curţii. Ar fi fost acum stupid să se întoarcă, să vadă oamenii că de fapt venise pentru altceva. Se uită după fiecare tufă şi striga cât îl ţinea gura:</p>
               <p rend="justify">—  Calule!. Unde eşti, Calule!.</p>
               <p rend="justify">Cu coada ochiului privi spre cei doi muncitori. Era convins că oamenii erau agenţi, că au fost special postaţi în curtea fabricii să vadă cine vine pe aici, cine ia legătură cu evadatul. Poate că între timp au şi fost la subsol. Muncitorii însă nu-i dădură nici o importanţă. Porniră spre poartă şi dispărură după zid. Cu paşi de pisică, Pistruiatul porni în urma lor, să vadă dacă se îndepărtează cu adevărat. Când îşi scoase capul de după zid, muncitorii tocmai ajunseseră în colţul străzii şi se opriră lângă cişmea. „Beau apă”, gândi Pistruiatul. Aşteptă până ce muncitorii îşi astâmpărară setea şi porniră mai departe; abia după aaeea intră din nou în curtea fabricii. Nu mai voia săpiardă timpul, Se duse de-a dreptul la fereastră şi sări. Coborî scările şi, abia când ajunse în dreptul porţii şobolanilor, se opri şi se dădu cu un pas îndărăt.</p>
               <p rend="justify">—  Alo, eu sunt Pistruiatul…</p>
               <p rend="justify">De dincolo nu se auzi nimic şi tocmai când se convinse că evadatul nu mai e acolo, auzi un mic zgomot ca şi cum cineva şi-ar fi târât un picior.</p>
               <p rend="justify">—  Eşti singur?</p>
               <p rend="justify">Vocea evadatului, în loc să-l sperie pe Pistruiat, îl linişti… „În sfârşit”, îşi spuse, şi răspunse cu întârziere. De astă dată cu vocea mai scăzută:</p>
               <p rend="justify">—  Da, domnule, ce aş putea face pentru dumneavoastră?</p>
               <p rend="justify">—  Ştiu eu… E ora prânzului, nu-i aşa?</p>
               <p rend="justify">—  Da, domnule.</p>
               <p rend="justify">—  Nu mai îmi spune domnule!</p>
               <p rend="justify">—  Da. – domnule!</p>
               <p rend="justify">Până diseară, eu oricum nu pot să ies de aici… De aceea, dacă mi-ai aduce ceva de mmcare, ţi-aş fi recunoscător. Dacă ai putea să aduci şi o ţigară ar fi grozav. Totuşi, cel mai important e să vii diseară să mă ajuţi să ies de aici. Şi acum, du-te!. Să ai grijă să nu te vadă cineva…</p>
               <p rend="justify">—  O să am grijă, domnule?</p>
               <p rend="justify">Urcă treptele încet şi, când ajunse lângă fereastră, auzi huruitul unui motor. Zgomotul crescu în intensitate şi atunci Pistruiatul recunoscu maşina poliţiei. Era tot cea de ieri, neagră, cu o stea în trei colţuri pe bot. Se retrase în aşa fel, să nu slăbească maşina din priviri. Maşina se opri. Întâi coborî comisarul Bălan. Pistruiatul îl recunoscu imediat. Comisarul nu mai părea atât de important ca şi ieri. Ocoli maşina şi deschise portiera unui individ în vârstă, cu păr alb, care coborî anevoie din maşină.</p>
               <p rend="justify">—  Poftiţi, domnule Comănescu!</p>
               <p rend="justify">Omul în civil îşi îndreptă şalele; purta ochelari negri ca orbii şi o pălărie cenuşie, cu boruri foarte largi.</p>
               <p rend="justify">—  Asta e curtea, domnule Comănescu… Dacă ieri n-am fi întârziat un minut, acum puteam fi liniştiţi…</p>
               <p rend="justify">Comănescu îşi plimbă privirile peste zidurile scorojite ale fabricii; părea plictisit. Spuse cu voce tărăgănată:</p>
               <p rend="justify">—  Cred că a fost ajutat</p>
               <p rend="justify">—  Asta e şi părerea mea, domnule Comănescu, grăbi să-i dea dreptate comisarul. Un om cu cătuşe la mâini nu poate face un pas fără ajutorul cuiva. Şi asta, arătă spre fereastră, e fereastra despre care v-am vorbit.</p>
               <p rend="justify">Pistruiatul se lipi şi mai mult de zid, şi-şi opri răsuflarea.!</p>
               <p rend="justify">Lui Comănescu fereastra nu-i spunea nimic. Mormăi un „da” abia perceptibil şi se îndreptă spre maşină. Comisarul Bălan, politicos, îi deschise portiera şi, după ce Comănescu se instală în maşină, îşi şterse fruntea asudată. Ocoli maşina, apoi urcă şi el alături de Comănescu. Maşina demară. Mult mai liniştit, Pistruiatul urmări cum virează spre poarta cea mare. Când nu mai auzi motorul deloc, abia atunci răsuflă uşurat. Escaladă fereastra şi porni încet spre poartă, dar nu ieşi în stradă decât după ce se convinse că maşina nu mai era acolo.</p>
               <p rend="justify">În dreptul cişmelei se opri şi el, bău apă, apoi îşi continuă ' drumul. Spre casă. Când traversă podul peste Mureş, îi descoperi pe cei doi muncitori care fuseseră în curtea fabricii. Încărcau cu lopata nişte camioane cu pietriş. Alături de ei, o dragă scormonea prundişul.</p>
               <p rend="justify">—  Ce-i, puştiule, ţi-ai găsit câinele?</p>
               <p rend="justify">—  Nu.</p>
               <p rend="justify">Nu mai lungi conversaţia deşi draga, cu „vedrele” legate de lanţ, îl atrăgea.</p>
               <p rend="justify">Pe Calu îl întâlni imediat după pod. Stătea tolănit la umbră. Când îl văzu pe Pistruiat, se ridică sprinten şi se năpusti asupra lui. Pistruiatul abia avu timp să se ferească, îşi scoase ghiozdanul şi puse hamurile în gura câinelui.</p>
               <p rend="justify">—  Ia, du-mi tu asta, meştere!. Dar să ştii că e greu. Am un patru cât podul ăsta de mare.</p>
               <p rend="justify">Calu mârâi, apoi porni după el. În colţul străzii Semaforului, Pistruiatul se auzi strigat. Era Mircea.</p>
               <p rend="justify">—  Viiii dduupă masssă la fabrică?</p>
               <p rend="justify">—  Nu. Nu ne mai lasă poliţia.</p>
               <p rend="justify">—  Şşşi pppentru aaasta eşti supărat?</p>
               <p rend="justify">—  Nu pentru asta. Am luat un patru la istorie.</p>
               <p rend="justify">—  Şşşi eu am lluat doi…</p>
               <p rend="justify">—  Ai luat un doi… Era bucuros că nu era singurul care a luat o notă proastă.</p>
               <p rend="justify">—  Nnnu, ddoi de cinci.</p>
               <p rend="justify">—  Cu doi de cinci eu aş fi doctor… Du-te!</p>
               <p rend="justify">Mircea nu pricepu unde îl trimite. Îşi schimonosi faţa a mirare şi întrebă mai greoi ca de obicei:</p>
               <p rend="justify">—  Uuuuunde să mmmă duc?</p>
               <p rend="justify">—  Acasă.</p>
               <p rend="justify">—  Tu tu tu nu vii?</p>
               <p rend="justify">—  Nu, am treabă…</p>
               <p rend="justify">—  Undeee aai tttu treabă?</p>
               <p rend="justify">—  La bancă. VreaU/Să vând fabrica… Dacă tot nu ne mai puteri/juca acolo!</p>
            </div>
            <div type="div2">
               <head>IX</head>
               <p rend="justify">AJUNS ÎN STRADA SEMAFORULUI, comisarul Creţu puse mâna pe umărul şoferului.</p>
               <p rend="justify">—  Aici.</p>
               <p rend="justify">Maşina frână brusc şi opri chiar în dreptul casei Pistruiatului. La ora aceea a prânzului strada era pustie, vântul iscat de aiurea aducea valuri de praf şi bucăţi de hârtie.</p>
               <p rend="justify">După vizita făcută la şcoală, Creţu se duse repede la comisariat, îl căută pe Bălan, dar acesta era plecat cu Comănescu. Obosit, mai mult de căldură decât de alergări, Creţu se aşeză într-un fotoliu de piele şi-şi întinse picioarele pe covorul persan. Desigur, aici în birou e mult mai uşor să fii comisar decât pe teren. Ştia că e nedrept, prea multă muncă de teren nu făcuse încă, abia cu câteva săptămâni în urmă fusese mutat la secţia politică şi nu pentru că ar fi avut vocaţie pentru această meserie, ci voia pur şi simplu să scape de front. Primise vreo patru sau cinci ordine de încorporare; cei de la Bucureşti i-au respins toate cererile. Singura lui şansă era să se angajeze într-o unitate militarizată. Terminase dreptul de un an, un timp alergase după un post de jurisconsult la fabrica de vagoane, dar un ofiţer din comandamentul militar al uzinei era un vechi duşman al familiei şi îi punea piedici de netrecut. Pe vremea aceea o cunoscuse într-o societate pe Ilinca Comănescu, fiica comisarului regal şi, la insistenţele ei, tăticu îi făcu rost de un post la poliţie. Colegii îl priveau pieziş, ştiau că e protejatul şefului, nu se puteau lega de el, dar îi făceau şicane. De aceea l-au şi repartizat la „Moravuri”. Munca era uşoară, şi-a făcut de cap, scandalurile au ajuns până la urechea lui Comănescu, acesta îi interzise să-i mai calce pragul casei. Invidioşii, în frunte cu Bălan, l-au transferat la „Politic”, să-l pună la muncă. Acum, dacă ar fi reuşit să se evidenţieze într-o acţiune, situaţia lui s-ar fi schimbat, dar Creţu nu era nici ambiţios şi nici destul de deştept ca să mimeze asta. Trântit pe fotoliul de piele din biroul lui Bălan chiar se bucură că până acum n-a dat ochi cu comisarul. Ce ar mai fi putut să-i spună? Că a dus la bun sfârşit misiunea. Că a găsit un puşti pistruiat şi i-a aflat şi adresa? Desigur, prefera chiar o astfel de misiune decât frontul. Aşteptându-l pe Bălan, se întrebă ce mutră ar face acesta dacă i-ar spune că a reuşit să dea de urmele lui Andrei Bogdan. Şi, la urma urmei, de ce n-ar chiar el norocosul care să-l prindă? Poate chiar Pistruiatul ar putea să-l ajute. În fond ce o să facă Bălan după ce-i va da adresa puştiului? O să ordone o percheziţie în casa acestuia. Dacă o să dea acolo de o urmă care să-l apropie de evadat, meritul va fi fără îndoială al lui Bălan. Dar de ce să culeagă el roadele muncii lui? Dintr-o dată misiunea pe care o avusese i se păru importantă şi-l năpădiră sudorile. Se ridică de pe fotoliu, mulţumi destinului că Bălan fusese ocupat şi ieşi repede din încăpere. Coborî în goană scările şi-l căută pe dispecer.</p>
               <p rend="justify">—  Nicule, dă-mi o maşină!</p>
               <p rend="justify">—  Maşină, de ce?</p>
               <p rend="justify">—  Nu pot să-ţi spun.</p>
               <p rend="justify">—  Iar eu nu pot să-ţi dau maşină. Ce să scriu aici, arătă spre o condică slinoasă. Maşină, domnului comisar Creţu. Motiv? Plimbare de plăcere…</p>
               <p rend="justify">—  Am dat de o urmă care duce spre evadat.</p>
               <p rend="justify">—  Vorbeşti de Andrei Bogdan?</p>
               <p rend="justify">—  Mai e şi un alt evadat?</p>
               <p rend="justify">—  Spune-mi…</p>
               <p rend="justify">—  Nu pot să-ţi spun nimic. Şi pereţii au urechi…</p>
               <p rend="justify">—  Mă Creţule, începi să ai stofă de poliţist.</p>
               <p rend="justify">În timp ce dispecerul îi întocmi hârtiile pentru maşină, Creţu se felicită pentru ideea pe care o avusese. Acum începu să creadă în ea, era convins că percheziţia din strada Semaforului va da roade. Plin de importanţă coborî în garaj, urmărit de privirile invidioase ale colegilor. În clipa aceea îşi dădu seama că meritele unui comisar se măsoară numai cu aerele pe care şi le dă. Cu o mină de om îngândurat, se aşeză lângă şofer şi, în faţa acestuia, îşi verifică pistolul. Ofiţerul de serviciu, informat de dispecer, îi dădu doi gardieni să-l însoţească. Creţu mulţumi cu o uşoară înclinare a capului, apoi indică şoferului adresa.</p>
               <p rend="justify">În strada Semaforului, n-o găsi decât pe mama Pistruiatului. Părea o femeie obosită, ştearsă, cu doi ochi mari, miraţi. Încă din prag, Creţu, plin de importanţă, îşi scoase pistolul.</p>
               <p rend="justify">—  Unde e Bogdan?</p>
               <p rend="justify">Mama Pistruiatului, speriată de arma comisarului, abia reuşi să îngaime:</p>
               <p rend="justify">—  Care Bogdan?</p>
               <p rend="justify">—  Cel care a evadat ieri. Împinse uşa cu piciorul, apoi se întoarse spre cei doi gardieni: Verificaţi, băieţi, fiecare ungher!</p>
               <p rend="justify">Gardienii, poliţişti de profesie, cutreierară toate încăperile; deschiseră uşa şi la cămară, se uitară în fiecare dulap, pe sub paturi.</p>
               <p rend="justify">Creţu, aşezat pe un scaun de bucătărie, aşteptă rezultatele. Din cauza jenei pe care o simţea faţă de femeia obosită, îi ocolea privirile. Era convins că în clipa aceea toţi cei de la poliţie erau informaţi de acţiunea lui; pentru o clipă devenise erou şi povara acestei idei îl apăsa ca o greutate reală. Unul dintre gardieni şopti abia perceptibil:</p>
               <p rend="justify">—  Nimic, domnule comisar!</p>
               <p rend="justify">Supărat, Creţu ordonă o percheziţie totală şi gardienii răvăşiră toată casa. Vecinii de peste drum, curioşi, intraseră în curte şi priveau înspăimântaţi cum poliţiştii răstoarnă toate sertarele, se uită pe după tablouri.</p>
               <p rend="justify">—  De ce toate astea? întrebă mama Pistruiatului când îşi mai reveni.</p>
               <p rend="justify">—  Fiul dumneavoastră s-a întâlnit ieri cu un evadat. Poate l-a ascuns în casă…</p>
               <p rend="justify">—  În sertar?</p>
               <p rend="justify">—  Nu în sertar, dar o urmă tot putea să lase. Ce v-a spus fiul dumneavoastră ieri?</p>
               <p rend="justify">—  Nu mi-a spus nimic.</p>
               <p rend="justify">—  N-a vorbit de evadat?</p>
               <p rend="justify">—  Nu.</p>
               <p rend="justify">—  Unde e cheia podului?</p>
               <p rend="justify">—  Podul nu este închis.</p>
               <p rend="justify">Un agent urcă în pod, dar acolo, în afară de afumături, nu găsi decât nişte mobile vechi, aruncate la reformă, şi câteva lăzi goale. Celălalt agent şi Creţu coborâră şi în pivniţă, dar nu găsiră nici acolo nimic. După două ore de agitaţie, Creţu renunţă.</p>
               <p rend="justify">Urmăriţi de curioşii de pe stradă, se instalară în maşină şi nu rămase în urma lor decât un nor albăstrui de gaz şi miros de benzină arsă.</p>
               <p rend="justify">După vreo jumătate de oră sosi şi Pistruiatul. Primul lucru pe care-l observă fu butoiul cu apă răsturnat: sub un cerc plesnit, câteva doage ca nişte coaste rupte, stăteau sub şuvoiul de apă al pompei. Nu-şi amintea ca vreodată butoiul să fi fost mutat din loc. Mirat, deschise uşa bucătăriei şi rămase pironit locului: masa era mutată din loc, sertarele bufetului trase şi perdelele de la toate ferestrele rupte.. Mama apăru cu ochii plânşi, din. Dormitor.</p>
               <p rend="justify">—  Ce s-a întâmplat, mamă?</p>
               <p rend="justify">—  Ce, parcă tu nu vezi!. Razia, şi numai din. Cauza ta! De ce ţi-a umblat gura?</p>
               <p rend="justify">—  Nu înţeleg, mamă…</p>
               <p rend="justify">—  Nu înţelegi, nu înţelegi… Ai fost ieri la fabrica de hârtie?</p>
               <p rend="justify">—  Am fost.</p>
               <p rend="justify">—  L-ai văzut pe evadat?</p>
               <p rend="justify">—  L-am văzut.</p>
               <p rend="justify">—  De ce ai spus asta?</p>
               <p rend="justify">—  Trebuia să spun. Poliţiştii m-au găsit acolo, nU puteam să spun că nu l-am văzut. Nu eram singur, era şi Mircea acolo… Ala bâlbâitul, îl ştii tu…</p>
               <p rend="justify">—  Trebuia să spui că n-ai văzut nimic… Din cauza ta au răsturnat toată casa. Am trimis pe cineva după taică-tu… Să vezi tu numai… \pa</p>
               <p rend="justify">—  Ce să văd, mamă!.</p>
               <p rend="justify">—  A, eşti şi obraznic… Du-te în pivniţă, sau în pod, să vezi ce au făcut acolo…</p>
               <p rend="justify">Pistruiatul socoti că e mai bine, dacă iese din casă, să nu fie nevoit să discute cu maică-sa. Aşa nervoasă nu putea fi lămurită acum. Îi păru bine că n-a vorbit acasă nimic despre evadat. Cine ştie, mama, speriată cum a fost în timpul raziei, ar fi putut să pomenească de el. Urcă în pod. Mama probabil îşi imaginase doar ce au făcut poliţiştii în pod; realitatea era că nici nu aveau ce face aici: au mutat câteva lăzi şi au răsturnat bicicleta cea veche. Când dădu cu ochii de cârnaţi, îşi. Aduse aminte că evadatul îl rugase să-i aducă ceva de mâncare. Nu stătu mult pe gânduri, rupse o bucată de cârnat mai acătării şi-o vârî în sân. La uşa podului se uită în jur dacă nu cumva mama e prin curte; nu era acolo. Coborî repede ca şi cum s-ar fi grăbit să arunce o privire şi în pivniţă, ocoli casa. Ascunse câmatul în stiva de lemne, apoi cu paşi înceţi coborî şi în pivniţă. În pivniţă deranjul era mult mai mare decât în pod: aici au mutat din loc până şi butoaiele cu murături şi au răsturnat lada cu cartofi. Urcă repede, ca mama să nu-l pună să facă ordine acolo. Trebuia neapărat să plece după-masă de acasă, evadatul îl aştepta. Când intră în bucătărie, tata era deja acolo: stătea călare pe un scaun, asculta văicărelile mamei şi zâmbea; avea un fel ciudat de a zâmbi, ironic. Cum dădu cu ochii de fiul său, se ridică de pe scaun şi-i făcu semn să-l urmeze. Intrară în camera Pistruiatului. Aici totul era orânduit, mirosea a săpun de spălat. Tata închise uşa după el, apoi se strădui să pară cât mai indiferent. Se aşeză pe un scaun, îşi aprinse o ţigară şi privi mult timp fuiorul de fum care urca destrămându-se spre tavan:</p>
               <p rend="justify">—  Ascultă mă, unde l-ai văzut tu pe evadat?</p>
               <p rend="justify">Aşteptând răspunsul continuă să privească fumul. Pistruiatul nu ştia cu ce intenţie îl întreabă taică-su. Deveni precaut.</p>
               <p rend="justify">—  L-am văzut când alerga prin curte. Atât. Poliţiştii m-au întrebat unde s-a ascuns. De unde era să ştiu!. /</p>
               <p rend="justify">—  Dar chiar dacă ai fi ştiut, nu tyebuia să le spui, nu-i aşa?.</p>
               <p rend="justify">—  De ce, tată?</p>
               <p rend="justify">—  Uite aşa! se ridică de pe scaun, îl întoarse şi se aşeză din nou călare pe el. Aşa îi plăcea să stea, rezemat cu braţele de spătar.</p>
               <p rend="justify">—  Nu e bine ca un răufăcător să fie arestat?</p>
               <p rend="justify">—  Un răufăcător, da. Dar ţi-am spus că evadatul e un deţinut politic!</p>
               <p rend="justify">—  Eu n-aveam de unde să ştiu, tată! Şi chiar dacă aş fi ştiut, nu pentru asta nu i-aş fi ajutat pe poliţişti, ci pentru că unul dintre ei m-a lovit.</p>
               <p rend="justify">—  De ce te-a lovit?</p>
               <p rend="justify">—  Nu ştiu. Adică ştiu: erau supăraţi că n-au dat de fugar.</p>
               <p rend="justify">Povesti pe îndelete toate câte s-au întâmplat în curtea fabricii omiţând doar faptul că l-a întâlnit pe evadat, că ştia unde se află.</p>
               <p rend="justify">Observă că taică-su îl ascultă cu mare atenţie, ca niciodată până atunci. Ar fi vrut să pună şi el câteva întrebări, dar mama îi chemă în bucătărie. Tata porni înainte, Pistruiatul se luă după el, dar descoperi că taică-su îşi uitase ţigările pe noptieră şi că mase în urmă. Luă repede o ţigară şi o ascunse în buzunarul de sus al cămăşii.</p>
               <p rend="justify">În bucătărie, înainte ca maică-sa să-l îndemne la lucru, spuse cu voce tare să-l audă şi taică-su:</p>
               <p rend="justify">—  Ar trebui să mă apuc de: lecţii. Mâine am matematică şi domnul profesor mi-a promis că m-ascultă.</p>
               <p rend="justify">—  Păi cine te opreşte să ţi le faci? întrebă maică-sa supărată. Până la urmă ai să spui că rămâi repetent din cauza noastră.</p>
               <p rend="justify">—  Nu, mamă, dar nu ştiu ce trebuie să învăţ. Când a venit azi comisarul la şcoală şi m-a chemat în cancelarie, nu m-am mai dus la cursuri.</p>
               <p rend="justify">—  Dar ai colegi de la care să afli.</p>
               <p rend="justify">—  Am.</p>
               <p rend="justify">—  Şi vrei să-ţi spun eu la care să te duci?</p>
               <p rend="justify">—  Nu, mamă. Mă duc la Caragea.</p>
               <p rend="justify">Încă în timp ce vorbea, ochise o felie mare de pâine pe masă.</p>
               <p rend="justify">—  Bine, şi să te întorci repede… Va trebui să ne ajuţi şi tu… Ce-i cu pâinea aceea? E mai mare decât tine!. N-ai s-o mănânci!.</p>
               <p rend="justify">—  Ba da, mamă, şi ca să fie mai convingător muşcă din ea. O s-o mănânc că mi-e o foame de lup. Ce am mâncat astăzi? Supă de cartofi!.</p>
               <p rend="justify">Taică-su zâmbi pe sub mustăţi şi-şi întoarse privirile să nu-l vadă mama.</p>
               <p rend="justify">—  Vorbeşti ca taică-tu, împieliţatule!. Hai, du-te odată!.</p>
            </div>
            <div type="div2">
               <head>X</head>
               <p rend="justify">PISTRUIATUL NU REUŞI să Njasă în stradă decât după vreo jumătate de oră: trebui să-şi facă de lucru prin curte, să scape de sub supravegherea maică-sii, să poată lua cârnatul din stiva de lemne.</p>
               <p rend="justify">—  Ce tot te învârţi prin curte? Dacă nu ai de gând să te duci, mai bine ajută-mă!.</p>
               <p rend="justify">—  Mă duc, mamă, mă duc, dar nu văd găina albă… N-am văzut-o nici când m-am întors, cine ştie, poate a sărit gardul la vecini în timpul percheziţiei…</p>
               <p rend="justify">—  Lasă tu găinile… Te duci?.</p>
               <p rend="justify">—  Mă duc, mamă!.</p>
               <p rend="justify">În cele din urmă, cu pachetul de mâncare sub braţ, Pistruiatul porni agale pe strada Semaforului. Lângă cişmea îl aştepta Calu.</p>
               <p rend="justify">—  Ce-i cu tine, potaie?. De ce nu te duci acasă? Dacă află băcanul că iar eşti cu mine”, îţi face de petrecanie…</p>
               <p rend="justify">Câinele se gudură la' picioarele lui; avea ochi mari, umezi.</p>
               <p rend="justify">—  Bine, bine, te iau şi pe tine, numai să nu mă încurci.</p>
               <p rend="justify">Câinele, ca şi cum ar fi înţeles cele spuse, o luă înainte. Ştia drumul de mult.</p>
               <p rend="justify">Acolo, în curtea fabricii de hârtie s-au împrietenit. Băcanul închiriase mai demult o încăpere chiar în incinta fabricii, unde îşi depozitase mărfurile nealterabile, să nu le descopere fiscul în timpul unui control la băcănie. Era război, aprovizionarea se făcea cu greu şi nu rezistau decât descurcăreţii. Băcanul era unul dintre aceştia. Era cea mai bine aprovizionată băcănie din cartier. Depozitul din fabrica de hârtie fusese pus în paza câinelui. Nu era zi ca Pistruiatul să nu-i aducă ceva de mâncare, uneori îşi sacrifica sandvişurile pe care şi le lua pentru pauza mare, alteori îl hrănea cu caramele. Asta bineînţeles numai atunci când reuşea să dea câte un şut mai puternic automatului instalat în sala de aşteptare a gării. Automatul era vechi, la fel ca şi caramelele.</p>
               <p rend="justify">Abia când au ajuns la fabrică, îi păru rău Pistruiatului că a luat câinele cu el. Poate o să-l încurce în timp ce-l va ajuta pe evadat să părăsească fabrica. De aceea, în apropierea porţii îi porunci să se aşeze la umbra unui tufiş.</p>
               <p rend="justify">—  Tu, Calule, rămâi aici!. Dacă te iei după mine, mă supăr! Acum n-ai cu ce să mă ajuţi. Ai înţeles?.</p>
               <p rend="justify">Câinele lătră de două ori.</p>
               <p rend="justify">—  Păi dacă latri, mă încurci, potaie! Şi dacă vii după mine, stricăm prietenia.</p>
               <p rend="justify">Porni încet spre fereastra care dădea în coridorul cu lespezi şi trase de câteva ori cu coada ochiului să vadă dacă îl ascuită-'sâu nu Calu. Câinele stătea sub tufiş cu limba scoasă de un cot. Era cald, abia respira.</p>
               <p rend="justify">În faţa porţii şobolanilor, Pistruiatul îl strigă pe evadat:</p>
               <p rend="justify">—  Domnule!.</p>
               <p rend="justify">Trecu o bună bucată de timp până ce acesta îi răspunse:</p>
               <p rend="justify">—  Eşti singur?</p>
               <p rend="justify">—  Da, domnule.</p>
               <p rend="justify">—  Nu te-a urmărit nimeni?</p>
               <p rend="justify">—  Nu, domnule.</p>
               <p rend="justify">—  Ţi-am mai spus să nu-mi mai spui domnule!</p>
               <p rend="justify">—  Da, domnule, adică, da…</p>
               <p rend="justify">Nu ştiu cum să se corecteze.</p>
               <p rend="justify">Din încăperea alăturată auzi zgomot, apoi pe spărtură apăru întâi capul, pe urmă umărul evadatului. Neras, avea o înfăţişare fioroasă. Pistruiatul se cutremură, pentru o clipă se gândi să şteargă putina, dar simţurile parcă nu i-ar fi dat ascultare. Rămase încremenit. Evadatul se ridică. Pistruiatului se păru că e un alt om, mai înalt decât cel pe care îl văzuse cu o zi în urmă escaladând gardul. Parcă şi umerii îi erau mai laţi, mai puternici. Evadatul încă purta cătuşele la mâini, se uită în jur, apoi îl prinse pe Pistruiat de umeri.</p>
               <p rend="justify">—  Cine te-a trimis?</p>
               <p rend="justify">Vocea, poate din cauza ecoului, păru mai sobră, mai răguşită. Pistruiatul nu ştiu ce să răspundă. În orice caz numai la întrebarea asta nu s-a aşteptat. Îngăimă abia perceptibil:</p>
               <p rend="justify">—  Nimeni.</p>
               <p rend="justify">Evadatul îi strânse şi mai tare umerii:</p>
               <p rend="justify">—  Minţi!.</p>
               <p rend="justify">—  Nu mint, domnule… Mă doare…</p>
               <p rend="justify">Evadatul slăbi strânsoarea. Trăsăturile feţei i se destinseră, se linişti.</p>
               <p rend="justify">—  Iartă-mă!.</p>
               <p rend="justify">,  Brusc, Pistruiatului îi veni să plângă.</p>
               <p rend="justify">—  Am crezut că, dacă o să vă ajut, o să-mi mulţumiţi…</p>
               <p rend="justify">Buzele evadatului se strâmbară într-un surâs amar şi Pistruiatul mai mult bănui decât văzu că, omului din faţa lui, îi căzură umerii.</p>
               <p rend="justify">—  Desigur… Dar ştii, un om hăituit ca mine, care nu produce decât neplăceri…</p>
               <p rend="justify">—  Să ştiţi că am şi avut neplăceri din cauza dumneavoastră…</p>
               <p rend="justify">—  Neplăceri?</p>
               <p rend="justify">—  Da. A fost poliţia la noi şi a făcut o percheziţie…</p>
               <p rend="justify">Evadatul păli:</p>
               <p rend="justify">—  De ce?</p>
               <p rend="justify">—  Pentru că am fost în curtea fabricii când dumneavoastră v-aţi strecurat în clădire. Au crezut că v-am ajutat şi v-am ascuns la noi acasă. /</p>
               <p rend="justify">Un timp, evadatul rămase tăcut, privi peretele umed şi spuse mai mult ca pentru ei:</p>
               <p rend="justify">—  Acum cea mai bună ascunzătoare ar fi la voi. Ştii, poliţia nu se întoarce curând în acelaşi loc unde a făcut o descindere. Dar nu mai vreau să vă creez neplăceri. Ai adus ceva de mâncare?.</p>
               <p rend="justify">—  Da, desigur, am şi uitat să…</p>
               <p rend="justify">Luă pachetul de sub braţ şi în clipa aceea observă că mâna stângă a evadatului e plină de sânge închegat.</p>
               <p rend="justify">—  Sunteţi rănit… Aş putea să vă ajut cu ceva?</p>
               <p rend="justify">—  Nu.</p>
               <p rend="justify">Încercă să desfacă pachetul, dar nu reuşi. Pistruiatul îl ajută şi evadatul începu să înfulece.</p>
               <p rend="justify">—  Spune, de ce mă ajuţi tu pe mine?</p>
               <p rend="justify">—  Nu ştiu. A, ba da… Ieri domnul comisar mi-a dat un şut în fund.</p>
               <p rend="justify">—  Şi pentru atâta lucru îţi primejduieşti viaţa?</p>
               <p rend="justify">Era convins că evadatul exagerează. Cu toate astea îi păru bine că omul din faţa lui îi dădea importanţă.</p>
               <p rend="justify">—  Cum o primejduiesc?</p>
               <p rend="justify">—  Prin faptul că nu mă trădezi.</p>
               <p rend="justify">—  Dar asta n-aş face niciodată, spuse Pistruiatul, ca şi cum ar fi fost vorba de un lucru fără importanţă. Nici măcar atunci când ne jucăm de-a hoţii şi vardiştii. Asta e o regulă… Şi aş vrea foarte mult să nu vă prindă… Ştiţi, ieri când au fost poliţiştii aici, uitaţi, aşa am strâns pumnii, să nu vă prindă.</p>
               <p rend="justify">Împinse pumnii strânşi în faţa evadatului.</p>
               <p rend="justify">—  Şi asta ajută la ceva?</p>
               <p rend="justify">—  Desigur, se grăbi Pistruiatul să-i răspundă. E un semn verificat. Odată n-am ştiut lecţia la română şi am ţinut pumnii să nu mă scoată la tablă. Şi nu m-a scos.</p>
               <p rend="justify">Politicos, evadatul înghiţi dumicatul şi răspunse foarte serios:</p>
               <p rend="justify">—  Va trebui să învăţ şi eu figura asta.</p>
               <p rend="justify">Îşi întinse mâinile spre Pistruiat, apoi îşi încleştă degetele în pumni.</p>
               <p rend="justify">—  Nu ţineţi bine degetul mare, râse Pistruiatul. Trebuie să-l ascundeţi în palmă. Şi în asta e o regulă.</p>
               <p rend="justify">Evadatul zâmbi din nou: ochii îi deveniră senini, foarte curaţi.</p>
               <p rend="justify">Îşi ascunse degetele mari în palmă, pe urmă, când Pistruiatul se arătă mulţumit, continuă să mănânce.</p>
               <p rend="justify">Pistruiatul, neştiind ce să facă, se aşeză pe treaptă şi în clipa aceea îşi aduse aminte de ţigara furată. O scoase din buzunar şi o întinse evadatului.</p>
               <p rend="justify">—  E cam boţită, dar cred că o să vă placă şi aşa…</p>
               <p rend="justify">Evadatul lăsă mâncarea şi puse ţigara între buze. Se vedea de la o poştă că fiecare mişcare îi provoca dureri, se strâmba la faţă, dar încerca să nu se trădeze. Pistruiatul îi aprinse ţigara. Evadatul se transfigura după primul fum.</p>
               <p rend="justify">—  Asta e prima ţigară după patru luni…</p>
               <p rend="justify">Trase fumul adine în plămâni şi-l suflă chiar în faţă, să-l poată privi cât mai mult. Aerul stătut făcu ca fumul să plutească în faţa lor compact ca şi cum ar fi fost atârnat de tavan.</p>
               <p rend="justify">Pistruiatul îşi dădu seama că era un moment excepţional şi nu voia să-l scurteze. Se întoarse spre perete şi cercetă cărămizile.</p>
               <p rend="justify">—  Ştii, când fumez, spuse evadatul într-un târziu, îmi vin idei năstruşnice. Nu ştii cumva cum s-ar putea scoate cătuşele astea?</p>
               <p rend="justify">—  Dacă ştiam că aveţi cătuşe, aduceam o daltă sau un bomfaier…</p>
               <p rend="justify">—  Vorbeşti ca un adevărat lăcătuş. Cunoşti fabrica asta?</p>
               <p rend="justify">—  Fiecare ungher, se grăbi să răspundă Pistruiatul.</p>
               <p rend="justify">Socoti că nu era momentul să-i spună că-i a lui. Ar fi sunat a îngâmfare.</p>
               <p rend="justify">—  Atunci ar trebui să găsim locul unde a fost atelierul mecanic. Acolo am putea găsi o unealtă…</p>
               <p rend="justify">—  Eu o iau înainte şi dumneavoastră mă urmaţi la câţiva paşi. Să nu vină cineva…</p>
               <p rend="justify">—  Există această posibilitate?</p>
               <p rend="justify">—  Desigur… Dar dacă vreţi, puteţi să rămâneţi şi aici… Găsesc eu ceva şi singur…</p>
               <p rend="justify">—  Nu, mergem împreună.</p>
               <p rend="justify">Fostul atelier mecanic era în partea cealaltă a clădirii. Ca să pătrundă, trebuiră să desfacă nişte scânduri de la o uşă baricadată. Intraţi în atelier, puseră scândurile la loc dar imediat fură nevoiţi să le scoată din nou. Cu scândurile fixate nu se vedea nimic.</p>
               <p rend="justify">Afară, soarele mare şi roşu se ascunsese pe jumătate în spatele clădirilor de pe partea cealaltă a Canalului morii. Aerul rarefiat şi cald părea trandafiriu.</p>
               <p rend="justify">Evadatul resimţi efortul ieşirii pe poarta şobolanilor şi al escaladării ferestrei. Îşi ţinea braţul stâng lipit de corp. Sângele infiltrat în mâneca hainei desena o pată roşie în dreptul umărului. Pistruiatul, preocupat de găsirea unei unelte, nu observă imediat acest. Lucru; abia după. Ce găsi aruncat într-un colţ un baros imens. Il ridică cu greu şi se duse lângă evadat.</p>
               <p rend="justify">—  Ce ziceţi de ciocanul ăsta?</p>
               <p rend="justify">Evadatul, surprins de VOCfia băiatului, tresări, apoi începu să zâmbească.</p>
               <p rend="justify">—  Ca să foloseşti ciocanul ăsta mai trebuie să creşti cel puţin' un metru.</p>
               <p rend="justify">—  Vreţi să spuneţi că sunt mic?</p>
               <p rend="justify">—  Nu, n-am vrut să spun asta, se dezvinovăţi evadatul. Eşti un bărbat în toată regula În clipa aceea descoperi un polizor plin de praf folosit pentru ascuţirea dălţilor.</p>
               <p rend="justify">—  Vrei să învârţi puţin manivela asta?</p>
               <p rend="justify">Pistruiatul înţelese imediat intenţia evadatului. Aşteptă ca acesta să fixeze cătuşele pe gresie, apoi începu să învârtă manivela. Cătuşele de oţel scoaseră scântei lungi ca nişte cozi de cometă. Nemaiputând apăsa mâinile pe piatra de polizor, evadatul se retrase cu un pas şi se strâmbă de durere. Pistruiatul văzu din nou pata de sânge pe haina evadatului.</p>
               <p rend="justify">—  N-ar fi bine să vă bandajaţi întâi?</p>
               <p rend="justify">—  Cu ce?</p>
               <p rend="justify">—  Cu o cârpă, cu ceva. Am văzut dincolo de Canalul morii nişte rufe agăţate la uscat.</p>
               <p rend="justify">—  Vrei să furi?</p>
               <p rend="justify">—  Nuuu… lungi Pistruiatul vocala, l'au cu împrumut. Privi fix spre evadat să descopere efectul pe faţa acestuia. Evadatul însă părea preocupat de cu totul altceva.</p>
               <p rend="justify">—  Nu se poate. Dacă te vede cineva?</p>
               <p rend="justify">—  N-aveţi nici o grijă. În nici într-pn caz eu nu mă expun. Am un prieten foarte priceput pentru asemenea lucruri… 1</p>
               <p rend="justify">Porni spre uşă, dar vocea evadatului îl ţintui locului.</p>
               <p rend="justify">—  Stai aici!. Nu e bine să mai afle cineva de existenţa mea…</p>
               <p rend="justify">—  N-aveţi nici o grijă, încercă să-l liniştească Pistruiatul. Prietenul meu e om de încredere. Vârî două degete între buze şi fluieră de două ori scurt, apoi se postă în deschizătura uşii.</p>
               <p rend="justify">Evadatul, vădit intrigat, se retrase până la zid. N-avea forţă să riposteze. Era convins că fusese tras în cursă.</p>
               <p rend="justify">În spărtura uşii apăru Calu.</p>
               <p rend="justify">—  Uitaţi, domnule, ăsta e prietenul meu!</p>
               <p rend="justify">Evadatul răsuflă uşurat. Dar Pistruiatul nu-i mai dădu nici o atenţie. Ieşi în curtea fabricii. Calul se luă după el. Ajunşi în apropierea Canalului, Pistruiatul se lăsă pe vine şi îmbrăţişă capul lăţos al câinelui.</p>
               <p rend="justify">—  Uită-te, Calule, acum poţi să mă ajuţi… Am nevoie de o bucată de pânză. Albă… Vezi rufele acelea agăţate pe frânghie?. Te duci şi-mi aduci o cămaşă… Neapărat albă, înţelegi?. Du-te!.</p>
               <p rend="justify">Câinele ţâşni din strânsoarea Pistruiatului şi se repezi spre albia plină de pietriş a Canalului. Ajuns la apă, îşi întoarse capul şi privi spre Pistruiat; acesta îl mai îndemnă dată şi câinele nu se mai lăsă rugat: urcă malul, cercetă rufele şi-şi înfipse colţii în mâneca unei cămăşi. Cârligele cedară şi Calu cu cămaşa în gură goni spre Pistruiat. Bineînţeles cămaşa se murdări de parcă n-ar fi fost niciodată spălată. Totuşi Pistruiatul descoperi o mânecă nepătată şi intră în atelierul mecanic.</p>
               <p rend="justify">—  S-a făcut, domnule… Am un prieten foarte isteţ… Scoateţi-vă haina!.</p>
               <p rend="justify">Evadatul îi întinse mâinile ca să i se vadă cât mai bine cătuşele.</p>
               <p rend="justify">—  Operaţia asta n-o vom putea-o face decât după ce m-am eliberat de brăţările astea.</p>
               <p rend="justify">Se reîntoarseră amândoi la polizor.</p>
               <p rend="justify">În mai puţin de jumătate de oră căzură cătuşele. Bucuros, evadatul vru să-şi mişte mâinile, dar imediat se schimonosi de durere; rana de la umăr îi străfulgera tot braţul. Ajutat de Pistruiat, îşi scoase haina. Glonţul îi sfâşiase umărul, stofa se năclăise în rană.</p>
               <p rend="justify">—  O smulgem, meştere.</p>
               <p rend="justify">Un nod crescu brusc în gâtul Pistruiatului şi-i venea să vomite. Abia bolborosi:</p>
               <p rend="justify">—  O să vă doară.</p>
               <p rend="justify">—  Ştiu. Dar prefer să mă doară acum, decât să fac o infecţie. Dar dacă nu poţi su porta sângele, du-te după apă, fac eu operaţia asta.</p>
               <p rend="justify">Când Pistruiatul se întoarse cu apă, rana era curăţată. Cu o bucată de pânză ruptă din cămaşă şi înmuiată în apă reuşiră să oprească hemoragia. Evadatul avea faţa transpirată, dar nu scoase nici un geamăt, deşi Pistruiatul, neîndemânatic, trebui să refacă de trei ori legătura: ba nu strânsese destul de tare şi bandajul alunecă spre cot, ba greşi nodul şi legătura se desfăcu.</p>
               <p rend="justify">—  Nu-i nimic, meştere, aşa se învaţă o meserie. Am cunoscut odată pe unul care voia să se facă croitor şi nici după şase luni nu învăţase să bage aţa în ac.</p>
               <p rend="justify">„Mă consideri prost”, îşi spuse Pistruiatul şi-i păru rău că nu reuşise să lege rana din prima încercare.</p>
               <p rend="justify">Când, în cele din urmă, evadatul îmbrăcă şi haina, se lăsa întunericul. Pistruiatul, obosit şi trist, spuse fără convingere:</p>
               <p rend="justify">—  Eu acum, domnule, mă duc… O să mă certe părinţii că am întârziat.</p>
               <p rend="justify">—  Nu mi-ai promis că mă scoţi de aici?</p>
               <p rend="justify">—  Ba da. Vă scot şi vă arăt şi drumul… încotro vreţi să vă duceţi?</p>
               <p rend="justify">—  Vezi, asta e. Încă nu m-am hotărât. În orice caz aş vrea s-o luăm spre Canalul morii, nu spre strada de la poarta principală… Acolo, cred, circulaţia e mai redusă.</p>
               <p rend="justify">—  Cum vreţi dumneavoastră. Eu o iau înainte.</p>
               <p rend="justify">—  Ce-i cu tine, meştere? Ce s-a întâmplat?</p>
               <p rend="justify">—  Nimic, minţi Pistruiatul.</p>
               <p rend="justify">—  Ba da, s-a întâmplat ceva. Pari supărat.</p>
               <p rend="justify">—  Credeţi că dacă m-aş face croitor, n-aş învăţa în jumătate de an să bag aţa în ac?</p>
               <p rend="justify">—  Va să zică asta el… Nu fi prost, meştere. N-am vrut să te jignesc. Tu, sunt convins că, după trei luni, ai putea face un costum întreg. Hai să mergem!</p>
               <p rend="justify">Neconvins, Pistruiatul porni spre uşă şi ieşi în curte. Când se dumiri că nu e nimeni prin apropiere, îl strigă pe evadat.</p>
               <p rend="justify">—  Poftiţi, domnule…</p>
               <p rend="justify">Evadatul ieşi şi el din atelierul mecanic, cercetă curtea, apoi, cu paşi de pisică, se luă după Pistruiat. Acesta se grăbi: coborî în fugă spre vad şi nu-şi întoarse privirile decât când ajunse pe malul celălalt. Spre mirarea lui, evadatul era lângă el. Se întrebă cum de nu i-a auzit paşii, cum de nu i-a simţit răsuflarea dacă tot timpul a fost în spatele lui. Acum, în întuneric, nu-i mai putea distinge trăsăturile feţei, dar ochii îşi păstraseră licăririle acelea ciudate.</p>
               <p rend="justify">În jur, casele mici, de paiantă, aveau obloanele trase, nu era nici o lumină prin apropiere.</p>
               <p rend="justify">—  Acum încotro o luăm?</p>
               <p rend="justify">Evadatul rămase o clipă pe gânduri, apoi sehotărî:</p>
               <p rend="justify">—  Tu o iei înainte. Eu am să te urmez de la vreo douăzeci de paşi. Să nu-ţi întorci niciodată privirile înapoi. Mergi tot timpul înainte ca un om care ştie unde se duce. Înţelegi?</p>
               <p rend="justify">—  Da, domnule.</p>
               <p rend="justify">—  Dacă ţi se pare că te urmăreşte cineva, sau dacă ţi se pare că ceva nu este în regulă te opreşti şi te prefaci că strănuţi. Dacă strănuţi, eu am să dispar. Ştii unde e zidul cetăţii?</p>
               <p rend="justify">—  Ştiu!</p>
               <p rend="justify">—  Foarte bine. Dacă eu dispar, peste o oră, dar exact peste o oră, ne întâlnim la zidul cetăţii.</p>
               <p rend="justify">—  Şi ce fac eu o oră în oraş?</p>
               <p rend="justify">—  Te plimbi… Acum e totuna… Chiar dacă iei bătaie de la ai tăi că ai întârziat… Mi-ai promis că mă ajuţi, nu?</p>
               <p rend="justify">—  V-am promis… Dar daţi-mi înapoi actul de proprietate… Pe spatele lui am scris misiva către dumneavoastră.</p>
               <p rend="justify">Evadatul zâmbi din nou.</p>
               <p rend="justify">—  L-am citit şi eu. Felicitări pentru fabrică. Să ştii că eşti acum capitalist. În orice caz, singurul capitalist simpatic.</p>
               <p rend="justify">Conform înţelegerii, Pistruiatul o luă înainte: în faţa pasarelei de peste liniile ferate vru să se întoarcă să vadă dacă evadatul îl însoţeşte sau nu, dar se ţinu de promisiune şi nu-şi întoarse privirile. În timp ce urca scările îi treqji prin minte că evadatul de mult nu mai e pe urmele lui. De aceea i-a şi spus să nu se uite spre el, să nu vadă încotro a luat-o. Nemaiputând răbda, trase cu coada ochiului înapoi. Evadatul tocmai apăru la capătul scării. Pistruiatului începu să-i placă aventura. Mai văzuse el undeva într-un film o urmărire din asta, dar acolo urmăritul era urmărit cu adevărat.</p>
               <p rend="justify">Dinspre depou, un vânt rece aducea miros de cărbune şi fum. Praful de cărbune îi pătrunse în nări şi, brusc, strănută. Repede îşi întoarse privirile spre evadat: acesta tocmai cobora scările şi se pierdu printre trecători. Pistruiatul porni după el, dar nu-l mai găsi. Supărat că va trebui să piardă o oră prin oraş, porni spre cetate. Mai demult, până nu intraseră nemţii în oraş, aveau voie să se joace şi printre ruinele cetăţii. Acum accesul era interzis; la poarta mare erau santinele şi se vorbea că nemţii au făcut acolo un depozit de muniţie care, dacă ar exploda, ar arunca tot oraşul în aer.</p>
               <p rend="justify">Mergând încet, fără ţintă, descoperi că tot oraşul era împânzit de patrule. Se întrebă cum de nu le-a văzut până la pasarelă. Să fi fost cufundat în misiunea pe care o îndeplinea sau, pur şi simplu, nu i s-a părut ciudat că treceau patrulele pe lângă el. Se uită spre turnul bisericii: ceasul arăta nouă şi un sfert. Acasă tata probabil îşi pregăteşte cureaua pentru o „discuţie14; aşa spunea el programului de bătaie: discuţie.</p>
               <p rend="justify">Fix la zece şi un sfert îl găsi pe evadat. A apărut din spatele unui crenel şi Pistruiatul se miră că nu-l văzuse venind; era convins că evadatul a venit la cetate imediat după ce s-au despărţit. Dar atunci de ce i-a spus să se întâlnească numai peste o oră? Hotărî să-l întrebe acest lucru. Evadatul se opri lângă el şi-l trase în umbra unei adâncituri.</p>
               <p rend="justify">—  Ce s-a întâmplat?</p>
               <p rend="justify">—  Vă rog să mă scuzaţi, dar am strănutat cu adevăratelea… Dar n-am să mai strănut. Vă promit…</p>
               <p rend="justify">—  Ba da. Dar numai conform înţelegerii noastre; când este cazul.</p>
               <p rend="justify">—  De ce aţi spus că ne întâlnim numai după o oră? De la pasarelă până aici nu faci nici treizeci de minute.</p>
               <p rend="justify">—  Da, dar tu ai fi putut să strănuţi şi la gara triaj. De acolo cum ai fi ajuns până aici…</p>
               <p rend="justify">—  Aveţi dreptate, la asta nu m-am gândit… încotro mergem?</p>
               <p rend="justify">—  Încă nu ştiu… Poate la gara triaj… Ştii unde e Foişorul de foc?</p>
               <p rend="justify">—  Ştiu.</p>
               <p rend="justify">—  O luăm într-acolo. Pe urmă mă descurc eu…</p>
               <p rend="justify">—  N-aţi vrea totuşi să veniţi până mâine la noi acasă…</p>
               <p rend="justify">—  Cum adică? Ai vorbit cuiva despre asta?</p>
               <p rend="justify">—  Nu, dar dumneavoastră mi-aţi spus că acum la noi ar fi cea mai bună ascunzătoare, că poliţia niciodată nu se întoarce imediat în acelaşi loc…</p>
               <p rend="justify">—  Şi unde să stau? Ce o să spună ai tăi?</p>
               <p rend="justify">—  N-or să afle. Vă ascund în pod. O noapte, şi pe urmă, dacă nu vă place, plecaţi… N-aţi văzut, tot oraşul e plin de patrule…</p>
               <p rend="justify">Evadatul rămase tăcut, calculă în gând şansele de reuşită. Se vedea pe el că acceptase propunerea Pistruiatului. Spuse:</p>
               <p rend="justify">—  Dar pentru asta ar trebui să fim prieteni… Ai vrea să fii prieten cu un puşcăriaş?</p>
               <p rend="justify">—  Dumneavoastră nu sunteţi puşcăriaş…</p>
               <p rend="justify">—  De unde ştii?.</p>
               <p rend="justify">—  Păi asta se vede…</p>
               <p rend="justify">—  Îţi mulţumesc, puştiule!. Ştii cum mă cheamă pe mine?</p>
               <p rend="justify">—  Nu.</p>
               <p rend="justify">—  Andrei. Şi pe tine?</p>
               <p rend="justify">—  Pe mine mă cheamă Mihai Piesa, dar prietenii îmi spun Pistruiatul… Nu e un nume chiar atât de frumos, dar eu nu mă supăr când mi se spune aşa… Şi ce-i dacă sunt pistruiat?</p>
               <p rend="justify">—  Ai dreptate. E mai bine să ai pistrui pe faţă decât pe suflet. Hai să mergem. Mai ţii minte ce am discutat?</p>
               <p rend="justify">—  Da, dacă e ceva suspect sau mă urmăreşte cineva, strănut.</p>
               <p rend="justify">Un timp, Pistruiatul merse tăcut, ocolind locurile mai umblate, prefera să facă mici ocoluri decât să traverseze o stradă mai circulată. Dacă era atent, putea să distingă şi paşii evadatului. Era bucuros pentru această descoperire; mai înainte nu fusese atent la paşii din spatele lui. În apropierea podului se auzi strigat. Vru s-o rupă la fugă, făcu chiar câţiva paşi mai repezi, dar îşi aduse aminte de evadat: nu putea să-l lase baltă în mijlocul oraşului.</p>
               <p rend="justify">—  Stai, Piesa!.</p>
               <p rend="justify">Îşi întoarse privirile şi se pomeni faţă în faţă cu profesoara de istorie.</p>
               <p rend="justify">Numai la ea nu se aşteptase şi, o clipă, se întrebă dacă profesoara nu-l urmărise cumva.</p>
               <p rend="justify">—  Ce cauţi, noaptea, în oraş?</p>
               <p rend="justify">Nu răspunse decât după ce-l văzu pe Andrei că se retrage în umbra unei porţi:</p>
               <p rend="justify">—  Am avut treabă, doamnă profesoară… M-a trimis mama la… Şi acum mă duc acasă…</p>
               <p rend="justify">—  Ascultă, Pleşa, nu ştii tu pe unde vine fabrica de hârtie?</p>
               <p rend="justify">—  Fabrica de hârtie? Nu, doamnă, nici nu ştiam că hârtia se face la fabrică.</p>
               <p rend="justify">—  E pe aici pe undeva. Se spune că e părăsită…</p>
               <p rend="justify">—  A, ştiu… E pe strada Drobeta… E clădirea aceea cu un gard de piatră…</p>
               <p rend="justify">—  Acolo e intrarea principală… Mi s-a spus că mai are o intrare dinspre Canalul morii…</p>
               <p rend="justify">—  Nu ştiu, doamnă, îmi pare rău.</p>
               <p rend="justify">—  Bine, Pleşa, du-te!.</p>
               <p rend="justify">Pistruiatul o luă spre podul de fier şi, când auzi în spate paşii lui Andrei, se linişti.</p>
               <p rend="justify">La ora aceea târzie strada Semaforului era pustie. Andrei nu mai păstră distanţa stabilită, se apropie de el şi mergeau tăcuţi unul lângă altul. Ajuns acasă, Pistruiatul se cpri şi făcu semn lui Andrei să nu facă nici un zgomot. Îi arătă scara rezemată de uşa podului.</p>
               <p rend="justify">—  Aia e scara, urcaţi sus şi, dacă peste câteva minute veţi auzi ţipete, să ştiţi cătata are curea lată şi ustură grozav… Dar dumneavoastră nu vă faceţi griji… Acum eu o iau înainte.</p>
               <p rend="justify">Intră în curte şi rămase lângă scară până ce Andrei dispăru pe uşa podului. Îi făcu semn cu mâna, apoi îşi luă inima în dinţi şi intră în casă.</p>
               <p rend="justify">Spre mirarea lui, taică-su nu părea supărat; stătea la masă şi repara un întrerupător. În casă era o curăţenie ca într-o farmacie.</p>
               <p rend="justify">—  Unde ai fost, meştere? Azi, mâine ai să te întorci acasă numai dimineaţa… Dacă aş fi lipsit eu, să vezi ce mi-ar fi făcut mamă-ta. Aşa-i, mamă?.</p>
               <p rend="justify">—  Tu să taci că toată ziua m-ai supărat… Parcă te-ai fi bucurat că au fost poliţiştii la noi…</p>
               <p rend="justify">—  Păi dacă tot nu ne vin oaspeţi… Dar în loc să discutăm, mai bine pune de cină. S-a întors şi domnul şi, cine ştie, poate pe unde a fost nu i-au dat de mâncare.</p>
               <p rend="justify">—  Nu prea, preluă Pistruiatul tonul glumeţ al lui taică-su.</p>
               <p rend="justify">—  Parcă tu nu ştii că n-am pregătit nimic!. Nu acum zece minute am bătut covoarele, pe orbeşte, în întuneric?. Când să fi făcut?!.</p>
               <p rend="justify">—  Ai dreptate şi, dacă mă gândesc bine, nu e rău că au fost poliţiştii la noi. Am fi rămas cu covoarele nebătute.</p>
               <p rend="justify">—  Vrei să spui că eu nu bat covoarele?</p>
               <p rend="justify">—  N-am vrut să spun asta. Dar văd că tu ai chef de ceartă. Eu n-am… Vezi, poate totuşi găseşti ceva în cămară…</p>
               <p rend="justify">—  Urcă în pod şi adu nişte cârnaţi!.</p>
               <p rend="justify">Pistruiatul tresări, apoi, roşu la faţă, se încordă ca un arc şi rămase nemişcat de parcă cineva l-ar fi transformat într-o stană de piatră. Limba i se năclăi în gură, nu reuşi să scoată nici un cuvânt. După un timp îşi rezemă coatele de tăblia mesei şi privi buimăcit cum pregăteşte taică-su lămpaşul ca să urce în pod. N-avea nici atâta putere să se împotrivească deşi, odată cu zvâcniturile repezi ale tâmplelor, rostea în sinea lui de zeci de ori, ca o placă de patefon cu rilele stricate: „Nu trebuie să urce, nu trebuie să urce!.”</p>
               <p rend="justify">Emoţiile ultimelor ore abia acum puseseră stăpânire pe el. Li părea rău că nu mărturisise de la început totul părinţilor, că-şi asumase întreaga răspundere pentru viaţa lui Andrei. Maică-sa, întorcându-se spre el, îl văzu nemişcat şi se sperie:</p>
               <p rend="justify">—  Ce-i cu tine, Mihai? Nu te simţi bine?</p>
               <p rend="justify">Vocea cunoscută, caldă îl trezi la realitate şi dintr-o dată nu se mai simţi neputincios.</p>
               <p rend="justify">—  Ba da.</p>
               <p rend="justify">—  Atunci de ce stai de parcă ai fi înghiţit un par?</p>
               <p rend="justify">—  Mă gândeam.</p>
               <p rend="justify">—  Bravo! Noi nu ne mai vedem capul de treabă şi tu te gândeşti… şi bineînţeles, aiurea! Ajută lui taică-tu…</p>
               <p rend="justify">—  Ce să-mi ajute? izbucni nervos tata. Lampa n-are petrol!.</p>
               <p rend="justify">Bombăni ceva în sine care aducea a înjurătură, apoi adăugă cu voce tare:</p>
               <p rend="justify">—  Şi de câte ori v-am spus să nu lăsaţi lămpaşul gol! Într-o noapte ne pomenim cu lumina tăiată şi o să bâjbâim prin întuneric ca orbeţii!</p>
               <p rend="justify">—  Urc eu în pod, se oferi bucuros Pistruiatul şi, fără să aştepte răspuns, porni spre uşă. Cunosc podul ca palma. Mă descurc acolo şi pe întuneric.</p>
               <p rend="justify">Ieşit în curte îşi simţea încă bătăile repezi ale tâmplelor: „Ar fi fost groaznic să urce tata”. Nu trecură nici zece minute de când îi spusese lui Andrei că podul e cel mai sigur loc din lume, şi acum, printr-o întâmplare nefericită, ar fi fost descoperit. Fără îndoială, ar fi crezut că a fost atras în cursă.</p>
               <p rend="justify">Porni spre scara rezemată de zid şi, când puse piciorul pe prima treaptă, apăru în curte şi taică-su.</p>
               <p rend="justify">—  Să te ajut?</p>
               <p rend="justify">—  Nu, tată. Mă descurc singur.</p>
               <p rend="justify">—  Totuşi, îţi ţin scara.</p>
               <p rend="justify">—  Nu e nevoie. E proptită bine.</p>
               <p rend="justify">—  Nu mai trăncăni!.</p>
               <p rend="justify">Urcând scările se întrebă dacă Andrei îşi dă seama cine urcă în pod şi ajunse la concluzia că nu. De aceea, vorbi tare să fie recunoscut după voce:</p>
               <p rend="justify">—  Ajunge unul, tată?</p>
               <p rend="justify">—  Ajunge.</p>
               <p rend="justify">În pod, în afară de dâra de lumină care cădea pieziş, prin deschizătura uşii, totul era înecat în întuneric. Cu mâinile întinse înainte, ca să nu se lovească de ceva, Pistruiatul porni spre leaţurile unde atârnau cârnaţii.</p>
               <p rend="justify">—  Eu sunt. Nu vă temeţi, spuse în şoaptă când se convinse că nu poate fi auzit de jos.</p>
               <p rend="justify">—  Şi ce cauţi aici? îl întrebă Andrei tot în şoaptă, dar Pistruiatului i se păru că acesta ţipă din toate puterile.</p>
               <p rend="justify">—  M-au trimis părinţii după cârnaţi… Nu vă temeţi, totul e în regulă.</p>
               <p rend="justify">—  Ce tot bodogăneşti acolo? Se auzi vocea lui taică-su din curte. Spui poezii?</p>
               <p rend="justify">—  Nu, tată… Abia acum m-am obişnuit cu întunericul.</p>
               <p rend="justify">Când peste câteva minute se văzu în bucătărie, se linişti definitiv. Era convins că se descurcase bine într-o situaţie extrem de grea şi această convingere îl încălzi ca un cuptor.</p>
               <p rend="justify">Cină tăcut, râse la o glumă spusă de taică-su, deşi gluma nu i se păru deloc grozavă, apoi mulţumi pentru mâncare şi se vârî în pat. Aşternuturile erau proaspete, reci, miroseau a levănţică. Înainte de a adormi, încercă să desluşească paşii care ar fi trebuit să vină de sus, din pod, dar nu auzi nici un zgomot. De bună seamă, Andrei ştia să se poarte într-o ascunzătoare.</p>
            </div>
            <div type="div2">
               <head>XI</head>
               <p rend="justify">PISTRUIATUL ADORMI FOARTE TÂRZIU, după ce geamurile deveniră lăptoase şi cântase şi cocoşul de câteva ori: la început încercă să găsească soluţii să-l scoată a doua zi din casă pe Andrei şi, pe cât era posibil, înainte de a se fi întors taică-su de la fabrică. Din păcate nu era o treabă chiar aşa de uşoară. Maică-sa pleca rar de acasă, va trebui s-o ademenească undeva în fundul curţii, să-i spună ceva grav, că s-au îmbolnăvit orătăniile, sau aşa ceva. Tot gândindu-se îi trecu somnul, închise ochii dar nu reuşi să doarmă. Apoi îşi aduse aminte de ora de matematică şi-l năpădiră sudorile; profesorul îi promisese într-adevăr că-l ascultă. Poate ar fi mai bine să chiulească.</p>
               <p rend="justify">Îl trezi maică-sa: era transpirat de parcă ar fi avut febră.</p>
               <p rend="justify">—  Ce-i cu tine? Nu mai auzi nici când sună ceasul?</p>
               <p rend="justify">—  Tata?</p>
               <p rend="justify">—  Tata a plecat de mult… Grăbeşte-te, mâncarea e pe masă. Vezi să nu întârzii, că trebuie să-ţi corectezi nota la matematică… Ai stat ieri la Caragea destul, sper că ştii lecţia pe de rost…</p>
               <p rend="justify">—  Bineînţeles c-o ştiu, nu-ţi fă griji, mamă!</p>
               <p rend="justify">Înfulecă în grabă, lăsă jumătate de ceaşcă de lapte pe masă şi o zbughi în curte. Îşi puse ghiozdanul în mers. Privi spre pod şi strigă cât îl ţinu gura:</p>
               <p rend="justify">—  La revedere!.</p>
               <p rend="justify">Pentru o clipă avu senzaţia că Andrei apăruse în crăpătura uşii, pe urmă se pomeni cu maică-sa în spatele lui.</p>
               <p rend="justify">—  Ce ţipi ca un smintit!</p>
               <p rend="justify">—  Mi-am luat rămas bun.</p>
               <p rend="justify">—  Ţi-ai mai luat rămas bun şi în casă…</p>
               <p rend="justify">—  Am crezut că o să-ţi facă plăcc-re…</p>
               <p rend="justify">—  Hai, du-te!.</p>
               <p rend="justify">Intră în clasă odată cu profesorul. Acesta nu-i dădu nici o atenţie şi Pistruiatul speră că profesorul a uitat de promisiune, că n-o să-l asculte. Hotărî ca pentru ora următoare să se pregătească minuţios, ca un academician. Se aşeză în bancă, îşi strânse pumnii şi se chirci să fie cât mai puţin vizibil. Profesorul îşi puse ochelarii, răsfoi catalogul încet, parcă mai încet ca altădată, şi Pistruiatul răsuflă uşurat când auzi numele lui Breban. Înseamnă, îşi spuse Pistruiatul, că profesorul nu vrea să se enerveze; l-a scos pe Breban care era socotit cel mai bun la matematică, să aibă o oră plăcută. Breban se întrecu pe sine: înşiră o sumedenie de ecuaţii pe tablă, simplifica, dădea explicaţii verbale. Un timp, Pistruiatul reuşi să-i urmărească demonstraţia, pe urmă pierdu şirul cifrelor şi, plictisit, privi pe fereastră: nu se vedea decât, răsărind dintre clădiri, turla bisericii catolice, nişte ţigle coclite de timp, verzui, parcă vopsite cu pensula. Tocmai se gândea dacă ar putea să se urce până la turlă cu ajutorul unei frânghii, când îşi auzi numele. La început crezu că îl strigă un coleg să fie atent, îşi întoarse privirile spre tablă, tabla era aproape toată mâzgălită, pe urmă îşi auzi din nou numele:</p>
               <p rend="justify">—  Măi Pleşa, ai surzit?</p>
               <p rend="justify">Fără nici un dubiu, era vocea profesorului. Se ridică în picioare.</p>
               <p rend="justify">Profesorul îl privi pe deasupra ochelarilor ca şi cum în clipa aceea l-ar fi văzut pentru prima oară.</p>
               <p rend="justify">—  Pofteşte la tablă, domnule!</p>
               <p rend="justify">În drum spre tablă, zăpăcit complet, auzi ca prin vis vocea lui Breban care voia să încheie neapărat o operaţie:</p>
               <p rend="justify">—  Două pătrimi minus, paranteză mare, două optimi plus, deschisă paranteza mică, şase pătrimi minus opt pătrimi, închisă paranteza mică, închisă paranteza mare…</p>
               <p rend="justify">—  Ajunge Breban. Zece. Treci la loc. Continuă, domnule Pleşa…</p>
               <p rend="justify">Breban, în timp ce se încrucişă cu el, îi întinse creta. Pistruiatul nu ştia ce ar trebui să facă cu ea, o învârti printre degete, căută privirile profesorului, apoi se întoarse spre tablă. Spuse cu voce nesigură:</p>
               <p rend="justify">—  Aceste două optimi…</p>
               <p rend="justify">Tăcu. Şi de la tablă se vedea prin geam turla bisericii catolice. Desigur, ar fi fost foarte greu să ajungă până sus ajutat numai de o frânghie. Ce naiba ar trebui făcut cu aceste două optimi?</p>
               <p rend="justify">—  Măi Pleşa. Tu nu te-ai pregătit…</p>
               <p rend="justify">—  Ba da, domnule profesor, m-am pregătit dar ştiţi, ieri toată ziua a fost poliţia la noi şi au răscolit toată casa. Au percheziţionat pivniţa, podul… S-au uitat până şi în coteţele găinilor şi m-au întrerupt mereu de la lecţie.</p>
               <p rend="justify">Nu ştiu ce să mai spună. Dădu cu ochii de fracţii şi încercă să continue:</p>
               <p rend="justify">—  Cele două pătrimi de aici şi cele două optimi din fracţia a doua…</p>
               <p rend="justify">—  Măi Pleşa, tu nu vezi că fracţia a doua are paranteze mari?</p>
               <p rend="justify">—  Aa, da… Cele două optimi de aici… ştiţi, poliţiştii au plecat numai seara târziu…</p>
               <p rend="justify">—  Şi seara e mai greu să te pregăteşti la matematică…</p>
               <p rend="justify">—  Nu, domnule profesor, dar ştiţi…</p>
               <p rend="justify">—  Ştiu Pleşa… Vezi acel patru din fracţia întâia?.</p>
               <p rend="justify">La repezeală Pistruiatul nu ştia unde e fracţia întâia, căută pân ce găsi cifra patru. Bucuros spuse cu voce tare, ca şi cum ar fi răspuns la cine ştie ce întrebare grea:</p>
               <p rend="justify">—  Îi văd, domnule profesor.</p>
               <p rend="justify">—  Ţi-l dau ţie, spuse profesorul fără să zâmbească. În catalog, să nu-l pierzi. Şi la ora următoare mai încercăm odată cu simplificarea…</p>
               <p rend="justify">Toată clasa râse cu voce tare.</p>
               <p rend="justify">În râsetele colegilor, Pistruiatul se întoarse în banca lui din fundul clasei şi privi cu ochi goi tabla împestriţată cu cifre. Brusc i se păru că găsise soluţia şi ridică mâna.</p>
               <p rend="justify">—  Ce-i, Pleşa?</p>
               <p rend="justify">—  Dacă îmi permiteţi, fac simplificarea acum. Cele patru optimi din prima fracţie…</p>
               <p rend="justify">—  Vorbeşti de acest patru? întrebă profesorul foarte serios, arătând cu un liniar spre acel patru cu pricina.</p>
               <p rend="justify">—  Da.</p>
               <p rend="justify">—  Ei, acest patru nu mai e aici. Ţi-am spus doar: ţi l-am făcut cadou. E trecut în catalog…</p>
               <p rend="justify">Elevii începură să chicotească şi profesorul, bucuros că gluma lui fusese savurată, deveni îngăduitor şi chemă pe altcineva la tablă. Posomorit, Pistruiatul îşi rezemă bărbia în pumni şi privi ţintă tăblia lucioasă a băncii în care un înaintaş al lui îşi săpase iniţialele, un 1 şi un S mare.</p>
               <p rend="justify">La sfârşitul orelor, Pistruiatul părăsi ultimul clasa. Era amărât. În sinea lui era convins că ieri făcuse un lucru mare, a salvat un evadat şi oamenii care îl înconjoară sunt obtuzi, nu-l înţeleg, deşi ieri, efectiv n-a avut timp să se pregătească la matematică.</p>
               <p rend="justify">Pe coridor, profesoara de istorie îl ajunse din urmă:</p>
               <p rend="justify">—  Ce-i cu tine, Pleşa?</p>
               <p rend="justify">—  Nimic, doamnă profesoară.</p>
               <p rend="justify">Ea îl privi lung; răspunsul Pistruiatului n-o convinsese.</p>
               <p rend="justify">—  Ei, nimic. Spune ce ai?</p>
               <p rend="justify">—  Am luat un patru.</p>
               <p rend="justify">—  Înseamnă că faci colecţie.</p>
               <p rend="justify">—  Ieri în orice caz n-am meritat-o. Am luat patru la istorie pentru că n-am fost atent. Aţi fi putut să-mi daţi un patru la purtare, dar nu la istorie.</p>
               <p rend="justify">—  Şi nici azi n-ai fost atent?</p>
               <p rend="justify">—  Nu. Azi n-am ştiut lecţia. N-am avut timp să mă pregătesc.</p>
               <p rend="justify">—  Dacă umbli seara pe stradă…</p>
               <p rend="justify">Ar fi vrut să fie rău, să răspundă cu aceeaşi monedă profesoarei.</p>
               <p rend="justify">—  Vreau să vă întreb, doamnă profesoară, pe dumneavoastră de ce vă interesează fabrica de hârtie…</p>
               <p rend="justify">—  Am nevoie de hârtie de împachetat.</p>
               <p rend="justify">—  Dar fabrica e părăsită. Şi intrarea din dos, prin Canalul morii, trece prin apă.</p>
               <p rend="justify">—  Ieri ai spus că nici n-ai auzit de cea de a doua intrare.</p>
               <p rend="justify">—  M-am interesat între timp. Am vrut să vă fiu de folos.</p>
               <p rend="justify">—  Eşti obraznic!. li întoarse spatele şi porni spre cancelarie.</p>
               <p rend="justify">Pistruiatul era convins că şi profesoara era nedreaptă cu el. Porni spre scări şi, în stradă, soarele îl orbi. Îşi strânse pleoapele să se obişnuiască cu lumina şi în clipa aceea cineva îl prinse de braţ. Tresări: era comisarul care îl căutase cu o zi în urmă la şcoală.</p>
               <p rend="justify">—  O, ce bine îmi pare, domnule Pleşa, că ne-am întâlnit, spuse comisarul zâmbind şi Pistruiatul se întrebă dacă se bucură într-adevăr sau minte.</p>
               <p rend="justify">Comisarul arătă spre o limuzină neagră.</p>
               <p rend="justify">—  Poftim, domnule Pleşa!</p>
               <p rend="justify">Pistruiatul nu ştia dacă comisarul glumeşte sau nu; rămase locului. Dar comisarului nu-i ardea de glumă. Il înhăţă şi-l împinse în maşină, apoi se aşeză lângă el.</p>
               <p rend="justify">—  La comisariat! dădu dispoziţie şoferului.</p>
               <p rend="justify">Pistruiatul se sperie: era convins că s-a aflat că evadatul se mutase la ei şi se întrebă dacă n-ar fi bine să mărturisească totul de la început înainte ca ei să-i pună întrebări. Atunci s-ar putea spune că a spus totul de bună voie, nesilit de nimeni. Privi spre comisar, dar acesta stătea cu ochii închişi, cu capul rezemat de spătar. Părea plictisit; purta aceleaşi haine cu reverele pătate de mâncare.</p>
               <p rend="justify">Niciodată până atunci nu fusese într-o limuzină şi-i părea rău că geamurile erau camuflate cu nişte perdeluţe galbene de muselină şi nu putea vedea afară.</p>
               <p rend="justify">Şoferul porni motorul şi, demararea fusese atât de lină, încât Pistruiatul, dacă n-ar fi auzit torsul lin al motorului, nu şi-ar fi dat seama că se află în mişcare.</p>
               <p rend="justify">La comisariat, Pistruiatul fu condus în clădire şi omul de la poliţie îl ţinea atât de strâns, încât Pistruiatul tresări de durere. Hotărî să nu spună nici un cuvânt chiar dacă o să-l omoare în bătaie. Urcând spre etaj, comisarul se opri pentru o clipă:</p>
               <p rend="justify">—  Ascultă, Pistruiatule, vreau să-ţi dau un sfat. În biroul comisarului Bălan, unde ne ducem, e şi domnul Comănescu.</p>
               <p rend="justify">—  Şi cine-i domnul Comănescu?</p>
               <p rend="justify">—  E comisar regal.</p>
               <p rend="justify">Pistruiatul se minună. O să aibă de-a face cu oameni mari. Întrebă:</p>
               <p rend="justify">—  E rudă cu regele?</p>
               <p rend="justify">—  Tâmpitule!. spuse comisarul eu dispreţ şi-l târî după el.</p>
               <p rend="justify">La etajul întâi, după ce străbătură câteva coridoare, ajunseră într-o sală de aşteptare încăpătoare unde, aşezaţi pe nişte bănci de lemn, stăteau o mulţime de oameni. Comisarul îl sili pe Pistruiat să se aşeze:</p>
               <p rend="justify">—  Stai aici până te cheamă. Să nu încerci să fugi că dai de dracu. Ai înţeles?</p>
               <p rend="justify">—  Am înţeles, domnule comisar.</p>
               <p rend="justify">Nu-şi putea imagina ce întrebări o să-i pună ăştia de aici dar, spre mirarea lui, nu era neliniştit.</p>
               <p rend="justify">Comisarul dispăru într-o încăpere alăturată şi cei din sala de aşteptare se întoarseră curioşi spre Pistruiat: nu ştiau ce să creadă despre acest omuleţ în pantaloni scurţi, cu ghiozdanul subsuoară aşteptând să fie invitat la comisarul-şef. O femeie în vârstă nu rezistă tentaţiei şi-l întrebă:</p>
               <p rend="justify">—  Da' ce-i cu tine aici, băieţaş?</p>
               <p rend="justify">La început Pistruiatul vru să-i răspundă pompos că a fost chemat la anchetă, dar se răzgândi la timp şi răspunse cuviincios, cu voce ştearsă:</p>
               <p rend="justify">—  Nimic, doamnă, am fost chemat.</p>
               <p rend="justify">—  Asta mi-am dat eu seama. Dar de ce te-au chemat?</p>
               <p rend="justify">—  Nu ştiu.</p>
               <p rend="justify">—  Ei, nu ştii, interveni în discuţie un bărbat înalt, osos, cu un nas ascuţit de clovn. Doar nu vrei să spui că te-au adus la poliţie degeaba! Am citit în ziare că tot oraşul e plin de răufăcători minori. Ai furat?</p>
               <p rend="justify">—  Nu.</p>
               <p rend="justify">—  Lasă că spui tu totul aici, că ăştia nu se joacă.</p>
               <p rend="justify">Pistruiatul întoarse privirile în altă parte, în semn că pentru el discuţia a luat sfârşit, şi se chirci pe bancă. Ar fi dat mult să ştie de ce fusese chemat, dar, după socotelile lui, dacă n-au pus pe nimeni să-l păzească şi l-au lăsat cu toţi ăştia din sala de aşteptare, nu putea fi ceva foarte grav. Numai dacă n-au efectuat cumva încă o razie acasă şi au dat de Andrei. Dar asta după calculele lui era exclus: atunci n-ar fi aşteptat până la sfârşitul orelor, ci l-ar fi înhăţat încă în timpul cursurilor şi l-ar fi anchetat imediat acolo. În orice caz, de două zile de când l-a văzut pentru prima oară pe Andrei sărind gardul fabricii de hârtie, multe s-au schimbat în viaţa lui. Acum se simţea matur, un om împovărat de griji. În urmă cu acele zile, singurele lui probleme erau lecţiile şi formarea unei echipe de fotbal care să-i poată înfrunta pe băieţii din cartierul fabricii de zahăr.</p>
               <p rend="justify">În sala de aşteptare era cald; soarele bătea pieziş geamurile mate; oamenii transpirau, îşi ştergeau frunţile asudate.</p>
               <p rend="justify">—  Mihai Pleşa!.</p>
               <p rend="justify">Pistruiatul tresări şi, urmărit de privirile curioase ale celor din jur, porni spre uşa capitonată de unde îl strigase cineva.</p>
               <p rend="justify">Intră în noua încăpere şi simţi cum paşii i se înfundă în covorul persan de sub picioare.</p>
               <p rend="justify">Dar nu covorul i se păru cel mai grozav, ci cele două fotolii tapisate cu catifea roşie. Fotolii atât de mari cum nu văzuse până atunci. Îşi roti privirile prin cameră şi inventarie restul mobilierului: un dulap imens, sculptat, un birou cât două catedre de la şcoală, negru şi, la ferestre, draperii, tot din catifea roşie.</p>
               <p rend="justify">În spatele biroului stătea comisarul care îi mototolise cândva actul de proprietate, acolo, în curtea fabricii de hârtie. Alături de el, aşezat pe spătarul unui fotoliu, era încă un bărbat, mai în vârstă, îmbrăcat foarte elegant, cu o cravată galbenă la gât. Deasupra biroului plutea un nor gros de fum de ţigară. Din cauza soarelui care se strecura printre crăpăturile perdelelor, fumul era transparent ca un nor scămos de primăvară. Cei doi bărbaţi nu i-au dat nici o atenţie, nici măcar când ajunse aproape de ei. Fumau în continuare: Comisarul – trabuc, iar domnul elegant – o ţigară cu muştiuc aurit, pe care o ţinea între degete de parcă ar fi fost un creion.</p>
               <p rend="justify">—  Stai jos, spuse în cele din urmă comisarul din spatele biroului.</p>
               <p rend="justify">Pistruiatul se aşeză pe marginea unui fotoliu şi-şi strânse picioarele sub el. Dacă n-ar fi fost atât de emoţionat, ar fi încercat rezistenţa arcurilor aşa cum avea obiceiul ori de câte ori se aşeza pe o canapea sau pe un divan cu arcuri. Un timp aşteptă cuminte încercând să tragă cu urechea la discuţia celor doi, dar aceştia vorbeau în şoaptă aşa că rar de tot reuşea să desluşească câte un cuvânt, două. Comisarul răsfoia filele unui dosar cu mâna în care ţinea trabucul şi acesta, ca o torţă, risipea în aer un fuior de fum albăstrui, aromat. Trecură vreo zece minute şi Pistruiatul, plictisit, era convins că cei doi au uitat de el. Tuşi de câteva ori, dar niciunul dintre ei nu-i dădu nici o atenţie. Neavând ce face, începu să deseneze cu degetul pe pluşul roşu al fotoliului. Liniile privite dintr-o parte păreau definitive, săpate adânc în catifea, dar de îndată ce lumina nu se mai răsfrângea în ele, deveneau nişte dâre fără importanţă. În pragul unei uşi mascate pe care Pistruiatul nici n-o bănuise până atunci, apăru o doamnă între două vârste şi se apropie de comisar.</p>
               <p rend="justify">—  M-aţi chemat?</p>
               <p rend="justify">—  Da, domnişoara Matilda. Facem un proces verbal.</p>
               <p rend="justify">Femeia clătină din cap în semn că a înţeles şi se duse la o măsuţă pe care era aşezată o maşină de scris învelită cu o husă de muşama.</p>
               <p rend="justify">Pe husă era tipărit cu litere de aur un cuvânt englezesc Remington.</p>
               <p rend="justify">—  Pleşa!</p>
               <p rend="justify">—  Da, domnule comisar.</p>
               <p rend="justify">—  Vino aici!</p>
               <p rend="justify">Pistruiatul se ridică de pe fotoliu şi făcu un pas spre biroul comisarului. Nu-şi auzi pasul şi acest lucru îi creă o senzaţie ciudată, stranie. Comisarul îi întinse un carton pe care erau lipite patru fotografii.</p>
               <p rend="justify">—  Ia uită-te la astea! îl recunoşti pe omul care a sărit gardul?</p>
               <p rend="justify">Încă din prima clipă Pistruiatul îl descoperi pe Andrei, dar nu se trădă: cercetă îndelung fotografiile, îşi strânse artistic pleoapele, apoi ridică din umeri.</p>
               <p rend="justify">—  Nu, domnule comisar. Vreau să spun că nu-mi pot da seama. Ştiţi, pe omul acela care a sărit gardul nu l-am văzut decât în mişcare. Nici nu ştiu dacă i-am văzut vreodată faţa. Se mai uită o dată la fotografii, le privi cu atenţie, zăbovind asupra fiecăreia; Andrei avea o fotografie veche şi se vedea clar că fusese mărită după o poză făcută de un amator.</p>
               <p rend="justify">—  Uită-te atent! Nici o faţă nu ţi-e cunoscută?</p>
               <p rend="justify">Pistruiatul mai mult bănui decât văzu că cei doi îi urmăresc privirile. De aceea intenţionat se opri asupra primei fotografii.</p>
               <p rend="justify">—  Pe acesta parcă îl ştiu de undeva… Dar acum nu-mi aduc aminte de unde. Nu e domnul comisar care m-a anchetat la şcoală?</p>
               <p rend="justify">Individul cu cravată galbenă începu să râdă.</p>
               <p rend="justify">—  Dacă te-ar auzi comisarul Creţu ţi-ar cârpi o palmă. Se întoarse spre dactilografă. Te rog scrie:</p>
               <p rend="justify">Femeia începu să bată clapele maşinii de scris; ţăcănitul metalic suna sec.</p>
               <p rend="justify">—  Cum te cheamă? întrebă în cele din urmă omul cu cravata galbenă pe care de la început îl bănui mai mare în grad. Putea fi chiar comisarul regal. Avea o voce răguşită de tutun şi vorbea încet rumegând fiecare cuvânt.</p>
               <p rend="justify">—  Pleşa Mihai.</p>
               <p rend="justify">—  Pe tatăl tău?</p>
               <p rend="justify">—  Pleşa Mihai.</p>
               <p rend="justify">—  Am întrebat cum îl cheamă pe taică-tău! ridică vocea anchetatorul.</p>
               <p rend="justify">—  Tot Pleşa Mihai îl cheamă, răspunse pe un ton mai ridicat Pistruiatul.</p>
               <p rend="justify">—  Unde lucrează?</p>
               <p rend="justify">—  La turnătoria Ianto. E rihtuitor la metalele galbene.</p>
               <p rend="justify">Omul cu cravată galbenă îşi înălţă sprâncenele:</p>
               <p rend="justify">—  Cum adică metalele galbene?</p>
               <p rend="justify">—  Aramă, alamă, bronz…</p>
               <p rend="justify">—  Aaa, bronz, repetă dezamăgit anchetatorul şi se întoarse spre comisar: n-ar fi trebuit să-l aducem aici. E prostănac…</p>
               <p rend="justify">—  Eu? întrebă revoltat Pistruiatul.</p>
               <p rend="justify">—  Taci din gură!</p>
               <p rend="justify">—  La fabrica de hârtie nu mi s-a părut prost, încercă să se scuze comisarul Bălan. Altminteri vă daţi seama că nu-l aduceam aici. Acolo vorbea deschis, sprinţar şi am avut chiar senzaţia că ştie mult mai mult decât ne-a spus nouă. Era în vervă: s-a dat drept proprietarul fabricii de hârtie… Nu-i amuzant?</p>
               <p rend="justify">—  Deloc!</p>
               <p rend="justify">—  Drept să vă spun, pe mine m-a amuzat. Şi după ce mi-a arătat actul de proprietate s-a întâmplat ceva. Nu mi-a mai spus nimic interesant. Dimpotrivă…</p>
               <p rend="justify">Se întoarse spre Pistruiat şi-l cercetă îndelung:</p>
               <p rend="justify">—  Ai actul la tine?</p>
               <p rend="justify">Numai după ce îşi duse mâna la buzunarul de sus al cămăşii îşi aduse aminte că pe spatele actului de proprietate îi scrisese lui Andi'ei.</p>
               <p rend="justify">Prin fumul trabucului, faţa comisarului părea spălăcită.</p>
               <p rend="justify">—  E la dumneavoastră. Mi l-aţi luat încă acolo la fabrica de hârtie. Vă rog să mi-l daţi înapoi!.</p>
               <p rend="justify">Omul cu cravata galbenă se amuză:</p>
               <p rend="justify">—  Poftim, te face şi hoţ. Se întoarse spre Pistruiat: Hai, şterge-o de aici!.</p>
               <p rend="justify">Pistruiatul nu aşteptă un alt îndemn. Porni ca un glonţ spre uşă. În sala de aşteptare, simţindu-se privit, îşi încetini paşii şi, plin de importanţă, se îndreptă spre scări. Doamna în vârstă îl prinse de braţ:</p>
               <p rend="justify">—  Ce au vrut de la tine?</p>
               <p rend="justify">Pistruiatul, supărat că l-a prins de braţ tocmai când călca ţanţoş, spuse cu răutate:</p>
               <p rend="justify">—  M-au întrebat ce părere am despre dumneavoastră.</p>
               <p rend="justify">Pe stradă Pistruiatul se pomeni în faţa magazinului unde era expus motorul de barcă. Acum nu mai avea nici un rost să se grăbească. Oricum a întârziat de la masă, motivare avea bună, că nu în fiecare zi e chemat omul la poliţie. Şi se vedea acasă povestind maică-sii despre aventura de la comisariat şi era convins că maică-sa îl va invidia. Motorul de barcă era tot în vitrină. Asta îi făcu plăcere: uneori seara, înainte de culcare era convins că motorul îl aştepta pe el. Nu mai rămânea decât să facă rost de bani şi să plece în excursia aceea minunată până la mare. Deodată se auzi strigat. Se întoarse şi se pomeni faţă în faţă cu profesoara de istorie.</p>
               <p rend="justify">—  Du-te înainte, Pleşa, eu am să viu după tine ca şi cum nu ne-am cunoaşte.</p>
               <p rend="justify">—  Dacă ceva nu-i în regulă să strănut?</p>
               <p rend="justify">—  De ce să strănuţi?</p>
               <p rend="justify">—  Am crezut că…</p>
               <p rend="justify">Se amuză. De unde avea să ştie doamna profesoară de înţelegerea lui cu Andrei!. Asta era numai taina lor. Porni înainte. După primul colţ, profesoara se apropie de el:</p>
               <p rend="justify">—  De ce te-au chemat la poliţie?</p>
               <p rend="justify">Pistruiatul tresări. Doamna ştie totuşi prea multe. Deveni precaut:</p>
               <p rend="justify">—  De unde ştiţi că am fost la poliţie?</p>
               <p rend="justify">—  Am văzut prin fereastra cancelariei când ai urcat în maşina poliţiei.</p>
               <p rend="justify">Pistruiatul se linişti. Îşi recăpătă siguranţa de mai înainte.</p>
               <p rend="justify">—  Ştiţi, s-a spart un geam pe strada noastră…</p>
               <p rend="justify">Profesoara îl întrerupse:</p>
               <p rend="justify">—  Pentru asta nu te ia la poliţie.</p>
               <p rend="justify">—  Ba da, insistă Pistruiatul. Era un geam mare. Şi, ca să fie mai convingător, desenă în aer un pătrat mare.</p>
               <p rend="justify">—  Dacă nu vrei, nu trebuie să-mi spui. Am crezut că te pot ajuta cu ceva.</p>
               <p rend="justify">O  privi drept în ochi, s-o vadă dacă minte sau nu.</p>
               <p rend="justify">—  Îi cunoaşteţi pe cei de la poliţie?</p>
               <p rend="justify">—  Nu, dar oricum, puteam face ceva pentru tine…</p>
               <p rend="justify">—  În orice caz vă mulţumesc pentru intenţie, doamnă profesoară, dar nu e nevoie să mă ajutaţi. Nu eu am spart geamul. De aceea mi-au şi dat drumul…</p>
               <p rend="justify">—  Bine, Pleşa! Du-te!.</p>
               <p rend="justify">—  Sărut mâinile!</p>
               <p rend="justify">Simţindu-se privit un timp, merse liniştit până ce din senin apăru o birjă. Pistruiatul fugi după ea şi se instală pe osia din spate. Ti părea rău că nu putea da indicaţii încotro s-o ia.</p>
               <p rend="justify">În timpul prânzului, Pistruiatul povesti prin câte trecuse în ziua aceea:</p>
               <p rend="justify">—  Era oră de matematică, dar eu mă uitam pe fereastră la turnul bisericii catolice, când m-a chemat profesorul la tablă. Erau acolo două fracţii. Prima cu două paranteze mari, în care erau patru optimi…</p>
               <p rend="justify">—  Lasă-mă în pace cu fracţiile şi cu optimile tale. Nu mă pricep la ele.</p>
               <p rend="justify">—  De ce să mint, mamă? grozav nici eu nu sunt. Dar în orice caz cu un patru am rezolvat…</p>
               <p rend="justify">—  Şi ce ai făcut cu celelalte trei…</p>
               <p rend="justify">—  N-ai nici o grijă, mamă, le iau eu şi pe acelea… Dar dacă ai şti ce am mai făcut astăzi, te-ai uita la mine ca la o icoană.</p>
               <p rend="justify">—  Te pomeneşti că iar ai spart geamul băcanului.</p>
               <p rend="justify">—  Ehei, de când nu l-am mai spart. M-am plimbat cu maşina prefectului.</p>
               <p rend="justify">Mama îl privi încruntată:</p>
               <p rend="justify">—  De câte ori ţi-am spus să nu te mai agăţi de maşini!</p>
               <p rend="justify">Pistruiatul dădu din mâini ca un om mare.</p>
               <p rend="justify">—  Nu, mamă, nu fac eu din astea. Am fost chiar în maşina prefectului. Aş fi putut să pun şi picior peste picior, dar n-am vrut să-l murdăresc pe domnul comisar.</p>
               <p rend="justify">—  Pe care comisar? întrebă nedumerită mama.</p>
               <p rend="justify">—  Păi, nu m-am plimbat singur. M-a însoţit un comisar. Să nu mi se întâmple ceva.</p>
               <p rend="justify">—  Da' ce putea să ţi se întâmple?</p>
               <p rend="justify">—  Ştiu eu, spuse plin de sine Pistruiatul. În orice caz au început să aibă grijă de mine. De atunci de când m-au cunoscut acolo la fabrica de hârtie. Pe urmă, domnul prefect m-a invitat în cabinetul lui. Ştii cum arată un cabinet de prefect? Pot să jur că nu ştii!.</p>
               <p rend="justify">E  mai mare decât băcănia lui Glass. Avea trei ferestre mari, perdele şi pe jos nişte covoare atât de groase că atunci când păşeam, nici nu-mi auzeam paşii… Nu e grozav?</p>
               <p rend="justify">—  Ce ai căutat tu la prefect?</p>
               <p rend="justify">—  Am avut o discuţie cu el.</p>
               <p rend="justify">—  Mie să-mi răspunzi cuviincios că-ţi cârpesc o palmă de vezi stele verzi!. Ce ai căutat la prefect?</p>
               <p rend="justify">—  M-au anchetat. Dar ştii cum i-am încuiat? Uite aşa!. înşurubă pumnul în aer să arate plastic cum i-a încuiat.</p>
               <p rend="justify">Resemnată, maică-sa îşi lăsă privirile în farfurie.</p>
               <p rend="justify">—  Începi să semeni cu taică-tu. Şi el a avut de-a face cu poliţia. Tot timpul… Şi în primăvara asta…</p>
               <p rend="justify">—  Mie mi-ai spus că a plecat la bunica să repare gardul…</p>
               <p rend="justify">—  Ce voiai să-ţi spun? Că a fost reţinut pentru cercetări? Ascultă, Mihai! Îţi dau un sfat: atunci când treci pe stradă şi vezi un poliţist, treci pe trotuarul celălalt. Ai înţeles?</p>
               <p rend="justify">—  Da, mamă! îşi şterse gura cu dosul palmei şi se ridică în picioare.</p>
               <p rend="justify">—  Unde te duci?</p>
               <p rend="justify">—  În curte, la porumbei. Cred că porumbarul ar trebui reparat.</p>
               <p rend="justify">—  Parcă numai porumbarul?. Şi poarta… Dar taică-tu 11-are timp pentru casă…</p>
               <p rend="justify">Pistruiatul ieşi în curte, apoi tiptil se apropie de fereastra camerei lui, acolo unde ascunsese o cratiţă cu mâncare şi, precaut, să nu fie văzut de nimeni, urcă în pod.</p>
            </div>
            <div type="div2">
               <head>XII</head>
               <p rend="justify">ANDREI ÎŞI ARANJASE CULCUŞUL în cel mai întunecat colţ al podului, în spatele unor lăzi pline cu vechituri. Pistruiatul, în loc de salut, îl întrebă dacă mâncase ceva. Andrei arătă spre cârnaţii atârnaţi pe sfoară.</p>
               <p rend="justify">—  N-am avut încotro, Pistrui atule… Iartă-mă!.</p>
               <p rend="justify">—  Ai făcut foarte bine… Uite, ţi-am adus şi ceva cald. Îi întinse cratiţa.</p>
               <p rend="justify">—  Mai bine îmi aduceai ţigări… De ce ai întârziat atât de mult de la şcoală până acasă? M-am temut că s-a întâmplat ceva.</p>
               <p rend="justify">—  Nu te-ai temut degeaba. Am fost la poliţie şi m-au anchetat. M-au luat imediat după terminarea cursurilor şi mi-au arătat fotografia ta şi m-au întrebat dacă te cunosc. Bineînţeles nu le-am spus nimic. Cred că acum totul e în regulă… Tăcu sperând că Andrei o să-l roage să continue să povestească, dar Andrei devenise îngândurat, tăcut. Îşi privea vârful pantofilor. Pistruiatul îşi reluă povestirea:</p>
               <p rend="justify">—  Ştii, numai la final era s-o dau în bară. Atunci când mi-au cerut să le arăt actul de proprietate. Am dus mina la buzunar, dar în ultima clipă mi-am adus aminte că pe spatele lui e şi scrisoarea pe care ţi-am scris-o ţie… Pe urmă mi-au dat drumul.</p>
               <p rend="justify">Andrei îşi ridică privirile, dar nu se uită nici la Pistruiat, nici la lucrurile din faţa lui. Pistruiatul avu chiar senzaţia că Andrei vede ceva dincolo de zid.</p>
               <p rend="justify">—  Ar trebui să plec cât mai repede de aici. Am impresia că poliţia te caută mai mult pe tine decât pe mine. Şi n-aş vrea să aveţi neplăceri din cauza mea.</p>
               <p rend="justify">Lumina soarelui care se strecura printre crăpăturile pereţilor de lemn desena gratii pe faţa lui Andrei.</p>
               <p rend="justify">—  Ce fel de neplăceri?</p>
               <p rend="justify">—  Neplăceri. Mulţumeşte-te cu atât… Unde e actul de proprietate?</p>
               <p rend="justify">—  Aici, scoase Pistruiatul actul din buzunar.</p>
               <p rend="justify">—  Trebuia să-l distrugi mai de mult. Din cauza acestei hârtii puteam să cădem amândoi.</p>
               <p rend="justify">—  Să cădem? Cum să cădem?</p>
               <p rend="justify">—  Cum să-ţi explic? Să fim arestaţi… Adevărul e că principalul vinovat sunt eu. Trebuia să-l rup imediat după ce l-am citit.</p>
               <p rend="justify">Se miră că Andrei poate să spună asemenea prostii.</p>
               <p rend="justify">—  Şi atunci cum aş fi putut dovedi că fabrica e a mea?</p>
               <p rend="justify">Andrei zâmbi.</p>
               <p rend="justify">—  Ai dreptate. La asta nu m-am gândit. Dar la urma urmei, dacă va fi nevoie, o să-l reconstituim. Îl rupi?</p>
               <p rend="justify">—  Chiar trebuie rupt?</p>
               <p rend="justify">Andrei dădu din cap afirmativ.</p>
               <p rend="justify">—  N-aiunge să-l ascundem?</p>
               <p rend="justify">—  Nu.</p>
               <p rend="justify">Un timp, Pistruiatul privi bârnele de deasupra capului, apoi începu să rupă actul în bucăţi din ce în ce mai mici. Rupse hârtia în două, pe urmă suprapuse în aşa fel să se potrivească perfect şi mai rupse o dată în două. Un nod i se opri în gâtlej şi se temu să nu-i dea lacrimile. De aceea nici nu-şi ridică privirile; îşi făcu de lucru cu mărunţirea hârtiilor. Când bucăţelele deveniră atât de mici că nu le mai putu înjumătăţi, spuse cu voce înecată de lacrimi:</p>
               <p rend="justify">—  Să ştii, Andrei, acesta este cel mai mare sacrificiu pe care îl fac pentru tine…</p>
               <p rend="justify">Andrei vorbi pe un ton foarte serios, grav:</p>
               <p rend="justify">—  Îţi mulţumesc, Pistruiatule…</p>
               <p rend="justify">Pistruiatul nu ştiu ce să răspundă. Încercă să înghită nodul din gâtlej, apoi spuse cu aceeaşi voce sugrumată ca mai înainte:</p>
               <p rend="justify">—  Aşa-i că, dacă lucrurile se vor lămuri, îl vom reconstitui?</p>
               <p rend="justify">—  Bineînţeles… Şi mai am o rugăminte la tine. După ce se întunecă, am să plec. Ya trebui să-mi asiguri coborârea din pod.</p>
               <p rend="justify">—  Adică să fac în aşa fel ca să nu te vadă nimeni.</p>
               <p rend="justify">—  Exact. N-am evadat ca să schimb celula cu acest pod.</p>
               <p rend="justify">Pistruiatului iar i se înmuie vocea:</p>
               <p rend="justify">—  Te mai întorci?</p>
               <p rend="justify">Andrei îşi rezemă bărbia în palmă.</p>
               <p rend="justify">—  Din păcate da. Încă n-am unde să mă duc.</p>
               <p rend="justify">—  Atunci de ce trebuie să pleci?</p>
               <p rend="justify">vTrebuie. Trebuie să dau un telefon cuiva.</p>
               <p rend="justify">—  N-aş putea să telefonez eu în numele tău? Mi-ar face mare plăcere. Încă n-am vorbit niciodată la telefon.</p>
               <p rend="justify">Andrei se ridică şi porni spre uşa podului ca şi cum ar fi vrut să coboare. Pistruiatul îi făcu semn să calce mai încet.</p>
               <p rend="justify">—  Mama e în bucătărie şi ar putea să-ţi audă paşii.</p>
               <p rend="justify">—  Vezi, şederea asta m-a prostit. Se duse în vârful picioarelor până la Pistruiatul: Te duci la un telefon public şi formezi 03. Nu uiţi?</p>
               <p rend="justify">—  Cum să uit?! Sunt numai ochi şi urechi.</p>
               <p rend="justify">—  O chemi la telefon pe operatoarea numărul şase. La centrală toate telefonistele în loc de nume au număr. Când se prezintă operatoarea numărul şase, îi spui aşa: „E o zi splendidă, domnişoară, nu-i aşa?” Dacă ea îţi răspunde: „Da, e splendidă pentru că e ziua mea”, atunci înseamnă că e ea.</p>
               <p rend="justify">—  Cine ea?</p>
               <p rend="justify">—  Operatoarea numărul şase.</p>
               <p rend="justify">—  Păi dacă de la început spun că vreau să vorbesc cu operatoarea numărul şase…</p>
               <p rend="justify">—  Fetele, ca să se ajute între ele, ar putea să spună că sunt exact numărul pe care îl cauţi. Totdeauna trebuie să verifici dacă vorbeşti cu cine trebuie. Dar asta e o altă treabă. Deci, dacă se prezintă ea şi îţi răspunde exact „Da, e splendidă pentru că e ziua mea”, o întrebi când poţi să te duci să ridici bagajul.</p>
               <p rend="justify">—  Şi?</p>
               <p rend="justify">—  Atât. Ea îţi spune data, locul şi ora. Asta e tot.</p>
               <p rend="justify">—  Pentru atâta lucru nu merită să ieşi.</p>
               <p rend="justify">Misiunea i se păru simplă şi îi părea chiar rău că nu avea ceva mai complicat de făcut. Se şi vedea formând un 03 la un telefon public, când vocea lui Andrei îi tăie tot elanul.</p>
               <p rend="justify">—  M-am răzgândit. Nu te mai duci. N-am dreptul să te expun. Uită tot ce ţi-am spus.</p>
               <p rend="justify">—  Cum să uit? Doar nu sunt tolomac!.</p>
               <p rend="justify">De jos îl strigă maică-sa. Pistruiatul fugi la uşă şi privi în curte. Aşteptă ca maică-sa să intre în casă, apoi coborî repede. Nici nu-şi luă rămas bun de la Andrei ca acesta să nu-i interzică cumva să dea telefonul.</p>
               <p rend="justify">—  Mai chemat, mamă?</p>
               <p rend="justify">—  De câteva ori. Unde ai fost?</p>
               <p rend="justify">—  Am fost la porumbar, minţi el, pe urmă am trecut şi pe la Petreşti, să văd cum arată porumbarul lor… Să ştii că nu-i mai bun decât al nostru.</p>
               <p rend="justify">—  Cum stai cu lecţiile?</p>
               <p rend="justify">—  Bine… Mâine avem două ore de desen şi muzică… Nu-ţi fă griji…</p>
               <p rend="justify">—  Eu nu-mi fac. Numai tu să nu-ţi faci la sfârşit de an… în colţul străzii îl aştepta Calu: stătea culcat la umbra unui gard şi privea trecătorii. Pe Pistruiat îl simţi încă de departe. La început îşi ciuli numai urechile, apoi îşi săltă capul; părea că are reproş în priviri. Pistruiatul îl mângâie numai după ce câinele se gudură la picioarele lui.</p>
               <p rend="justify">—  Ai să fii martor la un eveniment istoric, Calule. Am să vorbesc la telefon.</p>
               <p rend="justify">Calu ori că nu înţelegea despre ce eveniment era vorba, ori cuvântul telefon îi era necunoscut astfel că nu reacţionă în nici un fel.</p>
               <p rend="justify">—  Ţi-ar place mai mult să mergem lai Mureş?</p>
               <p rend="justify">Calu lătră de două ori scurt, se opri să vadă dacă Pistruiatul vorbise serios sau nu, dar acesta, în loc s-o ia spre stânga, spre Mureş, mergea tot înainte. Neavând încotro îşi grăbi şi el paşii.</p>
               <p rend="justify">În faţa unui magazin de mărunţişuri, o fată subţirică, înaltă, stătea cocoţată pe un scăunel şi spăla vitrina. În apropierea scăunelului era o găleată plină cu apă. Calu îşi vârî de vreo două ori limba în găleată, dar apa era ori murdară, ori caldă; renunţă să bea. Tocmai era hotărât să plece, când fata îl descoperi la picioarele ei, ţipă atât de tare de parcă ar fi înjunghiat-o cineva. Trecătorii se uitară la ea cum rămăsese încremenită de teama câinelui, dar Calu nu-i dădu nici o importanţă, se grăbi să-l ajungă pe Pistruiat.</p>
               <p rend="justify">Cabina telefonică era ocupată: vorbea în spatele pereţilor de sticlă un om mai în vârstă, cu spatele încovoiat. Ţinea receptorul atât de aproape de gură încât atunci când vorbea, buzele atingeau microfonul de bachelită. Pistruiatul se învârti în jurul cabinei şi încercă să-şi imagineze cum ar putea arăta un oraş cu case de sticlă. În uşa întredeschisă se frânse o rază de soare şi un mic curcubeu proiectat pe trotuar părea un cerc desenat cu cretă colorată de copii. În cele din urmă omul termină convorbirea şi Pistruiatul intră în cabină. Abia când întinse mina după receptor îşi dădu seama că era prea scund ca să ajungă până la disc. Neputincios, ieşi din cabină şi se uită în jur pe cine să roage să-i formeze numărul de telefon. Ca şi cum ar fi fost un făcut, toţi trecătorii păreau grăbiţi, preocupaţi. Pe urmă îşi aduse aminte că avea (ie vorbit despre o chestiune specială, probabil secretă, deşi Andrei nu pomenise niciodată acest cuvânt. Il privi cu invidie pe Calu care se întinse din nou la umbră.</p>
               <p rend="justify">—  Calule! Câinele ridică privirea, dar nu se mişcă din loc. Vino aici. Cu mişcări leneşe, Calu se ridică în picioare şi privi spre Pistruiat. Ţie ce-ţi pasă!. Stai culcat la umbră şi eu mă agit… Ce facem?. Câinele îşi ciuli urechile şi rămase nemişcat. N-ajung la disc. Calu lătră puternic şi se mulţumi cu atât. Nu pricepu ce ar fi putut să facă. Totuşi mai lătră o dată să vadă Pistruiatul că şi el e agitat.</p>
               <p rend="justify">—  Tu nu înţelegi? N-ajung la receptor… Ce-i de făcut?. Ai văzut tu fata aceea care spăla vitrina?. Calu lătră din nou… Aia! Arătă cu mâna spre magazinul cu mărunţişuri. Du-te şi adu-mi scăunelul!.</p>
               <p rend="justify">—  Calu privi în direcţia magazinului, aşteptă până ce Pistruiatul îi desenă în aer scăunelul, înţelese, ochii îi deveniră sclipitori, îşi burzului blana şi porni încet spre locui indicat. Fata îl văzu încă de departe. Coborî de pe scăunel, dar n-avu timp să-l ia cu ea în magazin. Calu, stăpân şi pe scăunel şi pe găleată, privi întrebător spre Pistruiat. Acesta îi arătă scăunelul. Calu prinse stinghia în gură şi, când văzu gesturile de aprobare ale Pistruiatului, porni în goană spre el.</p>
               <p rend="justify">—  Tu stai aici de pază până vorbesc. Nu laşi pe nimeni să intre, ai înţeles?! Calu lătră de două ori.</p>
               <p rend="justify">Pistruiatul cocoţat pe scaun formă cele două cifre: 0,3…</p>
               <p rend="justify">Când peste jumătate de oră reveni în pod şi Andrei îl întrebă dacă s-a întâmplat ceva, Pistruiatul dădu din cap în semn că nu.</p>
               <p rend="justify">—  M-am plictisit jos, de aia am venit.</p>
               <p rend="justify">—  Şi lecţiile?.</p>
               <p rend="justify">i</p>
               <p rend="justify">—  Pentru mâine n-am lecţii.</p>
               <p rend="justify">Urcă pe butoi apoi, cu un singur salt, prinse în braţe grinda principală a podului. Balansându-se, ca un adevărat circar, începu să avanseze.</p>
               <p rend="justify">—  Ce faci?</p>
               <p rend="justify">—  Gimnastică. Asta avem mâine la şcoală. Spune, Andrei, dacă n-ai avea rana, ai putea să faci şi tu la fel?</p>
               <p rend="justify">Andrei ascunse un zâmbet</p>
               <p rend="justify">—  Poate nu chiar atât de sprinţar ca tine. Dar am senzaţia că tu vrei să-mi spui ceva.</p>
               <p rend="justify">—  Aş putea să-ţi spun ceva, dar mă tem că te superi.</p>
               <p rend="justify">—  Nu mă supăr, insistă Andrei.</p>
               <p rend="justify">Pistruiatul sări de pe grindă şi se duse în faţa lui Andrei:</p>
               <p rend="justify">—  Jură!</p>
               <p rend="justify">—  Jur!</p>
               <p rend="justify">—  Aşa simplu nu e valabil, îndoaie degetul arătător, li arătă cum să-şi ţină degetul. Jură aşa!</p>
               <p rend="justify">Andrei cu buzele lungite a zâmbet îşi îndoaie degetul arătător şi încearcă să pară cât mai solemn:</p>
               <p rend="justify">—  Jur!</p>
               <p rend="justify">—  Am dat telefon.</p>
               <p rend="justify">Andrei îl înhăţă de piept, dar Pistruiatul care prevăzuse reacţia acestuia îşi ridică braţele a apărare. Strigă atât de puternic încât imediat după aceea se temu să nu fi fost auzit de jos.</p>
               <p rend="justify">—  Ai jurat!.</p>
               <p rend="justify">Andrei îi dădu drumul, strânse din dinţi.</p>
               <p rend="justify">—  Da, ai dreptate… Dar să ştii, n-ai fost cinstit…</p>
               <p rend="justify">Deşi nu se simţea cu nimic vinovat, Pistruiatul îşi lăsă capul în jos apoi, după o scurtă pauză, în care spera ca Andrei să se îmbuneze, relată discuţia avută cu telefonista de la informaţii.</p>
               <p rend="justify">—  Mi-a spus operatoarea numărul şase că azi la ora cinci poţi să ridici bagajul.</p>
               <p rend="justify">Andrei rămase îngândurat, apoi spuse mai mult pentru el:</p>
               <p rend="justify">—  Tehnicul lucrează bine.</p>
               <p rend="justify">—  Cine?</p>
               <p rend="justify">—  Nişte prieteni. Acum, dacă ai dat telefon, nu mai putem da înapoi. Uite ce ai de făcut! Te duci la gară, imediat la intrare, în dreapta, este un automat pentru bomboane. Deasupra automatului vei găsi un tichet. Iei tichetul şi te duci la mesagerii: acolo în baza tichetului ţi se eliberează un bagaj. Sper să nu fie greu. Ll aduci aici. Ţi-e clar?</p>
               <p rend="justify">Ochii Pistruiatului începură să scânteieze. Chiar în penumbra din pod păreau nişte beculeţe verzi.</p>
               <p rend="justify">—  Da. Chestii din astea îmi place să fac…</p>
            </div>
            <div type="div2">
               <head>XIII</head>
               <p rend="justify">TATĂL PISTRUIATULUI tocmai se pregătea să încarce cuptorul doi când Emilia, laboranta, îl anunţă să treacă pe la domnul inginer Petcu. Rar se întâmpla să fie chemat la laborator, de obicei atunci când se pregăteau şarjele speciale, aliaje de bronz cu anumită duritate. Îi păru bine că întârziase încărcarea cuptorului: anunţă un tovarăş din echipă şi ieşi din turnătorie.</p>
               <p rend="justify">Soarele din curte îl orbi: acolo în hala înnegrită de fum şi de timp, cu geamurile vopsite în albastru, pupilele muncitorilor după cinci şase ore de lucru creşteau, păreau că au ochi de pisici. Curtea murdară, năpădită de buruieni şi presărată cu santinele, ca muncitorii să nu poată pleca decât la semnalele indicate de sirenă, din cauza soarelui părea vopsită în galben. Mihai Pleşa îşi ţinea ochii întredeschişi. Să scurteze drumul, o luă pe o potecă bătută peste un rond de flori arse de arşiţă şi intră în clădirea scundă a laboratorului. Aici totul era văruit în alb, dar chiar şi aşa, funinginea infiltrată prin crăpăturile ferestrelor se aşternuse peste var, formând nişte desene ciudate.</p>
               <p rend="justify">—  Te cheamă domnul inginer, îi spuse şi laboranta şi arătă spre uşa unui birou alăturat.</p>
               <p rend="justify">—  O comandă de bronz?.</p>
               <p rend="justify">—  Nu ştiu. O să-ţi spună domnul inginer.</p>
               <p rend="justify">Inginerul îl primi în mijlocul biroului.</p>
               <p rend="justify">Întâi verifică dacă nu e cineva în încăperea alăturată, apoi se apropie de Pleşa.</p>
               <p rend="justify">—  Cunoşti acţiunea „Solfegiu11?.</p>
               <p rend="justify">—  Da.</p>
               <p rend="justify">—  Atunci nu e nevoie de alte lămuriri. Evadarea n-a reuşit decât pe jumătate…</p>
               <p rend="justify">—  De ce?</p>
               <p rend="justify">—  Pentru că Andrei nu-i încă în siguranţă… Din cauza unei singure greşeli tehnice: mecanicul ar fi trebuit să opereze nu numai la uşa din spate a dubei ci şi la clanţele portierelor.</p>
               <p rend="justify">—  Ce să opereze?</p>
               <p rend="justify">—  Să nu se fi putut deschide pe dinăuntru… Am fi câştigat timp: exact atât ca Andrei să urce în taxiul care îl urmărea.</p>
               <p rend="justify">—  De ce n-a fost anunţat Andrei?</p>
               <p rend="justify">—  A fost… Dar altă soluţie de evadare nu exista. Doar ştii, condamnarea… Mă rog, e bine cum e… La Emilia găseşti bonul de ieşire. E semnat şi de comandantul militar al uzinei. Treci şi pe la dispensar şi spui că ţi-e rău.</p>
               <p rend="justify">—  Am înţeles, domnule inginer…</p>
               <p rend="justify">Acasă, Mihai Pleşa, chiar înainte de a fi intrat în casă, coborî în pivniţă. Închise atent uşa după el, apoi aprinse lampa de vânt şi mută din loc un butoi cu varză. Agitat, dislocă cărămizile false zidite în perete şi scoase de sub nisip un pachet învelit în cârpe. După ce mută butoiul la loc, vârî pachetul într-o cutie de vioară şi ieşi din pivniţă. În stradă, luă cutia viorii sub braţ ca un adevărat muzicant. De peste drum se auzi strigat:</p>
               <p rend="justify">—  Hei, domnule Pleşa, ce-i cu vioara aceea?. Nu ştiam de această pasiune a dumitale… Chiar cânţi?.</p>
               <p rend="justify">—  Şi încă cum… Anul trecut mi-au oferit chiar un contract la operă… îţi dai seama, nană Lină, că n-am acceptat. Dar dacă te măriţi dumneata, să ştii că vin să cânt la nuntă…</p>
            </div>
            <div type="div2">
               <head>XIV</head>
               <p rend="justify">ÎN FAŢA CASEI BĂCANULUI Pistruiatul îl fluieră pe Calu. Câinele apăru imediat de după nişte şipci rupte ale gardului şi se gudură la picioarele Pistruiatului.</p>
               <p rend="justify">—  Vezi că mă gândesc la tine? îl alintă Pistruiatul. Vino, Calule, avem o misiune foarte importantă. S-ar putea să-mi fii de ajutor…</p>
               <p rend="justify">Dincolo de podul de fier erau parcate câteva camioane germane. Soldaţii îşi spălau cămăşile în râu, fumau sau jucau cărţi. Calu îi lătră, dar Pistruiatul strigă la el:</p>
               <p rend="justify">—  Lasă, Calule, sunt în refacere…</p>
               <p rend="justify">Pistruiatul ajunse la gară cu câteva minute înainte de ora cinci. Intră în sala de aşteptare, urmări cum la o bucătărie de campanie se distribuia supă soldaţilor răniţi apoi se postă chiar în faţa automatului de bomboane. Era convins că în aşa fel va putea vedea pe omul care va pune tichetul pe automat. Trecură câteva minute, dar de automat nu se apropie decât un soldat negricios, cu o raniţă plină cu pâine neagră, care vârî un bănuţ în automat. Ori nu era mulţumit soldatul de bomboana primită pentru bănuţ, ori automatul nu funcţiona bine: supărat începu să-i care pumni, toată sala de aşteptare suna a zdrăngănit de tinichea până ce un ceferist îl luă de mână şi-l împinse de lângă automat:</p>
               <p rend="justify">—  Ce te superi, omule? Îţi pui mintea cu o ladă de metal?. Dă pumni ăluia care a instalat automatul, care îţi fură banii…</p>
               <p rend="justify">Soldatul neconvins mai privi multă vreme spre lada de tinichea apoi ieşi pe peron. Ceasul din sala de aşteptare arăta fix cinci. Pistruiatul se apropie de automat. Il însoţi şi Calu. Pistruiatul întinse mâna în sus şi descoperi cu ciudă că nu ajungea până la capacul automatului. Il împinse pe Calu lângă perete apoi călcă pe spatele lui: se înălţă atât de mult încât văzu şi cu ochii tichetul aşezat pe capac. Il luă şi sări pe ciment.</p>
               <p rend="justify">O  clipă rămase nemişcat să vadă dacă l-a urmărit cineva sau nu, dar cei câţiva călători din sala de aşteptare erau preocupaţi cu treburile lor. Cu tichetul în mână Pistruiatul porni spre ghişeul bagajelor de mână. Întinse tichetul unui magazioner cu mustăţi mari, ungureşti, răsucite cu migală în furculiţă. Acesta, miop, privi tichetul pe sub ochelari apoi dispăru undeva în fundul magaziei şi reveni cu o cutie de vioară.</p>
               <p rend="justify">Pistruiatul preluă cutia şi imediat i se păru că e ceva mai grea decât o vioară, dar se prefăcu a nu da importanţă acestui lucru şi porni spre ieşire. Nu văzu că, în urma lui, un individ înalt, cu nişte haine la două rânduri, cu dungi late, îşi potrivi cravata, apoi mulţumit de ceea ce a văzut porni pe urmele lui. Pistruiatul nu-şi dădu seama că e urmărit decât atunci când ajunse la malul râului. Acolo agentul nu putea să pară un trecător oarecare, fu nevoit să meargă pe urmele Pistruiatului. Când îl văzu pentru prima oară avu senzaţia că omul din spatele lui ar fi vrut să se ascundă, dar, în ultima clipă, s-a răzgândit. Pistruiatul aşteptă ca omul cu haine cu dungi să-l depăşească, dar acesta se opri, privi, preocupat de creţurile mici albe ale valurilor. Pistruiatul porni din nou, omul din spatele lui renunţă să mai contemple apa, porni şi se luă după el. Pistruiatul se convinse că omul îl urmăreşte cu adevăratelea, îl strigă pe Calu:</p>
               <p rend="justify">—  Măi Calule, îl vezi pe omul acela din spatele nostru? Ăla cu pălărie. Goneşte-l!.</p>
               <p rend="justify">Calu porni ca din puşcă. Agentul speriat de namila care se apropia de el se întoarse şi începu să fugă din toate puterile. Era o cursă inegală: Calu plutea în aer, soarele coborâse, era răcoare, câinele nu mai era moleşit de căldură.</p>
               <p rend="justify">Pistruiatul îşi continuă drumul şi chiar când i se păru că prietenul său terminându-şi misiunea plecase acasă, se pomeni cu el la picioarele lui. Ţinea în gură o bucăţică de stofă vărgată.</p>
               <p rend="justify">—  L-ai gonit?. Adică ce te mai întreb, se vede. Scuipă stofa aia, poate să fie murdară.</p>
               <p rend="justify">Calu lăsă să-i cadă stofa din gură şi privi cu ochii lui cenuşii spre Pistruiat. Acesta îl mângâie pe cap. Calu se culcă pe iarbă şi se miră că Pistruiatului nu-i ardea de joacă. Totuşi acesta se aşeză lângă el.</p>
               <p rend="justify">—  Mă Calule, ce ar putea să fie în cutia asta? Prea e grea să fie numai o vioară. Ne uităm?.</p>
               <p rend="justify">Calu lătră de două ori şi Pistruiatul consideră ca pe o aprobare. Încercă să forţeze broasca. Broasca nu voia să cedeze. Fu nevoit să se scotocească prin buzunare după un cui. Cuiul se dovedi o adevărată cheie. Deschise cutia şi găsi în ea un pachet lunguieţ, învelit în cârpe murdare de ulei. La ce i-o fi trebuind lui Andrei această păpuşă de cârpe? Desfăcu cârpele şi descoperi o puşcă automată. Speriat, înveli totul la loc şi îl puse înapoi în cutie.</p>
               <p rend="justify">—  Numai la asta nu m-am aşteptat, Calule.</p>
               <p rend="justify">Cu vreo trei străzi înainte de casă se pomeni înconjurat de o ceată de copii.</p>
               <p rend="justify">—  Vii cu noi, întrebă un băiat înalt cu faţa spălăcită, lucioasă de transpiraţie.</p>
               <p rend="justify">—  Sigur că vine, nu e tot din strada Semaforului? intră în vorbă un altul, bondoc. Ţinea în braţe o minge nouă de fotbal. Era atât de nouă încât pe pielea ei întinsă şi galbenă se putea citi încă firma fabricii j Tarcom.</p>
               <p rend="justify">—  Ne-au provocat cei din Bujac. Au spus că ne bat la şase zero.</p>
               <p rend="justify">—  Nu pot veni, încercă Pistruiatul să se sustragă. Nu vedeţi, trebuie să mă duc la ora de vioară.</p>
               <p rend="justify">—  Dar de când naiba cânţi tu la vioară?</p>
               <p rend="justify">—  De astăzi.</p>
               <p rend="justify">—  Atunci nu pierzi nimic!. Şi cum să mergem fără portar? Ştii foarte bine că rândul trecut am luat bătaie de la ei… Vino!.</p>
               <p rend="justify">În zadar încercă Pistruiatul să se sustragă, băieţii îl luară de braţ şi-l târâră după ei.</p>
               <p rend="justify">Cei din Bujac jucau fotbal în strada Postăvarului, o stradă nepietruită, numai bună de joc.</p>
               <p rend="justify">Pistruiatul aşeză vioara în loc de bară şi se postă în poartă. Era socotit cel mai bun portar din cartier; unii în batjocură îi spuneau Pavlovici, dar nimeni nu se îndoia de capacităţile sale. Avea reflexe iuţi, intuia ca nimeni altul traiectoria balonului şi nu se temea să se arunce în faţa atacanţilor.</p>
               <p rend="justify">De câteva ori interveni şi Calu în joc. Băieţii se temeau să nu înfigă colţii în minge. Până şi Pistruiatul îl goni de câteva ori.</p>
               <p rend="justify">—  Du-te de aici că mă încurci! Pleacă, n-auzi!.</p>
               <p rend="justify">Ascultător, Calu se duse în spatele porţii, dar urmărea cu ochii toate traiectoriile balonului. Nu o dată se încordă să pornească după minge, dar privirile supărate ale Pistruiatului îl opreau. Un înaintaş din Bujac, care se temea de câini, ceru să se fixeze un loc special pentru Calu, la cel puţin trei metri de poartă că din cauza lui a ratat două goluri ca şi făcute. Antipatia se părea reciprocă; şi Calu mârâia ori de câte ori centrul înaintaş al echipei adverse se apropia de poartă. Acesta se oprea din elan, se uita mai mult la Calu decât la minge. Odată lovi cu piciorul într-o piatră şi din clipa aceea continuă jocul şchiopătând.</p>
               <p rend="justify">Conduceau cu doi la unu când Mircea atinse mingea cu mâna. Se adunară cu toţii în jurul lui, henţul fusese comis în apropierea porţii şi se certaseră vreo zece minute până când hotărâră cine să bată penaltiul. Sorţii căzuseră asupra lui Dima, fiul paznicului de noapte de la fabrica de zahăr. Dima era socotit jucător bun, lovea mingea cu amândouă picioarele, avea un singur defect 3 era saşiu. Se spunea despre el că vedea întotdeauna două mingi şi, din cauza asta, ar şuta în gol, în direcţiile cele mai neaşteptate, comiţând, bineînţeles, o mulţime de faulturi. Când fixă mingea, Pistruiatul îi căută privirile: în general un portar bun trebuia să intuiască direcţia în care se va trage şutul. Dar ca să-l poată privi pe Dima în ochi, ar fi trebuit să se deplaseze vreo trei metri din poartă, pentru că Dima privea cu totul în altă parte. În cele din urmă, Dima îşi luă elan, lovi mingea cu stângul şi mingea luă o traiectorie ciudată spre casele din apropiere. Cioburile sunară cristalin şi, ca la comandă, amândouă echipele o luară la goană. Instinctiv şi Pistruiatul. Ajunsese în colţul străzii când îşi aminti de vioară. Se întoarse, dar era prea târziu. Proprietarul ferestrei sparte, un individ îmbrăcat în pantaloni de pijama şi cu un maieu negru tocmai ridica vioara de jos. Pistruiatul îl ajunse din urmă exact în clipa când voia să intre pe poartă.</p>
               <p rend="justify">—  Daţi-mi vioara înapoi!.</p>
               <p rend="justify">Omul a închis nervos poarta…</p>
               <p rend="justify">Calu îl privi prosteşte. Nu pricepea nimic.</p>
               <p rend="justify">—  Mi-a luat vioara, nu înţelegi?. Uite acolo „după gard… Hai sări!. Adu-mi vioara!. Du-te!.</p>
               <p rend="justify">lia al doilea îndemn Calu sări peste gard şi dispăru din câmpul vizual al Pistruiatului. Se auzi un lătrat, apoi un ţipăt prelung, pe urmă un zgomot ca şi cum ceva s-ar îi răsturnat, după aceea predomină din nou lătratul câinelui.</p>
               <p rend="justify">—  Adu-mi vioara! strigă Pistruiatul.</p>
               <p rend="justify">Se mai auzi un zgomot nedesluşit, pe urmă se deschise poarta şi apăru Calu: ţinea în gură cutia viorii. Omul apăru şi el în spatele câinelui, dar când acesta se întoarse din nou spre el, închise repede poarta.</p>
               <p rend="justify">Pistruiatul luă cutia din gura câinelui şi (c) luă la goană.</p>
               <p rend="justify">Se opri să-şi tragă sufletul numai când ajunse în colţul străzii Semaforului. Acolo, băiatul de prăvălie de la bodegă tocmai încingea cărbunii pentru grătar. Mirosea a fum şi a carne sărată. Ţanţoş, cu vioara sub braţ, Pistruiatul porni spre casă. Calu îl părăsi: rămase în apropierea grătarului unde mirosul de carne îl atrăgea ca un magnet. Vecina, care tocmai se întorsese de la apă, dădu cu ochii de Pistruiat. Când îl văzu cu vioara în mână, lăsă amândouă vedrele jos şi se cruci:</p>
               <p rend="justify">—  Ce mă şi tu cânţi la vioară?.</p>
               <p rend="justify">—  Da, tuşă Lina…</p>
               <p rend="justify">—  Mai trebuie s-o văd şi pe mă-ta cu trombon şi pot spune că a înnebunit lumea… îşi dădu ochii peste cap, apoi îşi ridică vedrele şi porni spre casă.</p>
               <p rend="justify">Pistruiatul intră în curte. Se frământa ce poveste să inventeze dacă dă cu ochii de maică-sa, dar spre bucuria lui curtea era goală.</p>
               <p rend="justify">Andrei îl întâmpină chiar în capul scărilor. Dacă cineva s-ar fi uitat într-acolo, ar fi fost imposibil să nu-l vadă.</p>
               <p rend="justify">—  Slavă Domnului. Luă cutia din mâna Pistruiatului şi o ascunse în spatele unor lăzi.</p>
               <p rend="justify">Pistruiatul se aşeză pe o bârnă:</p>
               <p rend="justify">—  Tu cânţi la vioară?</p>
               <p rend="justify">—  Da, îi zâmbi Andrei.</p>
               <p rend="justify">—  Dacă te rog să-mi cânţi ceva, îmi cânţi?</p>
               <p rend="justify">—  Nu se poate. S-ar auzi şi jos.</p>
               <p rend="justify">—  Atunci de ce ai ţinut atât de mult să-ţi aduc vioara?</p>
               <p rend="justify">Andrei îi căută privirile, dar Pistruiatul privea cu încăpăţânare podeaua.</p>
               <p rend="justify">—  Ştii, Pistruiatule, asta e o vioară specială… Vrei să ţi-o arăt?</p>
               <p rend="justify">—  Nu. Am văzut-o… Şi să ştii că mi-ar fi părut foarte rău dacă m-ai fi minţit…</p>
               <p rend="justify">—  Dacă tu abia acum ţi-ai dat seama că nu te mint niciodată, atunci e rău. Dar asta n-are nici o importanţă. Aş vrea să mă ajuţi, Pistruiatule.</p>
               <p rend="justify">—  Cu ce să te ajut?</p>
               <p rend="justify">—  Aş vrea să plec de aici.</p>
               <p rend="justify">—  Din cauza viorii?</p>
               <p rend="justify">—  Nu.</p>
               <p rend="justify">—  Să ştii că nu te ajut cu mare plăcere. Spune, de ce vrei să pleci? Nu stai bine aici? N-ai spus tu că podul nostru e cea mai bună ascunzătoare acum?.</p>
               <p rend="justify">Andrei nu-i răspunse imediat. Pistruiatul era convins că prietenul său încă nu-şi făcuse un plan concret, că abia acum încearcă să născocească ceva. Se linişti puţin şi aşteptă ca celălalt să vorbească.</p>
               <p rend="justify">—  Spune, Pistruiatule, ştii pe unde vine strada Secerişului?</p>
               <p rend="justify">—  Nu.</p>
               <p rend="justify">Îi era ruşine că nu ştia pe unde vine strada Secerişului. Adevărul era că nu cunoştea străzile după nume ci după o clădire, după o întâmplare, statuie sau fântână. Chiar dacă l-ar fi întrebat cineva cum se numeşte strada unde era şcoala, n-ar fi ştiut să răspundă. Pentru el strada unde era şcoala era strada şcolii, unde era biserica era strada bisericii.</p>
               <p rend="justify">—  E în apropierea gării-triaj, încercă să-i dea un punct de reper Andrei. În spatele depoului.</p>
               <p rend="justify">—  Ştiu! Strada Vişinilor. E o stradă scurtă unde toate casele au grădini. Am mai fost pe strada aceea şi anul trecut. Ne-am dus să furăm vişine. Ce-i cu strada aceea?</p>
               <p rend="justify">Andrei continuă pe ton scăzut, silabisind aproape fiecare cuvânt:</p>
               <p rend="justify">—  La numărul 14 locuieşte o femeie în vârstă. Se numeşte doamna Eozeanu. Să ştii că e vorba de o misiune foarte grea.</p>
               <p rend="justify">—  Ce trebuie să fac?</p>
               <p rend="justify">—  Te duci la ea după ce mai întâi ai verificat că nu eşti urmărit. Dar s-ar putea ca şi casa să fie supravegheată. Ştii, uneori doamna Rozeanu ne ajută. Dacă reuşeşti să dai de ea, îi spui că vii din partea lui Enache.</p>
               <p rend="justify">—  Nu din partea ta?</p>
               <p rend="justify">—  Ba da. Dar ea mă ştie cu acest nume. Enache. Il reţii?</p>
               <p rend="justify">—  Desigur. Am un coleg de clasă pe care îl cheamă Enache. E un băiat negricios, cu nişte ochi mici de viezure.</p>
               <p rend="justify">—  Foarte bine. Îi spui că vii din partea lui Enache şi te interesezi, dacă cuibul e gol.</p>
               <p rend="justify">—  Ce fel de cuib?</p>
               <p rend="justify">—  N-are importanţă. Pe urmă vii şi-mi spui care e situaţia. Fii foarte atent la tot ceea ce îţi spune ea. Va trebui să-mi redai discuţia cuvânt cu cuvânt. Din clipa asta viaţa mea este în mâinile tale. Depinde de cum te descurci.</p>
               <p rend="justify">—  N-ai nici o grijă, mă descurc eu… Şi când să mă duc?</p>
               <p rend="justify">—  Mâine, poimâine, când ai timp. Şi te mai rog o dată, fii foarte atent…</p>
            </div>
            <div type="div2">
               <head>XV</head>
               <p rend="justify">COMISARUL BĂLAN stătea în spatele biroului şi picotea; nu dormise din ziua evadării lui Bogdan, acasă nu se ducea de teamă să nu se culce. Stătea ziua şi noaptea în birou, lângă telefon, aştepta să fie sunat şi cineva să-i comunice că evadatul a fost reperat. Aştepta acest telefon cu încăpăţânare.</p>
               <p rend="justify">Se gândise de câteva ori să se ducă la comisarul regal şi să-şi prezinte demisia, dar ştia că domnul Comănescu nu i-ar fi primit-o; i-ar fi râs în faţă şi i-ar fi spus ceea ce Bălan auzise de multe ori din gura lui: „De la poliţie nu se pleacă cu demisie, de la poliţie se pleacă cu piciorul în fund! Demisia, Bălane, este apanajul oamenilor slabi şi slabii n-au ce căuta la poliţie**.</p>
               <p rend="justify">De obicei la asemenea discursuri mai adăuga şi faptul că un om dat afară din poliţie se duce cu primul tren pe front. Şi nu doar aşa ca toată lumea, ci într-un batalion disciplinar, ca un om ostil regimului. Prezentarea demisiei ar echivala acum cu o sinucidere.</p>
               <p rend="justify">Bălan încercă toate metodele de a da de urma lui Bogdan, dar urmele, ca şi cum ar fi fost şterse de ploaie, nu se găseau. Cineva îi propusese să ia legătura cu informatorii; nu în speranţa unui rezultat imediat, ci mai mult să fie cu conştiinţa împăcată că a încercat şi această posibilitate. Informatorul Teodor Suciu de la depou îi mai ajutase de câteva ori; era un om mic, pirpiriu şi atât de negricios încât, chiar spălat proaspăt, arăta ca dat cu funingine. Pe vremuri fusese arestat pentru un sabotaj sau o participare la o grevă şi n-a rezistat la anchetă. Îi era frică de bătaie ca de foc, şi atunci vorbise. A dat pe mâna poliţiei aproape tot comitetul de grevă, dar, spre norocul lui, cei de la poliţie l-au arestat şi pe el, chiar l-au condamnat la câteva luni să nu fie bănuit de trădare. Pe urmă a mai colaborat cu poliţia, dar nu doar aşa, din simpatie, ci pentru bani. Nu primea mult, dar primea, şi cei de la depou care nu ştiau de relaţiile lui cu poliţia îl socoteau om de încredere, fusese doar arestat pentru organizarea unei greve şi nu se fereau de el. El afla fel de fel de ştiri, le transmitea poliţiei şi aştepta acasă mandatul poştal. Pe urmă, după izbucnirea războiului, poliţia l-a neglijat. Suciu era bucuros că l-au uitat, voia şi el să uite totul, dar nu s-a întâmplat aşa: cu o zi în urmă pri mise o invitaţie să se prezinte la comisarul Bălan. Nu ştia de ce fusese chemat; se învoi de la depou, invocând un pretext oarecare şi se duse la comisariat.</p>
               <p rend="justify">Bălan stătea la birou şi-l aştepta. Când ofiţerul de serviciu îl anunţă de sosirea lui Suciu, ieşi în biroul alăturat să-l ţină câteva minute sub supraveghere. Era o metodă verificată, un om străin într-un birou oficial se pierde cu firea, devine nervos şi, în orice caz, puterea lui de rezistenţă scade.</p>
               <p rend="justify">Suciu fu introdus în biroul lui Bălan şi ofiţerul de serviciu se scuză în numele comisarului-şef, rugându-l să aştepte câteva minute. Suciu rămase un timp în picioare mototolindu-şi şapca între degete, pe urmă se duse la fereastră şi privi în stradă: la ora aceea a prânzului circulaţia era mare, poliţistul însărcinat cu dirijarea circulaţiei era transpirat, soarele îl bătea în cap şi maşinile venite dinspre cazarmă îl claxonau. Trecuseră vreo cinci minute şi Suciu, agitat, se simţea din ce în ce mai prost: se aşeză pe un fotoliu, la început numai pe marginea spătarului, pe urmă se lungi şi-şi întinse picioarele pe covor. În clipa aceea sună telefonul. Suciu tresări, se ridică în picioare, privi prosteşte aparatul de pe birou. Ţârâitul monoton îl enerva, nu ştia ce să facă; să ridice receptorul sau nu.</p>
               <p rend="justify">Din încăperea alăturată apăru Bălan:</p>
               <p rend="justify">—  De ce nu ridici telefonul, mă?!</p>
               <p rend="justify">Suciu se întrebă dacă e mai bine să-i răspundă la întrebare sau să-l salute. Se decise la prima variantă:</p>
               <p rend="justify">—  Nu fac eu chestii din astea, domnule comisar…</p>
               <p rend="justify">—  Şef, mă!</p>
               <p rend="justify">—  Domnule comisar-şef.</p>
               <p rend="justify">O  rază de soare strecurată printre crăpăturile perdelelor lumină straniu faţa lui Bălan. Orbitele umbrite păreau nişte găuri adinei ca la un mort. Simţindu-se privit, Bălan îl întrebă:</p>
               <p rend="justify">—  De ce mă priveşti aşa, îngeraşule?. Suciu îşi lungi buzele a zâmbet, era bucuros că întrevederea începea bine. Eliberat de emoţii zâmbi cu gura plină, arătându-şi gingiile trandafirii. Brusc, comisarul îl plesni peste gură! Râzi, măgarule!. Nedumerit, Suciu încremeni cu zâmbetul pe buze. Părea o păpuşă de ceară. Telefonul continua să ţîrâie. Bălan ridică receptorul:</p>
               <p rend="justify">—  Da, da, Bălan e la telefon. Vă salut, domnule Comănescu… Am onoarea, da… da, da, n-aveţi nici o grijă… Până diseară aveţi toate adresele… Zâmbi. Cum să nu, e lângă mine… Privi spre Suciu: acesta, încremenit ca o stană de piatră, continua să privească prosteşte covorul. Desigur, domnule Comănescu, abia aşteaptă să ne dea adresele. Cum? Să tacă?. Aveţi o părere foarte proastă despre mine, domnule comisar regal… N-aveţi nici o grijă, îl toc mărunt… Se întoarse din nou spre Suciu şi astupă cu palma receptorul. Despre tine e vorba… Luă palma de pe receptor… Nici o grijă, domnule Comănescu… Bineînţeles, fac şi un raport scris… Am onoarea, domnule Comănescu…</p>
               <p rend="justify">Puse receptorul în furcă şi se întoarse spre Suciu…</p>
               <p rend="justify">—  Ia loc, Suciule!.</p>
               <p rend="justify">Neavând curajul să se împotrivească, Suciu se aşeză în fotoliu. Comisarul se aşeză şi el în spatele biroului, apoi întinse mâinile păroase pe masă.</p>
               <p rend="justify">Suciu era disperat. Fusese convins că a fost chemat pur şi simplu la o discuţie şi, chiar înainte de a se fi salutat cu comisarulşef, a şi încasat o palmă. Cine ştie, poate cineva l-a vorbit de rău şi ăştia o să-l snopească în bătaie. Deşi nu se simţea vinovat cu nimic, se temea; acum pe timp de război nu era nevoie să fii vinovat ca să dai de bucluc.</p>
               <p rend="justify">—  Îmi pare bine, întrerupse în cele din urmă liniştea Bălan, că ai asistat la această convorbire la telefon. Cel puţin nu va trebui să te lămuresc.</p>
               <p rend="justify">—  Cel mai bine e să nu mă lămuriţi, domnule comisar-şef, că eu sunt lămurit. Dar să ştiţi că de ştiut nu ştiu nimic.</p>
               <p rend="justify">—  Bravo, îngeraşule!.</p>
               <p rend="justify">Şi înainte de a primi palma comisarul îi spusese îngeraşule. Se retrase până la spătarul fotoliului.</p>
               <p rend="justify">—  Vă rog foarte mult să nu mai îmi spuneţi îngeraşule.</p>
               <p rend="justify">—  Bine, te scutesc, Suciule. Şi acum hai să trecem la oile noastre! Spune-mi adresele tuturor caselor conspirative.</p>
               <p rend="justify">—  Dar eu nici nu ştiu ce-i aia casă conspirativă. Se ridică în picioare, dar privirile severe ale comisarului-şef îl ţintuiră înapoi în fotoliu.</p>
               <p rend="justify">—  Va să zică nu vrei să vorbeşti?</p>
               <p rend="justify">—  Ba vreau, domnule comisar-şef, dar n-am ce să vă spun.</p>
               <p rend="justify">Comisarul îşi ridică sprâncenele a mirare; nu-i venea să creadă urechilor.</p>
               <p rend="justify">—  Mă, tu nu ştii ce spui!. Nu te gândeşti că te dau pe mâna lui Gândac… II cunoşti pe plutonierul Gândac?</p>
               <p rend="justify">Cum să nu-l fi cunoscut! Din cauza unei palme primite de la el a vorbit atunci când a fost anchetat în legătură cu pregătirea grevei. Luă un ton plângăreţ:</p>
               <p rend="justify">—  Vă rog, domnule comisar-şef, puneţi-mi alte întrebări şi vă răspund cu dragă inimă.</p>
               <p rend="justify">—  Bine, Suciule!. Dar dacă nu-mi răspunzi, nu te scoli de pe targă şase luni de zile. Unde se ascunde Bogdan Andrei?</p>
               <p rend="justify">—  Care Bogdan Andrei?!</p>
               <p rend="justify">—  Cel care a evadat acum câteva zile…</p>
               <p rend="justify">—  Păi dumneavoastră credeţi că ăştia îmi spun mie unde se ascunde?</p>
               <p rend="justify">Bălan îşi pierdu răbdarea. Spuse un „Bine” printre dinţi, apoi ridică receptorul.</p>
               <p rend="justify">—  Alo, aici Bălan. Să vină Gândac!. Să-şi aducă toate sculele… închise receptorul, apoi bătu cu degetul arătător în birou. Uite aşa te toc, grijania mă-tii!.</p>
               <p rend="justify">Suciu se ridică de pe fotoliu şi se apropie de biroul lui Bălan:</p>
               <p rend="justify">—  Dacă daţi telefon să nu mai vină domnul Gândac, vă spun tot ce mă întrebaţi.</p>
               <p rend="justify">—  Spune-mi adresele caselor conspirative!.</p>
               <p rend="justify">—  Întâi daţi telefon să nu mai vină Gândac.</p>
               <p rend="justify">—  Bine, spuse Bălan ca şi cum ar fi făcut o mare concesie, apoi ridică receptorul:</p>
               <p rend="justify">—  Gândac să fie pregătit, dar să nu vină încă. Când?. Vă spun eu când. Se întoarse spre Suciu: Dă-i drumul!.</p>
               <p rend="justify">—  E una pe strada Brâncoveanu…</p>
               <p rend="justify">—  Aia nu mai e.</p>
               <p rend="justify">—  Nu mai e? Auzi, domnule Şi eu numai despre asta am ştiut… întâmplător. Zău, pe crucea mea, curat întâmplător.</p>
               <p rend="justify">Bălan puse din nou mâna pe receptor.</p>
               <p rend="justify">—  Staţi, staţi, domnule comisar-şef!. Dacă mă gândesc bine, mai e una… La gară, pe Duca, pe aleea Duca. Da, aleea Duca, 5.</p>
               <p rend="justify">Bălan deschise mapa şi confruntă lista caselor conspirative cu cele spuse de Suciu. Părea mulţumit.</p>
               <p rend="justify">—  Alta… Asta de pe Duca e reperată de mult…</p>
               <p rend="justify">—  Alta nu mai ştiu…</p>
               <p rend="justify">Supărat, Bălan închise mapa. Suciu îşi dădu seama că acum nu e momentul să lungească discuţia. Spuse repede pe nerăsuflate:</p>
               <p rend="justify">—  Mai e una lângă fabrica de zahăr, pe strada Zefirului, numărul 24.</p>
               <p rend="justify">Bălan cercetă lista: adresa nu era trecută pe ea. Bălan luă un creion şi notă silabisind cu voce tare, ca Suciu să se corecteze dacă e cazul:</p>
               <p rend="justify">—  Zefirului 24… Ridică privirile spre el.</p>
               <p rend="justify">—  Da, şi mai e una… Dar asta e chiar ultima… Chiar dacă mă daţi pe mâna lui Gândac, alta nu mai ştiu…</p>
               <p rend="justify">—  Spune!</p>
               <p rend="justify">—  Strada Secerişului, numărul 14…</p>
               <p rend="justify">—  Asta e lângă depou. Cine stă acolo?</p>
               <p rend="justify">—  O doamnă în vârstă, mi se pare, îi spune Rozeanu… Dar n-o cunosc personal…</p>
               <p rend="justify">—  Şi cum ai aflat tu de casa asta?</p>
               <p rend="justify">—  Tot întâmplător, domnule comisar-şef. Vorbeau doi muncitori sub o locomotivă. Reparau ceva şi aud că spune unul dintre ei: „Boghiul ăsta e tocit complet11. Celălalt: „I-aţi asigurat cazarea?” Zic în sinea mea: „De ce fel de cazare are nevoie un boghiu?” Trag cu urechea. Zice primul: „Poate e mai bine dacă schimbăm boghiul. Pentru orice eventualitate i-am asigurat un cuib şi la Rozeanu”. Pe urmă întâmplător am aflat şi adresa.</p>
               <p rend="justify">—  Mă Suciule, când tragi cu urechea nu e întâmplător… Dar să ştii, dacă ne-ai tras pe sfoară, o păţeşti… Eşti liber…</p>
               <p rend="justify">—  Chiar pot să plec? întrebă Suciu neîncrezător.</p>
               <p rend="justify">—  Dacă nu ne-ai minţit, da… Dar dacă vrei să te mai gândeşti, poţi să mai stai…</p>
               <p rend="justify">—  Nu, domnule comisar-şef, n-am la ce să mă gândesc… V-am spus tot ceea ce am ştiut. Plec. Sărut mâna!.</p>
               <p rend="justify">Bălan aşteptă ca Suciu să părăsească încăperea, pe urmă ridică receptorul.</p>
               <p rend="justify">—  Alo, aici comisarul Bălan. Cu Bota… Da, aştept… Alo, Bota? Ascultă, mă băiatule!. Il ştii pe Suciu?. Da, ăla care ridică din umeri… Ăla de la depou… A fost adineauri la mine şi mi-a dat câteva adrese… Ar fi bine să-l arestaţi mâine, să nu i se întâmple ceva… Şi acum notează o adresă… Nu, e una nouă… S-ar putea să dea roade… Strada Secerişului, 14. Casa Rozeanu… Da, da, te muţi acolo. Poate ai noroc şi-ţi pică vânatul în braţe…</p>
            </div>
            <div type="div2">
               <head>XVI</head>
               <p rend="justify">PISTRUIATUL porni spre strada Secerişului cu un sentiment nedefinit: îi păru rău că Andrei nu-i explicase sensul discuţiei pe care avea s-o poarte cu doamna Rozeanu, că nu-i spusese nimic despre semnificaţia numelui dublu, că în general se folosea de el ca de un automat. Ar fi vrut să ştie precis dacă Andrei avea sau nu avea încredere în el; desigur, el putea avea o mie de motive să nu-i destăinuiască metodele lui de lucru, dar, chiar şi atunci, ar fi trebuit să-i vorbească deschis, aşa cum se cuvine între doi prieteni adevăraţi. Era hotărât ca, imediat ce se va întoarce, să-l ia pe Andrei la întrebări.</p>
               <p rend="justify">Păşea îngândurat în mijlocul drumului răscolind praful aşezat pe caldarâm. O doamnă voluminoasă, care transporta două sacoşe umplute până la refuz cu piersici, se răsti la el, dar Pistruiatul era prea preocupat ca să-i dea vreo atenţie. Doamna însă se dovedi o fire războinică; îl drăcui şi-l ameninţă cu mina. Pistruiatul nu se lăsă impresionat. E drept, întâi aprecie distanţa dintre ei şi, când se convinse că doamna în nici într-un caz nu putea pune mâna pe el, arătă spre compania de soldaţi germani care mărşăluia în faţa lui:</p>
               <p rend="justify">—  Lor de ce nu le faceţi observaţie? şi continuă să răscolească praful acompaniindu-se singur cu câte un şuierat, să dea senzaţia că se joacă de-a trenul.</p>
               <p rend="justify">Doamna, însă, ori era supărată mai de mult ori nu-i plăcuse răspunsul, propti sacoşele de un gard şi porni în urmărirea Pistruiatului. Dar nu avea nici o şansă: era prea grasă ca să poată lua viteză, aşa că Pistruiatul se debarasă de ea repede. Pe urmă se răzgândi. Fugi după femeie, îşi ceru scuze şi se oferi să-i ajute. Emoţionată, femeia îi întinse sacoşele, dar Pistruiatul avu ghinion. Doamna locuia chiar în colţul străzii, nu-i dădu pentru acest serviciu decât o monedă albă de doi lei.</p>
               <p rend="justify">Cu acest neaşteptat câştig în mână, Pistruiatul o luă la goană şi ajunse compania din urmă. Tropăi pe lângă ea, făcu un praf ca patru tractoare până ce comandantul, un subofiţar asudat şi roşu ca un rac, se răsti la el pe nemţeşte. Deşi Pistruiatul înţelese sensul cuvintelor, făcu pe prostul, mai prăfui puţin, apoi o luă la sănătoasa. Oricum, nu putea să înfrunte o întreagă companie.</p>
               <p rend="justify">Coti pe o nouă stradă şi-şi continuă drumul de astă dată pe un trotuar improvizat din piatră de râu. Cu un băţ găsit aiurea zgârie un gard din sârmă împletită. Era mulţumit că sârmele vibrau ca nişte corzi de ghitară. În faţa unei tutungerii îşi aduse aminte de Andrei şi cumpără de doi lei Naţionale.</p>
               <p rend="justify">Când Pistruiatul ajunse în dreptul străzii Secerişului soarele tocmai apunea: discul imens şi roşu, cât o roată de car, aluneca în spatele clădirii depoului. După câteva minute, când Pistruiatul căută din nou soarele, acesta nu se mai vedea deloc. Câteva raze răzleţe doar, scăpate din spatele depoului spoiau în trandafiriu marginile dantelate ale unor nori rătăciţi.</p>
               <p rend="justify">Strada Secerişului semăna cu toate străzile învecinate: era îngustă, plină de praf, cu garduri de lemn date cu var, ca să poată fi văzute şi noaptea. Casele erau mici, curţile mari şi grădinile şi mai mari. La prima vedere strada părea pustie, dar nu era; în colţul opus depoului, lângă fântâna cu pompă, se jucau doi băieţi. Unul dintre ei, cel mare, avea vreo zece ani iar celălalt, îmbrăcat numai într-un maiou murdar, nu părea să aibă mai mult de trei ani; acesta din urmă avea picioare strâmbe şi era extrem de gălăgios, îşi pompa apă pe picioare şi râdea ca un prost: în jurul fântânii crescuse o adevărată baltă.</p>
               <p rend="justify">Când ajunse în dreptul casei cu numărul 14, se uită în jur, să vadă dacă nu e urmărit: strada era la fel de pustie ca şi mai înainte, nu se vedea nimeni şi nu se auzea nici un zgomot, doar scârţâitul pompei şi ţipetele băiatului cu picioare strâmbe din colţul străzii.</p>
               <p rend="justify">Pistruiatul deschise poarta şi se uită în curte: îi era teamă să nu dea peste un câine. Calculase bine: un câine lăţos, mare cât un viţel se năpusti asupra lui. Abia avu timp să închidă poarta. Imediat ce se văzu însă în siguranţă, îşi dădu seama că se speriase în zadar: câinele era legat în lanţ şi lanţul scurt aluneca pe o sârmă până în fundul grădinii. Deschise din nou poarta şi dulăul lătră, dar nu putea ajunge la el. Pistruiatul, să-l necăjească, mai făcu un pas în direcţia lui, apoi cercetă curtea: era îngrijită, măturată, plină cu orătănii. În faţa verandei, pe un stâlp vopsit în verde, era prins un porumbar acoperit cu stuf. Deşi câinele lătra şi mârâia din toate puterile, din casă nu apăru nimeni. Cu paşi rari, ca un om care are foarte mult timp, Pistruiatul porni spre verandă. Urcă cele două scări de lemn spălate cu leşie şi descoperi că ceea ce i se păru lui verandă era de fapt un coridor care ducea până la spatele casei, probabil spre o bucătărie de vară. În afară de lăzile pentru flori, risipite peste tot, pe coridor nu era decât o masă de nuiele împletite şi două scaune tot din răchită. Se apropie de fereastra uşii care dădea în bucătărie. Din cauza perdelelor croşetate cu mâna nu putea vedea nimic. Bătu cuviincios, dar nu-i răspunse nimeni. Era convins că făcuse drumul degeaba, că nu va putea rezolva nimic lui Andrei. Mai bătu o dată şi, spre bucuria lui, auzi lipăit de paşi, apoi uşa se deschise şi în pragul ei apăru o femeie în vârstă, cu un şorţ cenuşiu cadrilat şi cu o bluză cafenie apretată. Femeia purta ochelari cu ramă de sârmă, dar tot timpul se uita pe deasupra sticlelor.</p>
               <p rend="justify">—  Sărut mâna, doamnă! salută Pistruiatul şi, pentru că ea întârzie cu răspunsul adăugă: dumneavoastră sunteţi doamna Rozeanu?</p>
               <p rend="justify">—  Da, fiule.</p>
               <p rend="justify">—  M-a trimis Enache.</p>
               <p rend="justify">Femeia îşi duse repede un deget la gură, ceea ce putea să însemne să nu mai vorbească, dar la fel de bine putea să însemne şi altceva şi anume că doamna Rozeanu avea un tic nervos. Mai verosimilă părea cea de a doua variantă, deoarece repetă semnul de mai multe ori.</p>
               <p rend="justify">—  Vă întreabă dacă cuibul e liber?</p>
               <p rend="justify">În clipa aceea uşa se deschise din nou şi apăru un bărbat puternic, îmbrăcat în haine albe de panama la două rânduri; avea vestonul descheiat şi i se vedea cureaua lată de care atârna ceva negru. Bărbatul încheie repede vestonul, dar nu îndeajuns de repede ca Pistruiatul să nu-şi dea seama că purta revolver. Asta însemna că doamna Rozeanu nu avea un tic nervos, ci îi semnalizase să tacă. Îi era ciudă că nu descifrase semnul de la început.</p>
               <p rend="justify">—  Despre ce fel de cuib e vorba, băiatule?</p>
               <p rend="justify">Avea voce groasă, tăbăcită de tutun, şi vorbea rar ca şi cum ar fi căutat cuvintele. Pesemne auzise toată convorbirea, Pistruiatul nu mai putea tăgădui. Arătă spre porumbar.</p>
               <p rend="justify">—  Am un porumbel şi aş vrea să-l vând.</p>
               <p rend="justify">Se minună şi el cât de repede găsi o minciună plauzibilă. Îi părea rău că nu-i umbla mintea la fel şi la ora de istorie. Bărbatul îl privi cercetător şi întrebă după o pauză foarte lungă:</p>
               <p rend="justify">—  Şi unde e porumbelul?</p>
               <p rend="justify">—  Acasă.</p>
               <p rend="justify">—  Acasă? se miră omul din faţa lui. Şi atunci cum vrei să-l vinzi?</p>
               <p rend="justify">punsurile îi veniră pe limbă de parcă îi li şoptit cineva la ureche.</p>
               <p rend="justify">Voiam să aflu dacă doamna e amatoare…</p>
               <p rend="justify">Srbatul îşi aprinse o ţigară fără să se uite l, i chibrit: cercetă când faţa Pistruiatului, când faţa doamnei Rozeanu.</p>
               <p rend="justify">Şi ce legătură are asta cu cuibul?</p>
               <p rend="justify">—  Am văzut cuiburile goale şi mi-a venit ideea…</p>
               <p rend="justify">—  Bravo! răspunse de ustă dată imediat bărbatul şi Pistruiatul, surprins, tresări. Eşti un adevărat comerciant… Dar ia spune-mi, de unde ai tu porumbei?</p>
               <p rend="justify">—  Îi cresc, spuse Pistruiatul, dar nu mai era foarte sigur pe el. Avem acasă unsprezece. Sunt ai mei şi ai lui tata. Şi anul trecut am vândut unul doamnei. Nu-i aşa, doamnă?.</p>
               <p rend="justify">Doamna Rozeanu, care nu se aştepta să fie întrebată, răspunse cu puţină întârziere:</p>
               <p rend="justify">—  Da, dar după aceea te-am căutat o bună bucată de vreme. Şi ştii de ce?. Porumbelul era bolnav.</p>
               <p rend="justify">Pistruiatul se bucură că doamna Rozeanu intră în joc. Simţind un aliat, se linişti şi răspunse ca atare:</p>
               <p rend="justify">—  N-a fost bolnav, doamnă, n-avea poftă de mâncare… Atât. N-avea pieliţa umflată la cioc!. Cum aş fi îndrăznit să vă vând un porumbel bolnav?</p>
               <p rend="justify">Bărbatul, descumpănit, se uita când la unul, când la celălalt. Se vedea pe el că era supărat că venise prea târziu pe verandă.</p>
               <p rend="justify">—  Dacă am auzit bine, ai spus ceva şi despre Enache.</p>
               <p rend="justify">—  Enache e tata, se orientă rapid Pistruiatul. De aceea l-am pomenit să nu creadă doamna că vreau să vând porumbelul fără ştirea tatii. Se întoarse spre doamna Rozeanu. Dar. Dacă nu vreţi să cumpăraţi, doamnă, am şi plecat.</p>
               <p rend="justify">Dădu să plece, dar bărbatul îi tăie calea.</p>
               <p rend="justify">—  Stai, măi băiatule!. Mai înainte te-ai dovedit un comerciant versat şi acum renunţi la o afacere ca un ageamiu… Mai spune ceva…</p>
               <p rend="justify">—  N-am ce să vă spun, domnule!</p>
               <p rend="justify">Doamna Rozeanu părea tulburată. Ca agentul să nu poată pune şi alte întrebări Pistruiatului, interveni:</p>
               <p rend="justify">—  Spune-i lui taică-tu că nu mai cumpăr porumbei… Nu mai am putere să-i îngrijesc… Chiar mâine am să chem pe cineva să dea jos porumbarul şi să-l transforme în coteţ pentru păsări… Dar dacă vrei neapărat să vinzi porumbei, caută-l pe Berindei…</p>
               <p rend="justify">—  Cine e Berindei ăsta? întrebă bărbatul pe un ton agresiv.</p>
               <p rend="justify">—  Copilul îl ştie… De altfel îl ştiu toţi crescătorii de porumbei. Face comerţ cu pasări în piaţa de vechituri.</p>
               <p rend="justify">Pistruiatul socoti că e momentul cel mai prielnic să plece. Spuse pe un ton foarte cuviincios:</p>
               <p rend="justify">—  Atunci eu am plecat, doamnă. Sărut mâna!.</p>
               <p rend="justify">Coborî o treaptă, dar bărbatul îl prinse de braţ.</p>
               <p rend="justify">—  Ia stai, băiatule!. Să ştii că nu prea îmi place mutra ta… Vii cu mine! Il strânse mai puternic de braţ. Şi să nu încerci să fugi că dai de dracu'!.</p>
               <p rend="justify">Cu toate ameninţările agentului, Pistruiatul îşi smulse braţul din strânsoare şi dădu:; i coboare scările. Bărbatul îl ajunse dintr-un:; ingur pas şi-i cârpi o palmă. Palma se dovedi foarte puternică. Pistruiatul îşi pierdu echilibrul şi căzu pe un rond de flori abia îmbobocite. Câinele forţă lanţul, gata, gata să-l rupă. Dacă nu i-ar fi fost frică de câine, s-ar fi întins şi ar fi făcut pe mortul, dar aşa, speriat de dulău, sări în picioare.;</p>
               <p rend="justify">—  Ţi-am spus să nu încerci să fugi.</p>
               <p rend="justify">—  De ce baţi copilul? interveni doamna Ro'zeanu şi începu să se văicărească.</p>
               <p rend="justify">Agentul o ţintui cu ochii şi doamna Rozeanu tăcu. Pe urmă, urmăriţi de privirile ei speriate, porniră spre poartă. Câinele se agită; zdrăngănitul lanţului ruginit suna ca un clopoţel de alarmă.</p>
               <p rend="justify">În colţul străzii din apropierea depoului, Pistruiatul descoperi o gaură sub gardul de beton. Probabil o săpaseră cei care nu voiau să ocolească până la pasarela care ducea peste liniile de fier. Exact în dreptul spărturii. Pistruiatul se smulse din strânsoarea bărbatului şi fugi spre gaură. Reuşi să se strecoare înainte ca acesta să-l poată ajunge din urmă. Gaura nu era chiar atât de mare ca şi el să se strecoare cu aceeaşi uşurinţă ca Pistruiatul. Acesta câştigă timp, se repezi spre vagoanele garate pe liniile moarte. Agentul, murdar de pământ, goni cu paşi mari, cu gândul să-i taie calea Pistruiatului. Acesta însă sesiză intenţia agentului, rămase sub un vagon, pe urmă, când nu mai putea fi văzut, reveni şi o luă în direcţia opusă. Agentul se trezi în faţa vagoanelor fără urmărit. Supărat, se uită pe sub vagoane, apoi urcă pe o locomotivă. Îi era ciudă: ce o să raporteze lui Bălan? Că n-a fost în stare să aresteze un băiat? Urcă pe un maldăr de cărbune şi atunci descoperi că hainele lui albe de panama erau murdare de ulei. Înjură, pe urmă coborî şi porni spre depou. În spatele unei clădiri îşi scutură hainele şi hotărî să se întoarcă la doamna Rozeanu să afle adresa băiatului. Acum era convins că între cei doi era o legătură mai veche, că a fost prost, că s-a lăsat păcălit de nişte ageamii. Porni spre poartă şi în clipa aceea îl descoperi din nou pe Pistruiat: urca tocmai într-un vagon. Cu paşi repezi alergă spre vagon, ajunse la uşă şi, spre bucuria lui, uşa cealaltă a vagonului era închisă. Acum băiatul nu-i mai putea scăpa. Şi Pistruiatul îşi dădu seama de acest lucru. Nici nu mai încercă să fugă. Agentul îl pălmui şi-l înhăţă de braţ.</p>
               <p rend="justify">—  Nu mai fugi acum tu, puişor!. Să ştii, la început am crezut că eşti prost. M-am înşelat, dar asta nu înseamnă că n-o s-o iei pe coajă… O să înfunzi puşcăria…</p>
               <p rend="justify">—  Eu sunt minor, răspunse atotştiutor Pistruiatul.</p>
               <p rend="justify">Agentul râse ca şi cum ar fi auzit o glumă: Măi băiatule, la noi, până dovedeşti că eşti minor, te apucă majoratul… încă înainte de a ajunge la capătul depoului se întâlniră cu Toma Săucan, fochist la Căile ferate, un vecin al Pistruiatului, de pe strada Semaforului.</p>
               <p rend="justify">—  Ce-i cu tine, Mihai? întrebă fochistul privind cercetător spre bărbatul care-l ţinea de braţ.</p>
               <p rend="justify">Răspunse agentul în locul Pistruiatului:</p>
               <p rend="justify">—  A vrut să vândă un porumbel şi mă tem că l-a furat. Dumneata îl cunoşti?</p>
               <p rend="justify">—  Desigur. E fiul vecinului meu.</p>
               <p rend="justify">—  Au porumbei?</p>
               <p rend="justify">—  Au.</p>
               <p rend="justify">—  Şi cum îl cheamă pe taică-su?</p>
               <p rend="justify">—  Ca şi pe el. Mihai Pleşa.</p>
               <p rend="justify">—  Nu-l cheamă Enache?</p>
               <p rend="justify">—  Nu. Numai dacă nu şi-au schimbat între timp numele. Eu îl ştiu mai bine de douăzeci de ani. Mihai îl cheamă, domnule.</p>
               <p rend="justify">—  Vă mulţumesc. Strânse şi mai puternic braţul Pistruiatului şi porni cu el spre staţia de tramvai.</p>
               <p rend="justify">Agentul nu slăbi strânsoarea nici în tramvai: arătă taxatoarei o legitimaţie cu scoarţe albastre, apoi se aşeză pe o bancă lată, înghesuindu-l pe Pistruiat lângă fereastră. Un timp tăcură amândoi, pe urmă agentul, plictisit de călătoria prea înceată, îl întrebă:</p>
               <p rend="justify">—  De ce ai spus că pe taică-tu îl cheamă Enache?</p>
               <p rend="justify">—  Pentru că porumbelul pe care l-am vândut doamnei Rozeanu, fusese într-adevăr boinav. Nu voiam să se ducă acasă la noi.</p>
               <p rend="justify">—  Mă, tu minţi ca un om mare.</p>
               <p rend="justify">—  Nu mint, domnule comisar.</p>
               <p rend="justify">—  De unde ştii că sunt comisar?</p>
               <p rend="justify">—  V-am văzut legitimaţia şi pistolul.</p>
               <p rend="justify">—  Înseamnă că ai mai avut de-a face cu poliţia. Dar uite, am şi ajuns.</p>
               <p rend="justify">Coborâră în dreptul prefecturii.</p>
               <p rend="justify">Bota părea bine dispus: îl târî pe Pistruiat după el pe un coridor întunecat şi ajunseră în aceeaşi sală de aşteptare unde mai fusese şi prima dată. Sala era tot (ticsită, dar de data asta cu alţi oameni. Tocmai când ajunseră în dreptul uşilor capitonate, îşi făcu apariţia comisarul Bălan. Când îl văzu pe Pistruiat, se învineţi la faţă:</p>
               <p rend="justify">—  1 Ce cauţi aici? Acasă cu tine! Mi-ai scos peri albi! Se întoarse spre Bota: Ce-i cu tine aici?. E ceva mişcare?</p>
               <p rend="justify">Bo'ta arătă spre Pistruiat:</p>
               <p rend="justify">—  Până acum ăsta e singurul client.</p>
               <p rend="justify">—  Idiotule!. Şi pentru ăsta ai părăsit postul? Şi dacă între timp se duce cineva acolo? Il ameninţă cu degetul: îţi faci de cap, Bota!. Dacă află domnul Comănescu, te mută la circulaţie…</p>
               <p rend="justify">—  Şi băiatul? întrebă nedumerit Bota.</p>
               <p rend="justify">—  Dă-i drumul, că dacă-l vede şeful aici îţi dă şi câţiva pumni. Se răsti la Pistruiat: Hai, întinde-o! Clătinând nemulţumit din cap, intră într-o altă încăpere.</p>
               <p rend="justify">—  Pot să plec? întrebă Pistruiatul obraznic. N-aş vrea să mă vadă unchiul aici.</p>
               <p rend="justify">—  Unchiul tău? întrebă din ce în ce mai mirat Bota. Cine e?</p>
               <p rend="justify">—  Păi, domnul Comănescu.</p>
               <p rend="justify">Bota îi eliberă braţul şi se căută nervos după o ţigară. Nu mai avea.</p>
               <p rend="justify">Pistruiatul îi oferi o Naţională:</p>
               <p rend="justify">—  Poftim.</p>
               <p rend="justify">Bota se servi; îi tremurau mâinile.</p>
               <p rend="justify">—  De ce nu mi-ai spus că unchiul tău lucrează la noi?</p>
               <p rend="justify">—  Pentru că nu m-aţi întrebat, de aia. Bună ziua. Se întoarse în călcâie şi porni spre ieşire.</p>
               <p rend="justify">În stradă se amuză că reuşise să-l păcălească pe agent. Îi veni să sară într-un picior şi-i păru rău că n-avea cui să se laude. Se dezmetici numai când ajunse acasă. Andrei îl aştepta cu nerăbdare.</p>
               <p rend="justify">—  Ai fost?</p>
               <p rend="justify">—  Am fost.</p>
               <p rend="justify">—  Hai, spune!</p>
               <p rend="justify">—  În primul rând era să mă muşte câinele. De ce nu mi-ai spus că doamna Rozeanu are un câine? Şi ce câine!.</p>
               <p rend="justify">—  Lasă astea. Ai aranjat ceva?</p>
               <p rend="justify">—  Nimic. În timpul discuţiei a apărut un comisar. Unul Bota.</p>
               <p rend="justify">—  Comisarul Bota? întrebă îngrijorat Andrei. Ce, ai început să-i cunoşti după nume?</p>
               <p rend="justify">—  Desigur. Pe urmă la comisariat, ăla care m-a anchetat prima oară, de credeam că-i plesnesc tâmplele.</p>
               <p rend="justify">—  Nu mai înţeleg nimic. Ai fost şi la comisariat?</p>
               <p rend="justify">—  Da, din cauza porumbeilor. Ala care m-a anchetat l-a beştelit pe Bota că m-a arestat. Cred că Bota e disperat acum. Mai ales după ce i-am spus că domnul Comănescu e unchiul meu…</p>
               <p rend="justify">Andrei îi făcu semn să tacă. Era convins că Pistruiatul a făcut o boacănă.</p>
               <p rend="justify">—  Hai să le luăm pe îndelete! Te-ai dus În strada Secerişului. Te-a urmărit cineva?</p>
               <p rend="justify">—  Nu.</p>
               <p rend="justify">—  Bravo!. Dar eşti sigur?</p>
               <p rend="justify">—  Sigur de tot. Dar înainte de a fi ajuns în strada Secerişului, am avut un conflict cu o doamnă voluminoasă.</p>
               <p rend="justify">—  De ce?</p>
               <p rend="justify">—  Am răscolit praful şi ea avea două sacoşe pline cu fructe pe care mai târziu i le-am cărat. Acelaşi conflict era să am şi cu armata germană.</p>
               <p rend="justify">—  Zău! Tu ai înnebunit!</p>
               <p rend="justify">Andrei se căută după o ţigară, dar în zadar. N-avea. Pistruiatul îl întrebă:</p>
               <p rend="justify">—  Ai vrea să fumezi?</p>
               <p rend="justify">—  Da.</p>
               <p rend="justify">—  Atunci te servesc.</p>
               <p rend="justify">—  Lipseşte una, a fumat-o domnul comisar Bota. Eu l-am servit.</p>
               <p rend="justify">Andrei îşi strânse fălcile.</p>
               <p rend="justify">—  Am răscolit praful şi în faţa soldaţilor* germani. Mărşăluiau. M-au gonit şi, pentru că nu eram înarmat, n-am vrut să mă cert cu ei.</p>
               <p rend="justify">—  Continuă, îl îndemnă Andrei supărat.</p>
               <p rend="justify">—  Şi aşa am ajuns la casa doamnei Rozeanu. Până aici nu m-a văzut nimeni. Şi strada era goală. Doar doi copii se jucau la o fântână cu pompă. După ce am verificat că nu m-a urmărit nimeni, am intrat în curtea doamnei Rozeanu. La început am crezut că nu e acasă. De câine ţi-am vorbit. Am avut noroc că era legat bine. Doamna Rozeanu are şi porumbar. Ăsta a fost norocul meu.</p>
               <p rend="justify">—  Înţeleg. Când vezi un porumbar, treaba îţi merge bine.</p>
               <p rend="justify">—  Nu sunt superstiţios, dar cu toate astea norocul meu a fost porumbarul. Urc pe cerdac şi bat la uşă. La început n-a apărut nimeni. Tocmai voiam să plec, când uşa se deschide şi apare doamna Rozeanu. Am recunoscut-o imediat, totuşi am întrebat-o dacă e ea. Mi-a spus că da.</p>
               <p rend="justify">—  De acum încolo fii foarte explicit, îl întrerupse Andrei. Fiecare lucru poate avea o semnificaţie importantă.</p>
               <p rend="justify">—  I-am spus că m-a trimis Enache, apoi am întrebat-o dacă cuibul e gol. Şi aici am comis prima greşeală.</p>
               <p rend="justify">—  Ce greşeală?</p>
               <p rend="justify">—  Doamna Rozeanu mi-a făcut semn să tac, dar eu am crezut că are un tic nervos.</p>
               <p rend="justify">—  Şi n-ai tăcut.</p>
               <p rend="justify">—  Nu. Dar să ştii, asta a fost singura mea greşeală. În clipa aceea a apărut din casă un comisar.</p>
               <p rend="justify">—  De unde ştii că era comisar?</p>
               <p rend="justify">—  Purta pistol. M-a întrebat ce caut acolo. Am spus că am venit să vând un porumbel.</p>
               <p rend="justify">—  Ai avut porumbelul la tine?</p>
               <p rend="justify">—  Nu.</p>
               <p rend="justify">—  Trebuia să născoceşti altceva.</p>
               <p rend="justify">—  Nu. Porumbeii m-au salvat. Am spus că am venit să vând un porumbel şi comisarul m-a întrebat, la fel ca şi tine, unde e porumbelul, l-am spus că nu l-am adus, întâi am vrut să ştiu dacă doamna Rozeanu e amatoare. Printre altele i-am spus că doamna Rozeanu mi-a mai cumpărat un porumbel. Ea a confirmat minciuna mea şi atunci mi-am dat seama că e femeie deşteaptă.</p>
               <p rend="justify">Andrei zâmbi, dar Pistruiatul nu avea timp să observe acest zâmbet. Era plin de el. Continuă:</p>
               <p rend="justify">—  Mi-a spus că nu mai cumpără porumbei, că o să strice şi porumbarul, dar dacă vreau neapărat să vând porumbei, să mă duc la unul Berindei din piaţa de vechituri.</p>
               <p rend="justify">—  Berindei ai spus?</p>
               <p rend="justify">—  Da. E un nume fictiv. Cică e vânzător de păsări la piaţa de vechituri.</p>
               <p rend="justify">—  Nu. Berindei e cea de a doua casă unde pot să mă duc. Să ştii că doamna Rozeanu e într-adevăr deşteaptă. Mi-a comunicat faţă de comisar ce trebuie să fac. Mai departe.</p>
               <p rend="justify">—  Comisarul m-a întrebat cine e Enache. I-am spus că aşa îl cheamă pe tata. Nu m-a crezut. Aici n-am greşit, dar am avut ghinion.</p>
               <p rend="justify">—  Ce ghinion ai avut?</p>
               <p rend="justify">—  În primul rând comisarul mi-a tras o palmă de am văzut stele verzi, apoi, în drum spre comisariat, ne-am întâlnit cu un vecin. Acesta a intrat în vorbă cu noi şi comisarul a aflat că pe tata îl cheamă Mihai şi nu Enache. Asta e ghinionul. După aceea am avut şi noroc. La poliţie ne-am întâlnit cu comisarul Bălan care m-a anchetat cu câteva zile în urmă. Când m-a văzut, m-a drăcuit şi l-a beştelit pe Bota. I-a spus că n-ar fi trebuit să părăsească postul, că e cretin, că domnul Comănescu o să-l mute la circulaţie, dacă va afla că m-a arestat pe mine. Am văzut pe faţa lui Bota că nu pricepe nimic şi atunci i-am spus că domnul Comănescu e unchiul meu. Zău că s-a speriat. Sunt convins că dacă mâine mă întâlnesc cu el pe stradă, mă salută ca pe un comisar-şef. Asta e tot.</p>
               <p rend="justify">—  Îţi mulţumesc, Pistruiatule. Ai făcut o treabă foarte bună. Dar mai trebuie să faci una şi mai bună. Va trebui să te duci şi la Berindei. Ştii unde e piaţa de vechituri?</p>
               <p rend="justify">—  E ca şi cum m-ai întreba dacă ştiu unde locuiesc.</p>
               <p rend="justify">—  Foarte bine. În colţul străzii Bolintineanu este o tinichigerie. Are şi o mică firmă pe care scrie „La Berindei, reparaţiimontaj”. Te duci acolo şi-l cauţi pe domnul Ciobanu.</p>
               <p rend="justify">—  Doamna Rozeanu a spus Berindei.</p>
               <p rend="justify">—  Aşa scrie pe firmă. Il cauţi pe domnul Ciobanu şi-i spui că vii din partea lui Enache. Asta e tot. Sper să nu mai ai neplăceri.</p>
               <p rend="justify">—  Şi când să mă duc?</p>
               <p rend="justify">—  Azi, mâine, când poţi. Numai să fii atent, să fii singur cu el când îi vorbeşti. E clar?</p>
               <p rend="justify">—  Da, domnule Enache. Totul este foarte clar.</p>
            </div>
            <div type="div2">
               <head>XVII</head>
               <p rend="justify">PISTRUIATUL abia aşteptă să se termine cursurile; îşi propuse să treacă pe la piaţa de vechituri, să facă o recunoaştere în apropierea atelierului de tinichigerie. După discuţia avută cu Andrei, seara în pat, înainte de a adormi, se pregătise în gând pentru această misiune şi ajunse la concluzia că treaba nu era chiar aşa de uşoară. Şi comisarul Bota auzise de numele lui Berindei şi s-ar putea să fixeze prin apropiere un planton şi să-l atragă în cursă. De aceea socoti că, înainte de a trece la acţiune, o recunoaştere la faţa locului ar fi foarte necesară. Ar fi vrut să-i spună toate astea lui Andrei, dar nu mai avea când. Era convins că Andrei l-ar fi lăudat pentru felul lui de a gândi. Şi în timpul cursurilor se gândi numai la asta. Timpul se scurgea încet, stătea în bancă pe ghimpi. În cele din urmă se auzi clopoţelul. Pistruiatul se repezi la uşă şi goni spre ieşire. Deşi era grăbit, făcu un mic ocol şi trecu şi prin faţa vitrinei unde era expus motorul de barcă, cu atât mai mult că de două zile nu-l mai văzuse. Barca era tot acolo şi Pistruiatul, mulţumit, îşi continuă drumul, de astă dată cu paşii mai întinşi. Deodată se sperie. De pe un zid, dintr-o fotografie mare cât un afiş de cinema, îl privea zâmbind… Andrei. Era aceeaşi fotografie pe care o văzuse şi la poliţie. Sub fotografie era tipărit cu litere mari un anunţ: „50.000 lei recompensă aceluia care ar putea să dea informaţii în legătură cu evadatul Andrei Bogdan”. Pistruiatul se opri, privi lung afişul, apoi se întoarse şi fugi la vitrina unde era expus motorul de barcă; rezemat de motor era un cartonaş cu preţul motorului: 50.000 lei. Parcă anume recompensa trădării lui Andrei era fixată la preţul motorului de barcă. Calm îşi continuă drumul şi, în faţa afişului, se opri din nou. De astă dată cercetă mai atent faţa lui Andrei. Fotografia era mai veche, ridurile din colţul gurii nu ve vedeau şi fotograful, neînzestrat, nu reuşise să surprindă zâmbetul acela hâtru al lui Andrei. Pentru că Andrei avea un zâmbet hâtru şi nişte ochi vioi care te sfredeleau. Dacă nu l-ar fi cunoscut pe Andrei personal, după fotografie l-ar fi putut crede un om rău, cu priviri iscoditoare. Pistruiatul îşi căută un loc de unde putea să privească fotografia drept în ochi. Când se convinse că nu-l vede nimeni, ridică două degete la tâmple şi-l salută milităreşte.</p>
               <p rend="justify">În apropierea pieţii de vechituri mai făcu un ocol să-l ia pe Calu. Nu trebui să insiste prea mult, Calu apăru imediat după prima fluierătură şi se luă după el.</p>
               <p rend="justify">—  Tu ştii de ce te-am luat, Calule, cu mine?</p>
               <p rend="justify">Calu îşi ciuli urechile, ca şi cum ar fi fost curios să afle de ce era nevoie de el.</p>
               <p rend="justify">—  S-ar putea să mai dăm de un om care să ne urmărească şi s-ar putea să fie nevoie de tine.</p>
               <p rend="justify">Calu lătră de două ori şi se gudură la picioarele lui.</p>
               <p rend="justify">Pistruiatul cunoştea piaţa de vechituri ca pe propriile buzunare, li plăcea să treacă în faţa tarabelor; acolo totdeauna erau expuse lucruri ciudate. Într-un loc, pe o sfoară, erau atârnate ca nişte steaguri sute de cravate vechi de toate culorile. În spatele unei maşini de cusut, o femeie grasă cosea ceva şi, alături, un individ îmbrăcat cu un tricou vărgat curăţa nişte cravate cu neofalină. Femeia ridică privirile spre Pistruiat, pe urmă îl descoperi şi pe Calu.</p>
               <p rend="justify">—  Vasile! ia uite ce câine fain!.</p>
               <p rend="justify">Vasile, cel cu tricoul vărgat, se uită şi el spre câine, apoi se întoarse spre Pistruiat:</p>
               <p rend="justify">—  Bă, e de vânzare câinele?</p>
               <p rend="justify">—  Nu, răspunse Pistruiatul şi-şi văzu de drum. Calu se luă după el.</p>
               <p rend="justify">La vreo douăzeci de metri de atelierul de tinichigerie, Pistruiatul se opri în faţa unei alte tarabe şi, ca şi cum s-ar fi interesat de nişte piese de biciclete, cercetă uşa atelierului. Vreo zece minute nu intră şi nu ieşi nimeni de acolo. Oamenii care stăteau prin apropiere erau trecători ocazionali, vânzători ambulanţi, niciunul dintre ei nu părea agent.</p>
               <p rend="justify">În faţa uşii atelierului Pistruiatul îl dăscăli pe Calu:</p>
               <p rend="justify">—  Rămâi aici, meştere, şi nu dai voie nimănui să intre. Ai înţeles?</p>
               <p rend="justify">Calu se întinse în faţa uşii, era clar că înţelesese ce avea de făcut.</p>
               <p rend="justify">Pistruiatul intră în atelier. Deasupra uşii un clopoţel anunţă sosirea lui.</p>
               <p rend="justify">Tinichigiul, un om gras şi cu părul tuns scurt* nici nu se întoarse spre el. Ciocănea o tablă albă, pătrată. Văzând că tinichigiul nici nu avea intenţia să se uite spre el, Pistruiatul mai salută o dată:</p>
               <p rend="justify">—  Bună ziua!</p>
               <p rend="justify">Tinichigiul îl privi peste umăr:</p>
               <p rend="justify">—  Nu cumpăr nimic. Nici timbre, nici brichete, nici nasturi uzaţi, nimic…</p>
               <p rend="justify">—  Nu sunt vânzător, domnule…</p>
               <p rend="justify">Tinichigiul îşi şterse mâinile cu câlţi.</p>
               <p rend="justify">—  Atunci ce cauţi aici? Cerşeşti? Sau vrei să comanzi nişte burlane?</p>
               <p rend="justify">—  Nu, domnule Ciobanu.</p>
               <p rend="justify">Tinichigiul tresări:</p>
               <p rend="justify">—  Cum ai spus?</p>
               <p rend="justify">—  Ciobanu…</p>
               <p rend="justify">Tinichigiul îl privi un timp, pe urmă, plictisit, ridică ciocanul de lemn.</p>
               <p rend="justify">—  Nu vă spune nimic acest nume? insistă Pistruiatul.</p>
               <p rend="justify">—  Nu. Acum îl aud pentru prima oară… În semn că terminase discuţia se întoarse spre bancul de lucru şi începu să ciocănească tabla din faţa lui.</p>
               <p rend="justify">—  Atunci vă rog să mă scuzaţi… Pistruiatul era convins că nu era omul pe care îl căuta. Deschise uşa dar în clipa aceea tinichigiul se întoarse din nou spre el.</p>
               <p rend="justify">—  Stai, măi băiatule!. Am auzit oare bine? Ciobanu ai spus?</p>
               <p rend="justify">—  Da, Ciobanu, aşa cum scrie pe firmă.</p>
               <p rend="justify">—  Pe firmă scrie Berindei.</p>
               <p rend="justify">—  Atunci înseamnă că am greşit adresa. Vă rog să mă scuzaţi…</p>
               <p rend="justify">—  Eu sunt Ciobanu, spuse tinichigiul în cele din urmă.</p>
               <p rend="justify">—  Mai înainte aţi spus că nici n-aţi auzit de acest nume. Cum puteţi dovedi că sunteţi domnul Ciobanu?</p>
               <p rend="justify">—  Ai neapărată nevoie de o dovadă?</p>
               <p rend="justify">—  Da.</p>
               <p rend="justify">—  Acte nam. Dar dacă-l cauţi pe Ciobanu pe care îl ştiu eu, îl cauţi altfel.</p>
               <p rend="justify">Pistruiatul începu să zâmbească. De fapt omul din faţa lui are dreptate. Trebuia să înceapă cu parola.</p>
               <p rend="justify">—  Tabla neagră e mai scumpă decât tabla de zinc?</p>
               <p rend="justify">—  De ce n-ai început imediat aşa? Numai dacă vrea tinichigiul.</p>
               <p rend="justify">Pistruiatul se uită în jur.</p>
               <p rend="justify">—  Nu ne aude nimeni?</p>
               <p rend="justify">—  Nu.</p>
               <p rend="justify">—  M-a trimis domnul Enache. Întreabă dacă tehnicul a rezolvat cuibul.</p>
               <p rend="justify">—  Unde e? Adică asta n-are nici o importanţă… Spune-i să se ducă în strada Carol 35, apartamentul 5. Ţii minte?</p>
               <p rend="justify">—  Da. Mi-a spus ceva şi despre îmbrăcăminte.</p>
               <p rend="justify">Tinichigiul se duse la un dulap cu uşi de metal şi scoase de acolo un geamantan mare, galben. Il dădu Pistruiatului. Spune-i lui Enache că totul e aranjat. Geamantanul acesta ar trebui dus la adresa din strada Carol. Sunt hainele lui. În buzunar are şi acte. A fost rănit grav?</p>
               <p rend="justify">—  Nu grav, dar îşi mişcă greu mâna stângă… Duc eu geamantanul?</p>
               <p rend="justify">—  Numai dacă eşti curat.</p>
               <p rend="justify">—  Cum adică curat?</p>
               <p rend="justify">—  Adică dacă nu eşti urmărit.</p>
               <p rend="justify">—  Nu sunt. Şi aş vrea să văd şi eu casa unde se mută Andrei.</p>
               <p rend="justify">—  Foarte bine. Şi acum am şi eu o rugăminte: să nu mai vii niciodată pe aici… Numai dacă nu există altă soluţie… înţelegi?</p>
               <p rend="justify">—  Înţeleg.</p>
               <p rend="justify">Tinichigiul se duse la uşă, o deschise şi aruncă o privire în stradă.</p>
               <p rend="justify">—  Poţi să te duci.</p>
               <p rend="justify">Pistruiatul, cu ghiozdanul în spate şi cu geamantanul în mână, ieşi din atelier.</p>
               <p rend="justify">—  Hai, Calule!.</p>
               <p rend="justify">În faţa tarabei cu cravatele, omul cu tricoul de marinar îi tăie calea.</p>
               <p rend="justify">—  Ce ai în geamantan, puştiule?. Dacă nu vrei să vinzi câinele, poate vinzi geamantanul.</p>
               <p rend="justify">Smulse geamantanul din mâna Pistruiatului şi se aşeză pe el. Contrariat, Pistruiatul vorbi totuşi politicos:</p>
               <p rend="justify">—  Vă rog frumos să-mi daţi geamantanul înapoi…</p>
               <p rend="justify">—  Ţi-l cumpăr. Îţi dau un pol pe el. Nu face nici zece lei, dar poate cu ce-i înăuntru…</p>
               <p rend="justify">—  Nu vreţi să-mi daţi geamantanul înapoi?</p>
               <p rend="justify">—  Ţţţţ, plescăi din buze individul.</p>
               <p rend="justify">Pistruiatul se întoarse spre Calu, care stătea lângă picioarele lui şi nu pricepea despre ce este vorba.</p>
               <p rend="justify">—  Roagă-l tu, Calule, să-mi dea geamantanul înapoi.</p>
               <p rend="justify">Calu îşi arătă colţii şi începu să mârâie. Omul de pe geamantan încremeni. Câinele era atât de aproape de el încât nu îndrăzni nici să răsufle.</p>
               <p rend="justify">—  Ia, mă, câinele de aici!.</p>
               <p rend="justify">Calu începu să latre. Deveni ameninţător.</p>
               <p rend="justify">—  Dacă e pornit nu mai pot să-l opresc…</p>
               <p rend="justify">—  Ia-ţi geamantanul şi câinele şi pleacă de aici!.</p>
               <p rend="justify">—  V-am spus, nu-l mai pot opri. Numai dacă vă consideră prieten…</p>
               <p rend="justify">—  Spune-i că-i sunt prieten!</p>
               <p rend="justify">—  Pe Calu nu-l putem minţi… Lui îi trebuiesc dovezi.</p>
               <p rend="justify">—  Ia-l de aici!.</p>
               <p rend="justify">—  Nu ţipaţi că se enervează… Am găsit… Mă însoţiţi un timp ca să vadă că suntem prieteni… Ridicaţi-vă!.</p>
               <p rend="justify">Individul se ridică încet cu ochii aţintiţi asupra câinelui.</p>
               <p rend="justify">—  Nu aşa. Puneţi mâna pe geamantan… Se întoarse spre câine. Lasă-l, Calule! E om bun… Uite, mă ajută să duc geamantanul…</p>
               <p rend="justify">Individul cu geamantanul în mână, încolţit de Calu, păşea alături de Pistruiat, ca un adevărat hamal.</p>
               <p rend="justify">Femeia de la maşina de cusut începu să râdă. Grăsimea de pe gât îi tremura de parcă ar fi fost din piftie.</p>
               <p rend="justify">Trei străzi îl lăsă Pistruiatul pe hamalul de ocazie să-i transporte geamantanul. Acesta, când se simţi mai puţin supravegheat de câine, îi şopti Pistruiatului:</p>
               <p rend="justify">—  Noi, roşcovanule, sper să ne mai întâlnim în viaţă. Şi atunci, să nu se întâmple ca plăcerea să fie de partea mea…</p>
               <p rend="justify">—  Nu mai vorbiţi că vă aude Calu şi se supără. Şi acum vă rog să puneţi geamantanul jos. Aşa. Vă mulţumesc. Puteţi să plecaţi. Lasă-l, Calule! Se întoarse spre câine, când acesta începu să mârâie din nou… La revedere!.</p>
               <p rend="justify">Când omul dispăru după colţ, Pistruiatul ridică geamantanul şi porni spre strada Carol. La numărul 35 făcu un mic popas şi trimise câinele acasă.</p>
               <p rend="justify">—  Îţi mulţumesc, Calule, acum ţi-ai terminat misiunea… Restul rezolv eu… Hai, du-te!.</p>
               <p rend="justify">Aşteptă să dispară câinele, apoi intră în casă. Sub poartă mai făcu un popas, apoi întrebă pe o femeie care tocmai apăru dintr-un apartament de la parter:</p>
               <p rend="justify">—  Nu ştiţi cumva care e apartamentul 5?</p>
               <p rend="justify">—  La etajul întâi, îl lămuri femeia şi Pistruiatul urcă scările.</p>
               <p rend="justify">În faţa apartamentului 5 îşi trase sufletul, apoi apăsă pe butonul soneriei.</p>
               <p rend="justify">Uşa se deschise după câteva clipe şi în prag apăru o fetiţă oacheşă, cu două codiţe lungi.</p>
               <p rend="justify">—  E cineva acasă? întrebă Pistruiatul.</p>
               <p rend="justify">Fetiţa se rezemă pe uşă şi răspunse cu o voce piţigăiată.</p>
               <p rend="justify">—  Da.</p>
               <p rend="justify">Îi lipsea un dinte în faţă.</p>
               <p rend="justify">—  Cine?</p>
               <p rend="justify">—  Eu.</p>
               <p rend="justify">—  Am întrebat de părinţi.</p>
               <p rend="justify">—  Mama este plecată după cumpărături.</p>
               <p rend="justify">—  Şi tata?</p>
               <p rend="justify">—  Tata a murit pe front.</p>
               <p rend="justify">Pistruiatul îşi lăsă privirile în jos, în semn că-i pare rău şi spuse pe un ton scăzut:</p>
               <p rend="justify">—  Atunci am să vin mai târziu.</p>
               <p rend="justify">—  Dacă vrei poţi să aştepţi. Mama e numai peste drum, la băcănie. Îi făcu loc Pistruiatului să intre. Poftim!</p>
               <p rend="justify">Pistruiatul se foi:</p>
               <p rend="justify">—  N-aş vrea să deranjez.</p>
               <p rend="justify">—  Nu deranjezi.</p>
               <p rend="justify">Neavând încotro Pistruiatul intră' în casă. Puse geamantanul pe covor şi se aşeză pe el.</p>
               <p rend="justify">—  De ce te-ai aşezat?</p>
               <p rend="justify">—  Păi nu mi-ai spus s-o aştept pe mămica?</p>
               <p rend="justify">—  Atunci aşează-te pe un scaun.</p>
               <p rend="justify">—  Mulţumesc, stau bine şi aici.</p>
               <p rend="justify">—  Şi ce vrei de la noi?</p>
               <p rend="justify">—  Nimic.</p>
               <p rend="justify">—  Atunci de ce ai venit?</p>
               <p rend="justify">—  Vreau să discut cu mămica ta.</p>
               <p rend="justify">—  Ce?</p>
               <p rend="justify">—  Nişte probleme.</p>
               <p rend="justify">—  Ce fel de probleme?</p>
               <p rend="justify">Fără îndoială fetiţa nu era prea binecrescută şi era foarte curioasă. Îi răspunse ca atare:</p>
               <p rend="justify">—  Fel de fel.</p>
               <p rend="justify">—  Şi ce ai în geamantan? continuă fetiţa seria întrebărilor.</p>
               <p rend="justify">—  Nimic, nişte haine.</p>
               <p rend="justify">—  Vreau să le văd şi eu.</p>
               <p rend="justify">—  Nu se poate.</p>
               <p rend="justify">—  De ce nu se poate?</p>
               <p rend="justify">—  Pentru că geamantanul e încuiat.</p>
               <p rend="justify">În clipa aceea se deschise uşa şi apăru mama fetiţei. Când Pistruiatul dădu cu ochii de ea, încremeni. Mama fetiţei era chiar profesoara de istorie. Se ridică repede în picioare şi bâlbâi un „sărut mâna!”</p>
               <p rend="justify">—  Ce-i cu tine, Pleşa? întrebă şi ea mirată.</p>
               <p rend="justify">—  Nimic, doamnă profesoară, cred că am greşit adresa… Trebuia să mă duc într-un loc şi… vă rog să mă scuzaţi…</p>
               <p rend="justify">—  Ţi-am spus că umbli brambura…</p>
               <p rend="justify">—  Nu umblu, doamnă… Sărut mâna… Ridică geamantanul şi porni spre uşă. Fetiţa se grăbi să-i deschidă.</p>
               <p rend="justify">Pe coridor, Pistruiatul verifică numărul apartamentului. Nu greşise: era 5, aşa cum îi spusese şi tinichigiul. Probabil că a greşit numărul casei. Coborî la parter şi ieşi în stradă. Era bun şi numărul: 35. Cum să se întoarcă acum îndărăt? Totuşi nu găsi nici o altă soluţie. Urcă din nou la etaj şi apăsă pe butonul soneriei. De astă dată îi deschise chiar profesoara de istorie.</p>
               <p rend="justify">—  Ce-i, Pleşa, ai uitat ceva sau iar ai greşit adresa?</p>
               <p rend="justify">—  Nu, adică da… Vreau să spun, dacă tot am venit…</p>
               <p rend="justify">—  Hai, nu te mai bâlbâi, intră!.</p>
               <p rend="justify">Imediat ce închise uşa, profesoara se întoarse spre Pistruiat.</p>
               <p rend="justify">—  Ştiu de ce ai venit. Vrei să-mi vorbeşti de acel patru pe care l-ai primit la istorie… Să ştii că nu m-am aşteptat ca tocmai tu să mă cauţi pentru asemenea lucru. N-ai ştiut! Cel care nu ştie primeşte un patru.</p>
               <p rend="justify">—  Ai un patru la istorie? interveni şi fetiţa în discuţie..</p>
               <p rend="justify">Pistruiatul se întoarse spre ea, se strâmbă, apoi privi în ochii profesoarei.</p>
               <p rend="justify">—  Nu pentru asta am venit, doamnă profesoară… Am venit pentru… pentru…</p>
               <p rend="justify">—  Spune odată de ce ai venit!. Şi eu l-am întrebat, mamă, şi n-a vrut să-mi răspundă…</p>
               <p rend="justify">—  Pe tine nici nu te interesează pentru ce am venit! îi răspunse categoric Pistruiatul. Căută privirile profesoarei. M-a trimis domnul Ciobanu… M-a rugat să vă întreb dacă aveţi de închiriat o cameră mobilată cu ferestrele spre sud…</p>
               <p rend="justify">Profesoara deveni serioasă şi se întoarse spre fetiţă:</p>
               <p rend="justify">—  Lucica dragă, vrei să ne laşi singuri?</p>
               <p rend="justify">Lucica se uită la maică-sa, apoi la Pistruiat şi-şi scoase limba.</p>
               <p rend="justify">—  Lucica! ţipă maică-sa la ea.</p>
               <p rend="justify">Îmbufnată, Lucica trecu în camera alăturată. Profesoara se apropie de Pistruiat.</p>
               <p rend="justify">—  Mai spune-mi o dată, cine te-a trimis?</p>
               <p rend="justify">—  Întâi să-mi răspundeţi la întrebare.</p>
               <p rend="justify">—  Am, dar mi-e teamă că e prea scumpă pentru dumneata.</p>
               <p rend="justify">—  Acum e bine, se linişti Pistruiatul… în geamantan am hainele lui Enache…</p>
               <p rend="justify">—  La asta nu m-am aşteptat. De haine el avea nevoie să vină aici. Eu n-am cum să iau legătura cu el…</p>
               <p rend="justify">—  Asta rezolv eu, doamnă… Deci cuibul e gol…</p>
               <p rend="justify">—  Da.</p>
               <p rend="justify">—  Atunci e bine… Am şi plecat!. Cred că Enache o să vină chiar încă în seara asta… Sărut mâna…</p>
               <p rend="justify">Luă geamantanul şi ieşi.</p>
            </div>
            <div type="div2">
               <head>XVIII</head>
               <p rend="justify">ÎN CENTRUL ORAŞULUI portiera unei maşini care se deschise îi tăie calea. Mirat, Pistruiatul vru să ocolească portiera dar, în aceeaşi clipă se pomeni faţă în faţă cu comisarul Bota.</p>
               <p rend="justify">Comisarul, îmbrăcat în uniformă neagră, era elegant ca un ofiţeraş.</p>
               <p rend="justify">—  Ce mai faci, puştiule?</p>
               <p rend="justify">Zâmbi larg: avea dinţi mari, albi, frumoşi.</p>
               <p rend="justify">—  Nimic… Merg…</p>
               <p rend="justify">—  Unchiul tău ce mai face?</p>
               <p rend="justify">Tocmai vru să întrebe care unchi, când îşi aduse aminte de Comănescu. Ştiind că are hainele lui Andrei în geamantan, îşi pierdu siguranţa în sine.</p>
               <p rend="justify">—  Mulţumesc, bine… Tocmai mă duc la el… Trebuie să-i duc acest geamantan.</p>
               <p rend="justify">Anume spuse că geamantanul e al lui Comănescu ca Bota să nu-l întrebe ce are în el.</p>
               <p rend="justify">—  Te duc cu maşina, se oferi politicos comisarul. Unde stă?</p>
               <p rend="justify">—  Cine? întrebă Pistruiatul ca să câştige timp. Fusese inspirat. Şoferul interveni:</p>
               <p rend="justify">—  Ştiu eu, domnule comisar. Coşbuc 6.</p>
               <p rend="justify">—  Nu te-am întrebat pe dumneata! se răsti Bota la el. Unde stă? îl întrebă agresiv pe Pistruiat.</p>
               <p rend="justify">—  Credeam că ştiţi şi dumneavoastră. În Coşbuc 6.</p>
               <p rend="justify">—  Poftim în maşină.</p>
               <p rend="justify">Pistruiatul se aşeză pe bancheta din spate. Bota îl ajută să pună geamantanul lângă şofer şi se instală lângă Pistruiat.</p>
               <p rend="justify">—  Tu eşti cam prost îmbrăcat pentru an nepot de comisar regal.</p>
               <p rend="justify">—  De ce să-mi murdăresc hainele bune?</p>
               <p rend="justify">Bota nu-i răspunse. În clipa aceea maşina se opri în faţa unei vile cu un etaj.</p>
               <p rend="justify">—  Am ajuns, spuse şoferul.</p>
               <p rend="justify">Pistruiatul se temu că Bota o să-l însoţească până în casă, dar acesta îi deschise doar portiera şi-i făcu loc să iasă. Pistruiatul luă geamantanul şi fu bucuros când găsi poarta deschisă. Ca să nu dea de bănuit, porni cu paşi hotărâţi spre clădire. Pietrişul alb al aleei îi scârţâia sub picioare. Ajuns în faţa uşii, încercă clanţa, dar uşa era încuiată, îşi întoarse privirile spre stradă, maşina era tot acolo. Rezemat de capotă, comisarul Bota tocmai îşi aprindea o ţigară. Pistruiatul apăsă pe butonul soneriei. Trecu aproape un minut şi nu deschise nimeni. Pistruiatul începu să se bucure deşi maşina era tot în faţa casei. Mai apăsă o dată pe buton, apoi auzi paşi şi apăru o servitoare tânără îmbrăcată într-o rochiţă neagră cu guleraş alb.</p>
               <p rend="justify">—  Sărut mâna, spuse Pistruiatul şi dădu buzna în casă sub privirile mirate ale servitoarei. Ea se luă după el.</p>
               <p rend="justify">—  Îl caut pe domnul Constantinescu…</p>
               <p rend="justify">Servitoarea îl măsură din priviri:</p>
               <p rend="justify">—  Aici nu locuieşte nici un Constantinescu… Poate îl cauţi pe domnul Comănescu, de la poliţie…</p>
               <p rend="justify">—  Nu, doamnă… îl caut pe domnul Mişu Constantinescu… Un om aşa, mic, cu nasul turtit ca un tampon… Lucrează la bancă!. da, la Banca Agricolă…</p>
               <p rend="justify">—  Ai greşit adresa, băieţaş…</p>
               <p rend="justify">Pistruiatul trase cu coada ochiului spre stradă, văzu maşina lui Bota şi hotărî să continue discuţia.</p>
               <p rend="justify">—  Aici nu-i Coşbuc 6?</p>
               <p rend="justify">—  Ba da, îi răspunse servitoarea. Discuţia începu s-o enerveze.</p>
               <p rend="justify">Pistruiatul, negăsind nimic mai bun de spus, arătă spre o vază plină cu flori:</p>
               <p rend="justify">—  Astea ce fel de flori sunt?</p>
               <p rend="justify">—  Gladiole…</p>
               <p rend="justify">—  Gladiole?. Aşa arată gladiolele?.</p>
               <p rend="justify">Maşina tocmai demară din faţa casei.</p>
               <p rend="justify">—  De astea am mai văzut şi în Parcul comunal. Dar nu ştiam că se cheamă aşa. Vă rog să mă scuzaţi… înseamnă că nenea Mişu Constantinescu într-adevăr nu locuieşte aici…</p>
               <p rend="justify">Fata îl conduse până la uşă şi Pistruiatul, cu geamantanul în mână, coborî bucuros scările, deşi din cauza drumului cu maşina ajunsese în partea cealaltă a oraşului. Fără geamantan, distanţa n-ar fi avut nici o importanţă; s-ar fi urcat pe tamponul unui tramvai şi în mai puţin de douăzeci de minute ar fi ajuns acasă. Din cauza geamantanului însă trebuia să meargă pe jos. În apropierea podului de fier îl opri un gardian.</p>
               <p rend="justify">—  Ce ai în geamantan, puştiule?</p>
               <p rend="justify">—  Haine…</p>
               <p rend="justify">—  Atunci treci acolo, şi arată spre cheiul apei.</p>
               <p rend="justify">—  Dar eu vreau să mă duc acasă…</p>
               <p rend="justify">—  După control. Gardianul îl îmbrânci.</p>
               <p rend="justify">Pistruiatul, supărat, porni spre chei şi descoperi acolo o mulţime de oameni cu geamantane, cu desage, cu coşuri, cu rucsacuri. Mai auzise el ceva despre campania dusă împotriva bursei negre, de demascare a speculanţilor, de confiscare a tuturor mărfurilor de provenienţă nejustificată. Un alt gardian îl sili să stea la coadă. Neavând încotro, se supuse. Nimerise între o ţărancă cu două desage cu miros de slănină râncedă şi un individ îmbrăcat elegant, cu nişte ochelari cu ramă de aur. În faţă, la vreo opt metri de el, un comisar care controla bagajele tocmai se răsti la un cetăţean:</p>
               <p rend="justify">—  Păi asta e mai mult de treizeci de kilograme de săpun… Ce faci cu el?</p>
               <p rend="justify">Omul îngăimă ceva, că nevasta sa e spălătoreasă, dar Pistruiatul nu reuşi să audă toată convorbirea. Şi fiindcă voia să fie pe deplin lămurit se întoarse spre omul cu ochelari cu ramă de aur:</p>
               <p rend="justify">—  Ce se întâmplă aici, domnule?</p>
               <p rend="justify">Individul cu ochelari nu se arătă prea vorbăreţ:</p>
               <p rend="justify">—  De la doi la patru…</p>
               <p rend="justify">—  Nu înţeleg'.</p>
               <p rend="justify">—  Faci pe prostul?</p>
               <p rend="justify">—  Nu, domnule!. Ce înseamnă „de la doi la patru”?</p>
               <p rend="justify">—  Cine nu iese bine la control primeşte între doi şi patru ani…</p>
               <p rend="justify">—  Şi credeţi că o să controleze şi geamantanul unui băiat ca mine?</p>
               <p rend="justify">—  Bineînţeles… Sunt unii care transportă alimentele în cărucioare de copii.</p>
               <p rend="justify">—  Atunci am dat de naiba!</p>
               <p rend="justify">Omul cu ochelari abia acum se arătă binevoitor. Il cercetă cu privirile:</p>
               <p rend="justify">—  Carne?</p>
               <p rend="justify">—  Nu.</p>
               <p rend="justify">—  Făină?</p>
               <p rend="justify">—  Nu. Haine.</p>
               <p rend="justify">—  A, lucrezi în textile… Te scapă Vasiliu…</p>
               <p rend="justify">Coada înainta încet, la o femeie găsiseră aproape cincizeci de kilograme de lână, la un individ, două duzini de cămăşi sustrase de la o fabrică. Pistruiatul, neştiind ce ar trebui să spună despre uniforma din geamantan, era speriat. Stând rezemat de balustrada de fier a cheiului, privi în jos. La vreo patru metri adâncime, prundul râului secat îl îmbia. Scoase din buzunar un ghemotoc de sfoară şi legă un capăt de toarta geamantanului şi celălalt capăt de balustradă. Când socoti că nu-l vede nimeni începu să dea drumul geamantanului.</p>
               <p rend="justify">Geamantanul rămase atârnat deasupra prundişului.</p>
               <p rend="justify">Ajuns în faţa comisarului, Pistruiatul ascultă discuţia acestuia cu individul cu ochelari:</p>
               <p rend="justify">—  O, ce bine îmi pare că ne vedem din nou, domnule Petrescu… Tot becuri?</p>
               <p rend="justify">—  Becuri, domnule comisar…</p>
               <p rend="justify">—  Atunci lăsaţi geamantanul aici. O să avem noi grijă să nu se spargă… Iar dumneata te prezinţi mâine la secţia economică… Fix la nouă… Sper că aţi rămas tot om de cuvânt…</p>
               <p rend="justify">—  Se poate, domnule comisar?</p>
               <p rend="justify">Comisarul nu-i mai dădu nici o atenţie.</p>
               <p rend="justify">Se întoarse spre Pistruiat:</p>
               <p rend="justify">—  Tu, puştiule?</p>
               <p rend="justify">—  Vreau să cumpăr un kilogram de carne de vacă… Dacă se poate muşchi…</p>
               <p rend="justify">Comisarul îl privi năucit:</p>
               <p rend="justify">—  Te plesnesc de-ţi sar ochii… Unde ţi-e bagajul?</p>
               <p rend="justify">—  Ce fel de bagaj?</p>
               <p rend="justify">—  Atunci ce cauţi aici?</p>
               <p rend="justify">—  Mi-a spus un domn că aici se vinde carne de vacă şi săpun…</p>
               <p rend="justify">—  Cară-te de aici, obraznicule!.</p>
               <p rend="justify">Când, în sfârşit, Pistruiatul se văzu în podul casei, era istovit. Umblase ca pentru două zile, nu mâncase nimic şi trecuse prin fel de fel de emoţii. La întrebarea lui Andrei, dacă totul a mers strună, a răspuns că da. N-avea putere nici măcar să-i povestească prin câte a trecut. Andrei, în spatele unei lăzi, se îmbrăcă. Pistruiatul încercă şi el chipiul, dar era prea mare, îi cădea peste ochi. În cele din urmă apăru Andrei în uniformă militară.</p>
               <p rend="justify">—  Îţi stă bine în uniformă, îl întâmpină Pistruiatul. Arăţi ca un adevărat ofiţer.</p>
               <p rend="justify">—  Crezi că nu mă recunoaşte nimeni?</p>
               <p rend="justify">—  Garantez… Am uitat să-ţi spun: în buzunar ai actele. Ar trebui să te uiţi să vezi cum te cheamă… în timp ce-şi căuta actele, Andrei spuse pe un ton foarte serios:</p>
               <p rend="justify">—  Ai devenit un adevărat activist…</p>
               <p rend="justify">—  Activist?. Ce înseamnă activist?</p>
               <p rend="justify">—  O să afli mai târziu… Ştii cum mă cheamă? Ion Dunăreanu!</p>
               <p rend="justify">—  Ai un nume foarte frumos. Îmi pare rău că nu mă cheamă şi pe mine aşa. Vrei să te însoţesc?</p>
               <p rend="justify">—  Nu. Şi te rog foarte mult să nu mai treci niciodată, nici pe la tinichigerie, şi nici în strada Carol. Asta e foarte important.</p>
               <p rend="justify">—  Şi noi nu ne mai vedem niciodată?</p>
               <p rend="justify">—  Ba da. Dar nu foarte curând.</p>
               <p rend="justify">—  Şi dacă o să-mi fie dor de tine?</p>
               <p rend="justify">—  Trebuie să fii tare… Dar s-ar putea să am eu nevoie de tine…</p>
               <p rend="justify">—  Aş vrea să ai…</p>
               <p rend="justify">—  Bine, Pistruiatule! Vezi dacă pot să cobor.</p>
            </div>
            <div type="div2">
               <head>XIX</head>
               <p rend="justify">COMISARUL BOTA, înainte de a intra în biroul lui Comănescu, îşi verifică ţinuta. Il ştia pe şeful cel mare meticulos şi n-ar fi vrut ca, din cauza unui nasture sau a unui fir de praf, acesta să-i facă observaţie. Comănescu îl primi rece, parcă obosit, plictisit. Nu-i răspunse la salut, aştepta ca Bota să-i raporteze. Acesta nu se lăsă aşteptat.</p>
               <p rend="justify">—  Am terminat acţiunea „Depoul”, domnule comisar regal. Am percheziţionat fiecare atelier, fiecare secţie…</p>
               <p rend="justify">—  Şi, bineînţeles, n-ai găsit nimic, îl întrerupse Comănescu.</p>
               <p rend="justify">—  Aproape nimic, domnule comisar regal. Nişte manifeste…</p>
               <p rend="justify">—  Aş fi preferat să găsiţi tipografia…</p>
               <p rend="justify">—  E vorba de o tipografie mică, de mână, un multiplicator…</p>
               <p rend="justify">—  Dar destul de mare ca să umple tot oraşul cu manifeste.</p>
               <p rend="justify">—  S-ar putea s-o depistăm. Avem promisiuni…</p>
               <p rend="justify">—  Cunosc aceste promisiuni… Până aflăm noi adresa, tipografia e instalată în partea cealaltă a oraşului… Spune-mi despre depou.</p>
               <p rend="justify">—  Am reţinut trei indivizi… Unul dintre ei pare a fi dispus să vorbească.</p>
               <p rend="justify">—  Luaţi-l cu binişorul!.</p>
               <p rend="justify">—  Lăsaţi asta în seama noastră, domnule comisar regal… Văzându-l pe Comănescu puţin mai bine dispus schimbă vorba. Azi m-am întâlnit cu nepotul dumneavoastră… Atunci când v-a adus geamantanul.</p>
               <p rend="justify">—  Nu ştiu despre ce vorbeşti, domnule Bota. N-am nici un nepot.</p>
               <p rend="justify">—  Nu se poate. Nu locuiţi în Coşbuc 6?</p>
               <p rend="justify">—  Ba da. Dar nu toţi care locuiesc pe Coşbuc 6 trebuie să aibă nepoţi. Tu ai băut, Bota?!.</p>
               <p rend="justify">—  N-am băut, domnule comisar regal. Şi să ştiţi, puştiul care s-a dat drept nepotul dumneavoastră e acelaşi băiat pentru care rândul trecut m-a certat domnul comisar Bălan. Dar vă spun, l-am dus eu în Coşbuc 6 şi l-am văzut când a intrat la dumneavoastră în casă…</p>
               <p rend="justify">—  Poate vrei să spui că am legături cu oameni suspecţi…</p>
               <p rend="justify">—  Nu, domnule comisar regal. Dar băiatul a intrat la dumneavoastră.</p>
               <p rend="justify">—  N-am avut nici un vizitator minor.</p>
               <p rend="justify">—  Înseamnă că băiatul acesta ne duce de nas. Prima oară l-am întâlnit la o casă supravegheată. Domnul comisar Bălan m-a certat că l-am adus aici. Mi-a spus că dumneavoastră l-aţi anchetat deja.</p>
               <p rend="justify">—  Pe „pistruiatul11 acela l-ai văzut şi la casa supravegheată?</p>
               <p rend="justify">—  Da, la casa Rozeanu.</p>
               <p rend="justify">—  Interesant, foarte interesant… Poate n-ar fi rău să-l punem sub observaţie. Du-te şi aranjează tu asta!</p>
               <p rend="justify">—  Am înţeles, domnule comisar regal.</p>
               <p rend="justify">Salută regulamentar şi porni spre camera de gardă. Spre nemulţumirea lui nu-l găsi acolo decât pe Ciupitu, un agent bătrân, familist, cu faţa ciupită de vărsat, de unde i se şi trăgea porecla.</p>
               <p rend="justify">—  Ce faci, Ciupitule?</p>
               <p rend="justify">—  Nimic, căscă agentul, deşi mai avea câteva ore până la terminarea serviciului.</p>
               <p rend="justify">—  Ascultă mă, Ciupitule!</p>
               <p rend="justify">—  Ordonaţi, domnule comisar!</p>
               <p rend="justify">—  Te duci în strada Semaforului 2. Locuieşte acolo un puşti pistruiat, li urmăreşti o zi, două, vezi ce-i cu el, apoi raportezi şefului direct. Ai înţeles?</p>
               <p rend="justify">—  Numai la chestii din astea mă trimiteţi., spuse cu. Reproş agentul. Mor de foame, domnule comisar. Dacă nu mă trimiteţi la un bijutier sau la o cârciumă, o să-mi chiorăie maţele ca un saxofon. Am patru copii, domnule comisar…</p>
               <p rend="justify">—  Cine te-a pus să te însori?. Hai, du-te!. Şi înainte de a pleca trimite-l aici pe Suciu…</p>
               <p rend="justify">—  Pe care Suciu?</p>
               <p rend="justify">—  Pe ăla pe care l-am arestat la depou.</p>
               <p rend="justify">—  Am înţeles, să trăiţi…</p>
               <p rend="justify">Suciu fu introdus de un gardian. Purta cătuşe.</p>
               <p rend="justify">—  Scoate-i bijuteriile, ordonă Bota.</p>
               <p rend="justify">Gardianul îi descuie cătuşele şi la un semn discret al comisarului ieşi din încăpere.</p>
               <p rend="justify">Suciu îşi frecă braţele.</p>
               <p rend="justify">—  Vă mulţumesc, domnule comisar-şef.</p>
               <p rend="justify">—  Comisar.</p>
               <p rend="justify">—  Vă mulţumesc, domnule comisar.</p>
               <p rend="justify">—  Spune, mă Suciule…</p>
               <p rend="justify">Suciu se grăbi să-i răspundă:</p>
               <p rend="justify">—  Vă spun, domnule comisar…</p>
               <p rend="justify">—  Spune, tu ai putea să te ascunzi sub acest dulap?</p>
               <p rend="justify">—  Da, domnule comisar…</p>
               <p rend="justify">—  Atunci, poftim… ascunde-te!.</p>
               <p rend="justify">Suciu abia atunci se uită la dulap: era un dulap metalic, fără picioare. Intre dulap şi podea cu greu s-ar fi putut introduce o lamă de cuţit.</p>
               <p rend="justify">—  Aţi glumit, domnule comisar… Sub dulapul acesta nu încape nici un gândac.</p>
               <p rend="justify">—  Dar dacă te-ai strădui? Culcă-te!. Suciu căută privirile comisarului să vadă dacă acesta glumeşte sau vorbeşte serios. Comisarul nu glumea. Se lăsă în genunchi, apoi se culcă pe burtă în faţa dulapului. Ştia că orice împotrivire s-ar solda cu bătaie. Prefera să-şi bată joc de el decât să fie bătut. Comisarul se apropie.</p>
               <p rend="justify">—  Domnule comisar, ce vreţi de la mine?</p>
               <p rend="justify">—  Scoală-te, Suciule!. Suciu se ridică imediat în picioare. Spune, Suciule, tu-l cunoşti pe Cristian?</p>
               <p rend="justify">—  Cristian?. Nu, domnule comisar, nu cunosc pe nici un Cristian. Pe crucea mea…</p>
               <p rend="justify">—  Atunci ţi-l prezint eu. Uite, e acolo… Arătă spre birou: în sertarul biroului.</p>
               <p rend="justify">Suciu se uită spre birou, nu prevedea nimic bun din această discuţie…</p>
               <p rend="justify">—  Te duci sau vrei să-ţi fac o petiţie în scris? Hai, ce aştepţi?</p>
               <p rend="justify">Neavând încotro, Suciu se duse la birou şi trase sertarul, dar îl închise imediat.</p>
               <p rend="justify">—  Adu-l aici! se auzi glasul lui Bota. Suciu scoase din sertar un baston de cauciuc şi-l întinse comisarului. Bota luă bastonul, îl îndoi între mâini, se jucă cu el. Suciu tremura ca varga.</p>
               <p rend="justify">—  Stai jos, Suciule, spuse după o pauză Bota şi arătă cu capul spre un fotoliu de piele.</p>
               <p rend="justify">Suciu se aşeză. Bota aruncă bastonul spre el şi Suciu, neîndemânatic, era să-l scape.</p>
               <p rend="justify">—  Fă cunoştinţă cu el, spuse comisarul râzând. Împrieteneşte-te cu el… Probabil o să fiţi mult timp împreună.</p>
               <p rend="justify">—  Ce vreţi de la mine, domnule comisar?</p>
               <p rend="justify">Bota se apropie de Suciu şi se aşeză ameninţător pe spătarul fotoliului.</p>
               <p rend="justify">—  Vreau să-l prind pe Bogdan. Eu vreau să-l prind, înţelegi?. Uite, pe răspunderea mea îţi dau drumu'… Acum… Eşti liber… Dar dacă în două, trei zile nu-mi dai o pistă, atunci… Tu eşti bine văzut printre muncitori, lucrezi doar la depou… Nu poţi să nu afli ceva… Şi tot timpul gândeşte-te la Cristian… Hai, cară-te!.</p>
               <p rend="justify">A  doua zi, Suciu răsfoi toate însemnările sale, îşi notă câteva adrese, apoi se îmbrăcă elegant şi porni în oraş. Primul drum îl făcu în strada Carol 35 la profesoara de istorie. Îi deschise chiar ea:</p>
               <p rend="justify">—  Aş vrea să vorbesc cu doamna profesoară Prodan…</p>
               <p rend="justify">—  Eu sunt, îi răspunse profesoara. Cu cine am plăcerea…</p>
               <p rend="justify">—  Numele meu n-o să vă spună nimic, doamnă. Vin din Bucureşti.</p>
               <p rend="justify">—  Şi ce doriţi?. Individul începu să nu-i placă…</p>
               <p rend="justify">—  Ştiţi, n-aş vrea să discutăm aici pe coridor. Dacă mi-aţi permite să intru…</p>
               <p rend="justify">—  Îmi pare foarte rău… e dezordine şi… Spuneţi-mi ce doriţi?</p>
               <p rend="justify">—  Nu aveţi de închiriat o cameră cu ferestrele spre sud?</p>
               <p rend="justify">Rosti cuvintele încet, ca să se ştie că e vorba de o parolă.</p>
               <p rend="justify">—  Nu. De altfel nici nu ştiu încotro dau ferestrele mele… Cine v-a spus că închiriez camere?</p>
               <p rend="justify">—  Cei de la Bucureşti, de la centru.</p>
               <p rend="justify">—  Ce fel de centru?</p>
               <p rend="justify">—  Înţelegeţi dumneavoastră… Aş vrea să mă întâlnesc cu Enache…</p>
               <p rend="justify">—  Cu care Enache?. Nu cunosc nici un Enache. Cred că aţi greşit adresa…</p>
               <p rend="justify">Îi trânti uşa în nas, dar rămase în spatele uşii până ce se convinse că omul nu mai e pe palier. Abia după aceea se duse în camera lui Andrei.</p>
               <p rend="justify">—  Te deranjez?</p>
               <p rend="justify">—  Nu.</p>
               <p rend="justify">—  S-a întâmplat ceva şi trebuie neapărat să-ţi comunic. A fost aici un om care ar fi vrut să stea de vorbă cu tine.</p>
               <p rend="justify">—  De unde ştie că stau aici?</p>
               <p rend="justify">—  Nu ştie. Am impresia că bănuieşte doar. Te-a căutat pe numele Enache. Spunea că a venit din Bucureşti de la centru…</p>
               <p rend="justify">—  Ce fel de centru?.</p>
               <p rend="justify">—  Asta l-am întrebat şi eu… Mai ales că cei de la Comitetul Central n-au fost informaţi de noua ta adresă. Adresa asta a fost hotărâtă de biroul local… Ştia şi ceva din parolă, căuta o cameră cu ferestrele spre sud. N-o ştia corect… Părea că auzise ceva, dar nu era destul de bine informat…</p>
               <p rend="justify">—  Asta e grav…</p>
               <p rend="justify">—  De aceea am venit să-ţi spun.</p>
               <p rend="justify">—  Ai procedat bine, Iulia… Tu n-ai astăzi cursuri?</p>
               <p rend="justify">—  Ba da, dar numai de la 11…</p>
               <p rend="justify">—  Mda… Dacă te duci la şcoală, aş avea o rugăminte. Aş vrea să-l văd pe Pistruiat…</p>
               <p rend="justify">—  Ţi s-a făcut dor de el?</p>
               <p rend="justify">—  Da.</p>
               <p rend="justify">—  Să-l trimit aici?</p>
               <p rend="justify">—  Nu. Aş vrea să-l văd în oraş…</p>
               <p rend="justify">—  Eu n-aş putea să te ajut?</p>
               <p rend="justify">—  Ba da. Dar deocamdată nu e ceva important.</p>
            </div>
            <div type="div2">
               <head>XX</head>
               <p rend="justify">AGENTUL CIUPITU se postă în faţa casei din strada Semaforului 2, la şase dimineaţa, înarmat cu un bloc notes şi cu un creion. Pentru siguranţă luă cu el şi două lame, să ascută creionul la nevoie. Pentru că, spunea el, în creioanele astea de fabricaţie de război, fie ele şi Hardtmuth, nu mai poţi avea încredere: te lasă în pană când ţi-e lumea mai dragă.</p>
               <p rend="justify">Despre creioane sau despre orice alt lucru fără însemnătate ar fi putut vorbi ore întregi: ştia cum se presează praful de grafit pentru miez, ştia la ce temperatură se produce solidificarea, ce lemn se foloseşte pentru înveliş. Ştia, printre altele, cum se conservă fasolea, câtă terebentină se adaugă la vopsea neagră ca să producă un kilogram de pastă de ghete. Dar dacă întâmplător cineva l-ar fi întrebat de ce e război, n-ar fi ştiut să răspundă. Nu ştia de ce era România aliată cu Germania, dacă s-a deschis sau nu cel de al doilea front şi, în special, nu înţelegea ce caută americanii în Europa.</p>
               <p rend="justify">Până la şapte şi douăzeci, când apăru Pistruiatul în poarta casei, nu făcu decât o singură însemnare în carneţel: 6,30, Pleşa Mihai bătrânul părăseşte casa. E îmbrăcat cu pantaloni de doc şi o scurtă de piele.</p>
               <p rend="justify">Când apăru Pistruiatul, notă ora, apoi vârî carneţelul în buzunar şi, profesional, se luă după băiat. Păstră o distanţă de vreo douăzeci de metri, dar toate măsurile luate erau de prisos: Pistruiatul nu-şi întorsese niciodată capul spre el. În colţul străzii fluieră de două ori şi, de printre leaţurile rupte ale unui gard, apăru un câine lăţos. Ciupitu îi urmări până la fabrica de hârtie. Aici îşi scoase carneţelul şi notă: 7,40, fabrica de hârtie. Ştia că Andrei Bogdan evadase la fabrica de hârtie. Pentru o clipă îi trecu prin minte că această afacere de urmărire fără importanţă s-ar putea să-i fie rentabilă! Cine ştie dacă acest copil nu era în legătură cu evadatul? Continuă urmărirea foarte precaut: intră în curtea fabricii printr-o spărtură, îşi murdări costumul proaspăt călcat de nevastă-sa, apoi se târî prin iarba încă udă de rouă şi se apropie de Pistruiat până la vreo zece metri. Spre mirarea lui, Pistruiatul nu intră în clădire; scoase numai din ghiozdan două felii mari de pâine. Le întinse câinelui, pe urmă, îşi văzu de drum. În tradă, curăţindu-şi costumul înverzit de Iarbă, Ciupitu înjură de toţi dumnezeii. Pistruiatul ori avea cunoştinţă de el şi i-a jucat o festă, ori, inconştient, l-a pus să se strecoare printre dărâmături şi să se târască prin iarba udă. Dar pentru că urmăritul nu-şi întoarse niciodată privirile, Ciupitu trase concluzia că Pistruiatul n-avea nici cea mai mică bănuială că ar fi urmărit.</p>
               <p rend="justify">\par        La ora opt fără trei minute, Mihai Pleşa Intră în clădirea şcolii.</p>
               <p rend="justify">Agentul se întrebă dacă are vreun rost să stea de planton în faţa şcolii sau, foarte liniştit să se ducă într-o cafenea să-şi petreacă timpul acolo. Totuşi nu-şi părăsi postul. Dacă va trebui să facă un raport chiar şefului cel mare, n-avea nici un rost ca din cauza a două sau trei ore de aşteptare să-şi pericliteze o eventuală avansare. Îşi cumpără un ziar şi se aşeză pe balustrada de metal a scuarului din faţa şcolii.</p>
               <p rend="justify">La sfârşitul orelor, profesoara de istorie, cu catalogul sub braţ se postă la o fereastră şi aşteptă ca Pistruiatul să se apropie de ea. În clasă, în timpul lecţiilor, îl anunţase cu voce tare că ar vrea să discute cu el după program. Felul cum îi spusese părea o ameninţare, chiar auzi cum colegul de bancă al Pistruiatului îi şopti: „O să-ţi cheme părinţii la şcoală”. Pistruiatul nu-i răspunse, înţelesese cum trebuie cele spuse de profesoară.</p>
               <p rend="justify">lila.</p>
               <p rend="justify">După oră Pistruiatul îşi făcu de lucru prin clasă să întârzie cât mai mult. Voia ca pe coridor, în timpul discuţiilor să nu fie decât ei doi. În cele din urmă, când se convinse că ceilalţi elevi au coborât scările, se apropie de profesoară. Ea, în clipa când îl simţi, începu să-i vorbească fără să se întoarcă spre el.</p>
               <p rend="justify">—  Eşti singur?</p>
               <p rend="justify">—  Da.</p>
               <p rend="justify">—  La ora trei te duci la Terasa Astoria. Fii atent să nu fii urmărit. Te aşteaptă Andrei.</p>
               <p rend="justify">—  Am să fiu acolo.</p>
               <p rend="justify">Plecă fără să salute.</p>
               <p rend="justify">Profesoara rămase la fereastră şi privi scuarul din faţa şcolii. Ciudată e viaţa. Tocmai acest puşti pistruiat i-a fost dat să-i fie omul de legătură. Dacă totul ar fi depins de ca, nu i-ar fi dat nici o sarcină. Dar dacă Andrei îl socoteşte de încredere probabil că e.</p>
               <p rend="justify">Pistruiatul tocmai apăru în faţa scuarului şi profesoara îl urmări cu privirile. Spre mirarea ei, un bărbat care până atunci citise n ('stingherit un ziar se luă după el. Putea fi doar o coincidenţă, dar ea n-avea dreptul să fie nepăsătoare: fugi în cancelarie, lăsă catalogul şi fără să-şi ia rămas bun de la colegi goni cât putu mai repede pe scări să-l ajungă din urmă pe Pistruiat. În stradă se convinse de-a binelea că băiatul era urmărit: ce bine că a mai rămas câteva clipe la fereastră. Trecu în grabă pe lângă agent şi se apropie de Pistruiat.</p>
               <p rend="justify">—  Nu te uita la mine şi fii atent ce-ţi spun: nu te mai duci la Terasă, eşti urmărit. Nu te uita în spate! Eşti urmărit de un bărbat cu pălărie cu boruri largi îmbrăcat într-un costum bej. Fii foarte atent!.</p>
               <p rend="justify">Profesoara îşi continuă goana dând impresia că cei câţiva paşi făcuţi alături de Pistruiat au fost un fel de răgaz, ca să-şi mai tragă sufletul.</p>
               <p rend="justify">Pistruiatul nu privi nici în stânga, nici în dreapta: îşi continuă drumul. Ajuns în faţa unei drogherii se opri şi cercetă firmele. Cu coada ochiului se uită îndărăt şi-şi descoperi urmăritorul. Acesta venea agale ca un om fără treburi. Să-i poată reţine mai bine figura, Pistruiatul se întoarse spre el:</p>
               <p rend="justify">—  Nu ştiţi, domnule, de ce se scrie „Lizette” cu doi de t?. Arătă spre o firmă.</p>
               <p rend="justify">Surprins, agentul încremeni, apoi se uită spre firmă şi văzu inscripţia „Drogheria Lizette”…</p>
               <p rend="justify">Răspunse cu întârziere:</p>
               <p rend="justify">—  Probabil e o transcriere franţuzească…</p>
               <p rend="justify">—  Vă mulţumesc, domnule.</p>
               <p rend="justify">Rămase tot în faţa firmei, apoi când agentul trecu mai departe, îşi continuă şi el drumul, dar în sens invers. Dacă e într-adevăr urmărit atunci agentul va trebui să se dea de gol. Agentul se întoarse după Pistruiat. Pistruiatul îşi grăbi paşii, îşi grăbi paşii şi agentul. Pistruiatului începu să-i placă aceasstă urmărire: coti pe o stradă lăturalnică aproape goală. „Păi, o să ai misiune grea cu mine, domnule agent!” Pistruiatul se aplecă să-şi lege şireturile şi în clipa aceea apăru agentul. Nu mai putea să dea îndărăt; îşi continuă drumul şi îl depăşi pe Pistruiat. Acesta, în aceeaşi clipă, porni iar în sens invers. După ce depăşi colţul, se lipi de zid şi aşteptă. Auzi bocăniturile repezi ale agentului şi acesta apăru, transpirat, la colţ. Era în viteză. Abia reuşi să stopeze în faţa Pistruiatului, dar fu obligat să meargă mai departe. Pentru o clipă avu senzaţia că puştiul îi zâmbeşte. Nu-i o misiune chiar atât de uşoară, gândi, şi îl înjură pe Pistruiat. Satisfăcut, Pistruiatul porni agale şi, simţindu-se urmărit, nu-i mai dădu nici o importanţă agentului. Hotărî să-l păcălească cum nu mai fusese păcălit până atunci. Ştia o casă cu două intrări, o să-l ducă pe agent până acolo şi o să-l lase cu buzele umflate. În casa cu pricina Pistruiatul intră în clădire şi fugi pe scări spre etajele de sus. Alerga aproape de balustradă, să fie văzut. Agentul, jos la capătul scărilor, îşi notă ceva într-un carneţel. Era clar că băiatul nu-i mai putea scăpa. Urcă şi el scările. Ajins la etajul doi auzi în spate paşi repezi. Nu observase că ucesta se pitise într-o adâncitură de pe pa lier. Fugi şi el în jos. Pistruiatul se ascunsese acum sub scară. Goni în stradă, se uită în stânga, se uită în dreapta, dar Pistruiatul nu era nicăieri. În acest timp, copilul intrase în curtea interioară şi ieşise pe poarta cealaltă, care dădea spre chei. Fără grabă s-a oprit în staţia de tramvai şi s-a căţărat pe primul tampon.</p>
               <p rend="justify">Fix la trei apăru în faţa Terasei Astoria. Câţiva ofiţeri nemţi şi nişte pensionari stăteau la mesele aşezate pe trotuar. Printre ei, Pistruiatul îl descoperi şi pe Andrei, îmbrăcat în uniformă. Nu ştia cum va trebui să ia legătura cu el, dar socoti că Andrei va fi destul de deştept să-l ajute. Tocmai trecea indiferent prin faţa lui când acesta se întoarse spre el:</p>
               <p rend="justify">—  Puştiule, nu vrei să te duci să-mi cumperi nişte ţigări?. Un pachet de Naţionale. Îi întinse o bancnotă de cinci lei.</p>
               <p rend="justify">—  Cu plăcere, domnule.</p>
               <p rend="justify">Cu bancnota în mână îşi continuă drumul. Într-un gang, să nu fie văzut, despături bancnota: aşa cum se aşteptase, găsi în ea un bileţel: „Du-te la Berindei şi rupe imediat biletul”.</p>
               <p rend="justify">Rupse bileţelul în zeci de bucăţi, le puse în palmă şi suflă în ele: bucăţelele de hârtie se risipiră ca nişte fulgi. Şi pentru că pe bileţel nu era trecută nici ziua şi nici ora când urma să aibă loc vizita, socoti că sarcina era imediată şi porni spre piaţa de vechituri.</p>
            </div>
            <div type="div2">
               <head>XXI</head>
               <p rend="justify">ÎN PIAŢA DE VECHITURI, fără să-şi dea seama, Pistruiatul trecu iar prin faţa tarabei cu cravate. Nu auzi când femeia se întoarse spre individul îmbrăcat cu tricou de marinar.</p>
               <p rend="justify">—  L-ai recunoscut?</p>
               <p rend="justify">—  Pe cine?. Aa, pe prietenul meu pistruiat… Dă-l încolo!.</p>
               <p rend="justify">—  Doar nu te temi de el! Eu în locul tău i-aş cere socoteală pentru chestia aceea cu geamantanul. Chiar aşa, să te ia de fraier un puşti?.</p>
               <p rend="justify">—  Ai dreptate… Merită să-i dau un picior în fund… E javra cu el?</p>
               <p rend="justify">—  N-o văd.</p>
               <p rend="justify">—  Atunci îl potcovesc.</p>
               <p rend="justify">Pistruiatul se trezi prins de umeri. Se sperie, se întoarse şi, când îl recunoscu pe bişniţar, se linişti. Crezuse că îl ajunsese din urmă agentul.</p>
               <p rend="justify">—  Ce bine-mi pare că te văd, spuse cu voce mieroasă bişniţarul… Să ştii că mi-ai făcut o mare surpriză că m-ai vizitat… Ascultă, nu mai ai un geamantan să ţi-l car?</p>
               <p rend="justify">—  N-am.</p>
               <p rend="justify">Faptul că Pistruiatul nu încerca să fugă şi nici nu se arătă speriat îl puse pe bişniţar în încurcătură.</p>
               <p rend="justify">—  Ascultă, mă gâlmă!. Ce crezi, baţi recordul mondial la înălţime dacă îţi dau un şut în fund?</p>
               <p rend="justify">—  Să ştiţi, prietenului meu nu-i place atletismul şi mutra dumneavoastră îi place şi mai puţin… Vârî două degete între buze şi fluieră cât putu de tare, apoi începu să strige din răsputeri:</p>
               <p rend="justify">—  Calu! Calule!.</p>
               <p rend="justify">Bişniţarul, fără să scoată un cuvânt, sări peste un morman de vedre şi dispăru în mulţime. Nu-şi imaginase că roşcovanul îşi strigase câinele doar aşa, ca să-l sperie.</p>
               <p rend="justify">Înainte de a intra la tinichigiu, se uită în toate părţile, să vadă dacă nu e urmărit. Nu era. Intră şi clinchetul metalic al clopoţelului îi făcu plăcere. Tinichigiul se întoarse spre uşă şi făcu o mutră de parcă ar fi văzut poliţia.</p>
               <p rend="justify">—  Ce-i cu tine aici?! Nu ţi-am spus să nu mai dai pe la mine?.</p>
               <p rend="justify">Primirea ostilă îl descumpăni pe Pistruiat.</p>
               <p rend="justify">—  Eu am fost convins că dumneavoastră aveţi nevoie de mine… Şi dacă m-am înşelat, vă rog să mă iertaţi…</p>
               <p rend="justify">—  Vrei să spui că Enache tot pe tine te-a trimis…</p>
               <p rend="justify">—  Da. Sau dumneavoastră credeţi că nu merit încrederea lui?</p>
               <p rend="justify">—  N-am spus asta… Dar e vorba de o misiune foarte grea… Trebuie să predai unui om un gheştetner…</p>
               <p rend="justify">—  Ce-i aia gheştetner? întrebă Pistruiatul. Auzise pentru prima oară de acest cuvânt.</p>
               <p rend="justify">—  Un fel de tipografie…</p>
               <p rend="justify">—  Tipografie?. Ar fi trebuit să viu cu un camion?</p>
               <p rend="justify">—  Nu… E o tipografie de mână. Deschise uşa dulapului de tinichea şi scoase de acolo un pachet puţin mai mare decât un ghiozdan. Uite, asta e.</p>
               <p rend="justify">—  Atât de mică? Nu pot s-o văd şi eu?</p>
               <p rend="justify">—  Nu. De fapt nici n-aveai voie să ştii ce-i în acest pachet.</p>
               <p rend="justify">—  Am înţeles, n-aveţi încredere în mine.</p>
               <p rend="justify">—  Mă, da' sensibil mai eşti… Uite ce va trebui să faci. Ştii unde e poşta mare?</p>
               <p rend="justify">—  Ştiu.</p>
               <p rend="justify">—  La patru şi un sfert, dar exact la patru şi un sfert, te prezinţi la ghişeul numărul doi. Acolo va sta un om cu Universul în buzunar. Te apropii de el şi-l întrebi: „Expediaţi un mandat?” Dacă răspunde „Da, un mandat telegrafic”, atunci pui pachetul lângă el şi pleci… Asta e tot. E clar?</p>
               <p rend="justify">—  Da, domnule Ciobanu.</p>
               <p rend="justify">—  Atunci du-te, să nu întârzii. Mai ai o jumătate de oră.</p>
               <p rend="justify">În apropierea poştei mari, un turc rezemat de căruciorul cu îngheţată îl îmbie să-i cumpere marfa. Pistruiatul îşi aduse aminte de bancnota de cinci lei, rezemă gheştetnerul de roata căruciorului şi se scotoci prin buzunare.</p>
               <p rend="justify">—  Vanilie ai? întrebă când puse bancnota pe cărucior.</p>
               <p rend="justify">—  Am.</p>
               <p rend="justify">—  Da de ciocolată?</p>
               <p rend="justify">—  Am.</p>
               <p rend="justify">—  Da de fistic?</p>
               <p rend="justify">—  Am şi de fistic, bre!</p>
               <p rend="justify">—  Rece?</p>
               <p rend="justify">—  Păi, cum să fie îngheţata, bre? Rece!</p>
               <p rend="justify">—  Atunci dă de un franc cu alune…</p>
               <p rend="justify">Turcul îi umplu un cornet cu îngheţată, apoi îi dădu restul.</p>
               <p rend="justify">—  E bună, spuse Pistruiatul ca un adevărat cunoscător.</p>
               <p rend="justify">—  Păi, când n-a fost îngheţata bună la Mehmet?</p>
               <p rend="justify">Pistruiatul vârî restul în buzunar şi porni spre poştă. Exact în poartă îşi dădu seama că uitase pachetul la căruciorul turcului. Aruncă cornetul la pământ şi fugi din toate puterile spre negustor. Încă de departe văzu ca pachetul nu mai era acoio. Turcul îl primi surâzător:</p>
               <p rend="justify">—  Mai pun una de alune?</p>
               <p rend="justify">—  Nu. Am venit după pachet.</p>
               <p rend="justify">—  Ce fel de pachet?</p>
               <p rend="justify">—  Unul aşa, îi desenă Pistruiatul forma pachetului în aer. L-am lăsat rezemat de cărucior…</p>
               <p rend="justify">—  Dacă l-ai lăsat acolo, acolo trebuie să l'ie… Alah nu schimbă ordinea lucrurilor…</p>
               <p rend="justify">—  Schimbă, nu schimbă, pachetul nu-i nici.</p>
               <p rend="justify">—  Înseamnă că n-ai avut pachet. Ai fost mai înainte aici?</p>
               <p rend="justify">Pistruiatului i se urcă sângele în obraz:</p>
               <p rend="justify">—  Am fost, bre! Nu te-am întrebat de îngheţata de vanilie, de ciocolată, de fistic, şi mi-ai spus că ai de toate…</p>
               <p rend="justify">—  Eu nu am decât un singur fel de îngheţată. De vanilie. De când a început războiul n-am decât vanilie. Atât!</p>
               <p rend="justify">—  Atunci când ţi-am cerut de alune şi mi-ai dat de vanilie, m-ai minţit… Aşa cum mă minţi şi acum… Dă-mi pachetul înapoi!.</p>
               <p rend="justify">Turcul deschise uşiţa căruciorului şi i-l puse în faţă.</p>
               <p rend="justify">—  Asta e, strigă bucuros Pistruiatul…</p>
               <p rend="justify">—  Şi de unde ştiu eu că-i al tău?</p>
               <p rend="justify">—  Întreabă-l pe Alah al dumitale, îţi spune el. E pachetul meu.</p>
               <p rend="justify">—  Dacă-i al tău, spune-mi ce-i înăuntru?</p>
               <p rend="justify">—  O tipografie!</p>
               <p rend="justify">—  Mă, tu mă crezi pe mine prost?. Ia-ţi pachetul şi du-te!.</p>
               <p rend="justify">În sala mare a poştei, Pistruiatul căută imediat ghişeul doi. Deasupra lui, pe o sticlă scria cu litere de aur: Recomandate, telegrame. Nu era nici un om acolo. Pistruiatul se uită spre ceas: mai erau cinci minute până la patru şi un sfert. Se aşeză pe o bancă, se uită în jur şi încercă să ghicească pe cel care va trebui să-l întâlnească. Printre cei din sală niciunul nu avea Universul în buzunar. Să nu fi venit încă? Se întoarse spre uşă şi, în clipa aceea, simţi o mână pe spate. Se întoarse şi înlemni. Era taică-su.</p>
               <p rend="justify">—  Ce cauţi tu aici?</p>
               <p rend="justify">—  Am venit cu un prieten şi m-a rugat să-l aştept. Era bucuros că pusese pachetul alături, altminteri taică-su l-ar fi putut întreba ce are la el.</p>
               <p rend="justify">—  Acum o înţeleg pe mama de ce te ceartă mereu. Masa e pusă şi tu umbli hai-hui. Ştii cât e ceasul?</p>
               <p rend="justify">Pistruiatul privi spre ceas: lipsea un minut până la patru şi un sfert. Ce ghinion să-l întâlnească tocmai pe taică-su la poştă!</p>
               <p rend="justify">—  Hai, du-te acasă! continuă taică-su, şi-i spui mamei că vin şi eu imediat.</p>
               <p rend="justify">Pistruiatul se ridică, luă pachetul şi porni spre uşă. De acolo îşi mai întoarse o dată privirile. În faţa ghişeului era un om şi avea şi Universul în buzunar. Taică-su. Cum de nu i-a observat până atunci ziarul? Se întoarse şi se postă lângă el. Taică-su dădu cu ochii de el şi se supără cu adevărat. Îi zvâcneau venele de la tâmple.</p>
               <p rend="justify">—  Tot n-ai plecat?!.</p>
               <p rend="justify">—  Te aştept să mergem împreună…</p>
               <p rend="justify">—  Eu mai am puţină treabă aici.</p>
               <p rend="justify">—  Expediezi un mandat?</p>
               <p rend="justify">Taică-su căscă ochii mari, apoi se uită în jur să vadă dacă nu-i aude cineva. Nu era nimeni prin apropiere.</p>
               <p rend="justify">—  Da, unul telegrafic.</p>
               <p rend="justify">Pistruiatul puse pachetul pe tejghea şi părăsi poşta.</p>
            </div>
            <div type="div2">
               <head>XXII</head>
               <p rend="justify">CIUPITU INTRĂ în biroul lui Comănescu galben ca ceara. Şeful îi ceruse un raport scris şi el nu avea ce pune pe hârtie. La început, când îl chemă să raporteze verbal, se bucură, pe urmă se sperie şi mai rău. Ce să-i spună?</p>
               <p rend="justify">În faţa biroului lui Comănescu, sub privirile cercetătoare ale acestuia, era galben ca ceara.</p>
               <p rend="justify">—  Dumneata, domnule agent, nu eşti bolnav?</p>
               <p rend="justify">—  Nu, domnule.</p>
               <p rend="justify">—  N-ai icter?</p>
               <p rend="justify">—  Nu, domnule.</p>
               <p rend="justify">—  Mă mir. Arăţi ca o lămâie. Spune!</p>
               <p rend="justify">Ciupitu îşi luă inima în dinţi şi începu să relateze.</p>
               <p rend="justify">—  La şase şi treizeci a plecat taică-su la fabrică. La 7 şi douăzeci, apăru băiatul şi s-a îndreptat spre fabrica de hârtie.</p>
               <p rend="justify">Comănescu păru interesat. Îşi aprinse o ţigară:</p>
               <p rend="justify">—  Continuă, te rog.</p>
               <p rend="justify">—  La fabrica de hârtie l-a hrănit pe Calu. Calu e câinele lui. De acolo a plecat la şcoală…</p>
               <p rend="justify">—  Asta e tot ce a făcut la fabrica de hârtie?</p>
               <p rend="justify">—  Da, domnule comisar regal. La şcoală a apărut după terminarea cursurilor. Nu vă mai spun că am stat cinci ore în faţa şcolii aşteptându-l. Apare şi mă întreabă de ce se scrie Lizette cu doi t. Tocmai pe mine s-a găsit să mă întrebe.</p>
               <p rend="justify">—  Te-a mirosit.</p>
               <p rend="justify">—  Mult mai târziu m-a reperat. Spun, a ieşit de la şcoală, dar n-a luat-o spre casă, ci spre o stradă lăturalnică. Strada era pustie. Nu eram acolo decât noi doi… Vă imaginaţi, am avut o misiune grea…</p>
               <p rend="justify">—  Halal misiune, îl întrerupse Comănescu. Să urmăreşti un băiat de 13 ani. Spune mai departe…</p>
               <p rend="justify">—  Degeaba vă supăraţi, domnule comisar regal. Strada, cum spuneam, era pustie. Îl urmăresc. Se opreşte. Eu, ce era să fac? îl depăşesc. El se întoarce şi o ia în sens invers. Mă iau după el. Stătea ascuns după colţ şi, când îl depăşesc, porneşte din nou pe strada pustie.</p>
               <p rend="justify">—  Ca un om cu experienţă.</p>
               <p rend="justify">—  Exact, domnule comisar regal. Ca un om cu experienţă…</p>
               <p rend="justify">Comănescu izbucni:</p>
               <p rend="justify">—  Dumnezeu v-a luat minţile!. Băiatul se joacă cu voi, fiindcă simte că sunteţi nişte proşti!. Aduceţi-l aici!</p>
               <p rend="justify">—  Acum?</p>
               <p rend="justify">—  Vezi că eşti un prost? Mâine dimineaţă, când pleacă la şcoală. Doar n-o să stau toată noaptea după el. Şi cum ţi-a scăpat?</p>
               <p rend="justify">—  V-am spus. A intrat într-o casă de pe strada Fogoian şi acolo s-a topit.</p>
               <p rend="justify">—  Pe Fogoian 18, nu?</p>
               <p rend="justify">—  Exact, de unde ştiţi?</p>
               <p rend="justify">—  Casa aceea are două ieşiri. A doua spre cheiul Almăşan… Din cauza voastră mă înjură cei din Bucureşti! Nici nu-i de mirare că vor să mă schimbe. Dar înainte de asta, am să fac un mare serviciu poliţiei. Am să vă dau pe toţi afară!.</p>
               <p rend="justify">Când Pistruiatul ajunse acasă, Ciupitu era postat în faţa casei lor. Stătea rezemat de un gard şi fuma. Pistruiatul se apropie de el şi-l întrebă cât e ceasul. Ciupitu, politicos, îşi consultă ceasul de buzunar:</p>
               <p rend="justify">—  Patru şi patruzeci…</p>
               <p rend="justify">—  Şi când vă schimbaţi? întrebă obraznic Pistruiatul. Sau faceţi şi ore suplimentare?</p>
               <p rend="justify">ABIA LA CINĂ reuşi mama să-şi spună păsul despre comportarea lui Mihai:</p>
               <p rend="justify">—  Ştii la ce oră a venit azi domnişorul de la şcoală?</p>
               <p rend="justify">Tata nu-i răspunse imediat; mai sorbi două linguri de supă şi, când se convinse că mama nu mai vrea să adauge nimic, răspunse tot cu o întrebare:</p>
               <p rend="justify">—  De unde să ştiu?</p>
               <p rend="justify">—  La patru şi jumătate…</p>
               <p rend="justify">—  De, dacă învaţă mult. Tu vrei să-l faci popă! Trase cu ochiul spre Pistruiat; acesta zâmbi pe ascuns să nu-l vadă maică-sa.</p>
               <p rend="justify">—  Ţine-i partea! Ştii că are un patru la istorie?</p>
               <p rend="justify">—  La istorie? întrebă tata mirat, ca şi cum singura materie importantă ar fi fost istoria. Dacă are un patru la istorie, nu e grav. Istoria se face, nu se învaţă. Şi dacă o face bine, poate să iasă şi premiant. Aşa e mă?</p>
               <p rend="justify">—  Am să mă străduiesc, tată…</p>
               <p rend="justify">Disperată, mama nu mai ştia ce să creadă despre cei doi. Vru să ceară lămuriri, dar în clipa aceea se auziră bătăi în uşă:</p>
               <p rend="justify">—  Dar ăsta cine o mai fi? întrebă speriată.</p>
               <p rend="justify">—  Nu ştiu, ridică Pistruiatul din umeri.</p>
               <p rend="justify">—  Nici eu, spuse şi tata şi continuă să mănânce.</p>
               <p rend="justify">—  Nu ştiţi, nu ştiţi, izbucni mama. Fiţi siguri că pe mine nu mă caută nimeni. Se du.'; e spre uşă să le dovedească că are dreptate. În prag apăru doamna Preda. Stânjenită, mama îşi lăsă privirile în pământ, dar spuse cu voce caldă:</p>
               <p rend="justify">—  Îmi pare bine că aţi venit, doamnă Preda, îmi pare foarte bine…</p>
               <p rend="justify">—  N-aş vrea să deranjez, doamna Pleşa… Văd că sunteţi la masă…</p>
               <p rend="justify">—  Nu, am terminat de mult… Aţi încercat rochia?</p>
               <p rend="justify">—  Da, tocmai de aceea am venit. Soţul meu spune că face nişte cute aici. Arătă spre şold.</p>
               <p rend="justify">—  Asta se corectează uşor. Se întoarse spre masă: Vreţi să treceţi voi dincolo…</p>
               <p rend="justify">—  Desigur, răspunse tata, numai tu nu uita să aţâţi puţin focul, să putem încălzi din nou supa.</p>
               <p rend="justify">Se ridică, îi făcu semn lui Mihai şi intrară în dormitor.</p>
               <p rend="justify">Imediat ce închise uşa, tata îl prinse pe Pistruiat de umeri:</p>
               <p rend="justify">—  De unde ai avut tu pachetul acela?</p>
               <p rend="justify">—  Nu pot să-ţi spun, tată.</p>
               <p rend="justify">—  Aha, înţeleg… Faci pe misteriosul…</p>
               <p rend="justify">—  Nu, dar Enache mi-a spus să tac.</p>
               <p rend="justify">—  Enache? Care Enache?</p>
               <p rend="justify">—  Deţinutul acela care a evadat acum câteva zile.</p>
               <p rend="justify">—  Îl cunoşti personal pe Andrei?</p>
               <p rend="justify">—  Da, e cel mai bun prieten al meu.</p>
               <p rend="justify">—  Formidabil!. Mă, tu ştii ce om grozav e Andrei?</p>
               <p rend="justify">—  Ştiu, răspunse Pistruiatul, plin de sine.</p>
               <p rend="justify">—  Cu doi ani în urmă am fost împreună cu el…</p>
               <p rend="justify">—  Atunci când ai fost să repari gardul bunicii?</p>
               <p rend="justify">—  Atunci mă, atunci… Numai vezi ca mama să nu afle nimic…</p>
               <p rend="justify">—  N-o să afle. În orice caz, de la mine nu.</p>
               <p rend="justify">Tata rămase un timp tăcut, privi desenele geometrice de pe covor.</p>
               <p rend="justify">—  Spune, tu cum ai intrat în combinaţia asta?</p>
               <p rend="justify">—  L-am întâlnit pe Andrei la fabrica de hârtie şi, după aceea, l-am ascuns.</p>
               <p rend="justify">—  Unde?</p>
               <p rend="justify">—  Aici, în casă.</p>
               <p rend="justify">—  Mă, tu eşti nebun</p>
               <p rend="justify">—  Nu, tată…</p>
               <p rend="justify">Mama deschise uşa şi, plină de importanţă, rosti numele soţului:</p>
               <p rend="justify">—  Mihai… Te rog condu-o pe doamna Preda…</p>
               <p rend="justify">—  Cu plăcere, spuse tata şi Pistruiatul descifra chiar din aceste două cuvinte un fel de înjurătură.</p>
               <p rend="justify">—  Poftiţi, doamnă Preda!</p>
               <p rend="justify">Doamna Preda întinse braţul, dar tata se prefăcu că nu vede şi-i deschise larg uşa: Poftiţi!.</p>
               <p rend="justify">Legănându-se, doamna Preda ieşi în curte şi tata o urmă.</p>
               <p rend="justify">—  Sunteţi foarte amabil, domnule Pleşa… Amabil şi drăguţ…</p>
               <p rend="justify">—  Asta e puţin spus, doamnă Preda… Cu zece ani în urmă am fost ales cel mai drăguţ om de pe strada Semaforului. Îi deschise poarta: Noapte bună, doamnă!.</p>
               <p rend="justify">Ofensată, doamna Preda nici nu răspunse la salut şi se pierdu în întuneric.</p>
               <p rend="justify">Tata, în loc să se întoarcă în bucătărie, se duse la beci, ridică chepengul şi coborî. La lumina unui felinar desfăcu pachetul primit de la fiul său şi se apucă de lucru. Cunoştea bine funcţionarea gheştetnerului. Cu doi ani în urmă tipografia ilegală mai fusese instalată în pivniţă şi, numai după ce agenţii au început să dea târcoale cartierului, a dat-o mai departe unui muncitor de la fabrica de vagoane.</p>
               <p rend="justify">Meticulos, pregăti hârtiile, apoi scoase textul primit de la un tovarăş venit de la Bucureşti şi se apucă de lucru. Când au apărut zorile, avea tipărite mai mult de cinci mii de fluturaşi în care Partidul Comunist Român chema pe muncitori, pe ţărani şi pe ostaşi la luptă împotriva cotropitorilor hitlerişti.</p>
            </div>
            <div type="div2">
               <head>XXIII</head>
               <p rend="justify">ÎNGRIJORATĂ, Iulia Prodan se culcă târziu, după ce adormise Lucica. Se întinse în pat. Din stradă se auzea huruitul unor maşini militare şi nişte comenzi în limba germană. Stinse lumina, dar când îşi dădu seama că nici aşa nu putea adormi, aprinse veioza de pe noptieră şi căută o carte: dădu peste Fraţii Jderi. O mai citise de câteva ori şi-şi spuse că alesese bine, nu va trebui să se concentreze prea mult. Cu toate astea, după câteva pagini, îşi dădu seama că frazele nu se legau între ele, reţinuse doar nişte cuvinte, nimic altceva. Gândurile îi zburau la camera alăturată unde, Andrei, de două nopţi nu mai stinsese lumina. Slăbise, şi Iulia Prodan se simţea responsabilă de sănătatea lui. Ştia că cei de la comitet or să-i facă reproşuri că nu s-a îngrijit îndeajuns de el, că nu s-a străduit să aibă condiţiile cele mai bune de lucru, dar cu Andrei nu se putea vorbi: era preocupat, gândurile îi zburau aiurea, răspundea la întrebări scurt, numai cu da sau cu un şi, în general, părea absent la tot ce se petrecea în casă. Avea ochii încercănaţi şi, neras, părea un sălbatic.</p>
               <p rend="justify">Hotărî să se ducă la el şi să-i poruncească să stingă lumina, să se culce. Se ridică din pat, încet să n-o trezească pe Lucica, îmbrăcă un capot şi porni spre camera alăturată. Aşa cum bănuise, lumina ardea. Bătu încet în uşă:</p>
               <p rend="justify">—  Pot să intru?</p>
               <p rend="justify">—  Desigur.</p>
               <p rend="justify">Andrei stătea la birou: în faţa lui, pe o planşă, harta oraşului era plină cu nişte desene ciudate, abstracte, linii, săgeţi de diferite dimensiuni, cerculeţe e (r) lorate.</p>
               <p rend="justify">—  Iar nu dormi! spuse Iulia cu reproş.</p>
               <p rend="justify">Andrei o privi cu ochi mici, obosiţi:</p>
               <p rend="justify">—  Nici tu n-ai somn.</p>
               <p rend="justify">—  Ba da.</p>
               <p rend="justify">—  Cum dormi dacă eşti aici? Tu ai mâine cursuri, dar eu pot să lenevesc cât vreau.</p>
               <p rend="justify">—  Ştiu că te scoli totdeauna înaintea mea.</p>
               <p rend="justify">—  Pentru că am de lucru, Iulia. Nu vezi? Desenez. Vreau să dau examen la „Belle orte”…</p>
               <p rend="justify">—  Singurul lucru care mă bucură e că glumeşti… Aş putea să te ajut cu ceva?</p>
               <p rend="justify">—  Da. De fapt e bine că ai venit aici. Cunoşti bine oraşul?</p>
               <p rend="justify">—  Destul de bine.</p>
               <p rend="justify">—  Cam ce distanţă ar putea fi între gară şi fabrica de uleiuri?</p>
               <p rend="justify">—  La asta nu mă pricep…</p>
               <p rend="justify">—  Bine. Atunci află dacă la palatul telefoanelor există o scară de serviciu, una care să ducă direct la centrala automată.</p>
               <p rend="justify">—  Asta pot să aflu. Şi acum, te rog, culcă-te… Ştii foarte bine că răspund de sănătatea ta…</p>
               <p rend="justify">—  Îmi porunceşti?</p>
               <p rend="justify">—  Aş vrea să-ţi poruncesc…</p>
               <p rend="justify">—  Acum nu se poate, Iulia… Efect'v am de lucru…</p>
               <p rend="justify">—  Atunci te las… Noapte bună i…</p>
               <p rend="justify">—  Noapte bună, Iulia.</p>
               <p rend="justify">Profesoara ieşi din cameră, dar, în loc să se ducă spre donnitor, se duse în bucătărie şi puse de cafea. Dacă tot nu-i dă ascultare şi lucrează, cel puţin să nu-i fie somn. Intră în camera lui Andrei fără să mai bată la uşă. Andrei, când văzu cafeaua aburindă, se lumină la faţă:</p>
               <p rend="justify">—  Mai înainte ai fost atât de severă că n-am îndrăznit să te rog să-mi faci o cafea…</p>
               <p rend="justify">Mă tem că ai început să-mi ghiceşti gândurile…</p>
               <p rend="justify">—  Asta e rău? întrebă ea tulburată.</p>
               <p rend="justify">—  Acum, da.</p>
               <p rend="justify">—  Poate că ai dreptate… Vezi, mai înainte am spus că nu mă pricep la distanţe. Am găsit. Soluţia. Măsor drumul dintre gară şi fabrica de uleiuri cu paşii. Nu e bine aşa?</p>
               <p rend="justify">—  Ba da. E foarte bine… Şi acum du-te şi culcă-te!. îţi mulţumesc pentru cafea.</p>
               <p rend="justify">Profesoara se culcă cu grijă să n-o trezească pe Lucica. Luă din nou cartea în mână, dar frazele tot nu se închegau.</p>
               <p rend="justify">—  De ce nu stingi lumina? strigă Lucica.</p>
               <p rend="justify">—  Tu nu dormi?</p>
               <p rend="justify">—  Cum să dorm cu lumina aprinsă? Şi mai ales cum să dorm dacă umbli noaptea. Unde ai fost?</p>
               <p rend="justify">—  Am făcut o cafea lui nenea Andrei.</p>
               <p rend="justify">—  Şi te mai plângi că nu doarme… Cum să doarmă dacă îi faci cafea!.</p>
               <p rend="justify">—  Ai dreptate. Hai să dormim!</p>
               <p rend="justify">Stinse lumina, dar somnul o ocoli până în zori.</p>
            </div>
            <div type="div2">
               <head>XXIV</head>
               <p rend="justify">MIHAI PLEŞA tocmai ascundea pacheţelele de manifeste în sân când, în uşa bucătăriei, apăru Pistruiatul. Se uită lung la taică-su, apoi spu; e ca un specialist:</p>
               <p rend="justify">—  Aşa nu poţi ieşi în oraş.</p>
               <p rend="justify">Taică-su îl privi chiorâş:</p>
               <p rend="justify">—  Te-oi fi pricepând acum la toate… De ce să nu pot ieşi?</p>
               <p rend="justify">—  Pentru că te arestează primul poliţist…</p>
               <p rend="justify">—  Ce vorbeşti! De zece ani totdeauna aşa transport manifestele.</p>
               <p rend="justify">—  Da, dar de când a evadat Andrei toată poliţia stă la pândă…</p>
               <p rend="justify">—  Poate ai vreo altă propunere?</p>
               <p rend="justify">—  Da. Dar mă costă un patru.</p>
               <p rend="justify">—  Nu înţeleg.</p>
               <p rend="justify">—  Mă duc la şcoală fără cărţi.</p>
               <p rend="justify">—  Şi?</p>
               <p rend="justify">—  Iau un patru.</p>
               <p rend="justify">—  Spune mai departe!</p>
               <p rend="justify">—  Dar acest patru valorează cât doi de zece.</p>
               <p rend="justify">—  Mă! Tu vrei să pui manifestele în ghiozdan.</p>
               <p rend="justify">—  Da. Cine ar bănui că în ghiozdanul unui copil ar putea exista manifeste.</p>
               <p rend="justify">—  Mă, tu nu eşti prost.</p>
               <p rend="justify">—  Nu sunt… Şi unde trebuie să duc manifestele?</p>
               <p rend="justify">—  În strada Carol 35.</p>
               <p rend="justify">—  Ştiu. Apartamentul 5. Doamna Iulia Prodan…</p>
               <p rend="justify">—  Mă, tu cunoşti toată organizaţia…</p>
               <p rend="justify">—  Nu toată… Dar pe câţiva…</p>
               <p rend="justify">Tata îl mângâie pe cap.</p>
               <p rend="justify">—  Să fii foarte prudent, să nu faci vrâO prostie.</p>
               <p rend="justify">—  De mult nu mai fac prostii, tată!</p>
               <p rend="justify">Înghesui toate manifestele în ghiozdan, se îmbrăcă şi porni spre strada Carol fără să dejuneze. Il încălzea gândul că în curând îl va vedea pe Andrei.</p>
               <p rend="justify">În stradă îl descoperi imediat pe agent. Stătea rezemat de gard şi fuma. Ar fi fost o prostie să se întoarcă înapoi. Hotărî să scape de el pe drum. Dar nu se întâmplă aşa. Agentul îl ajunse din urmă şi-l prinse de braţ.</p>
               <p rend="justify">—  Ce faci, iubitule? îi spuse agentul în loc de salut. Azi n-o să mai scapi… Spune-mi, ce ai căutat ieri în strada Fogoian?</p>
               <p rend="justify">—  E o balustradă lucioasă acolo şi mă dau pe ea…</p>
               <p rend="justify">—  Şi pentru atâta lucru faci un ocol atât de mare?</p>
               <p rend="justify">—  Da. Merită. E o balustradă foarte lucioasă… Nu vreţi să încercaţi şi dumneavoastră?</p>
               <p rend="justify">Agentul îi cârpi o palmă. Pistruiatul vru să se rupă din strânsoare, dar nu reuşi: agentul îl ţinea ca într-un cleşte.</p>
               <p rend="justify">—  Nu vrei să-mi povesteşti de cea de a doua ieşire din strada Fogoian?</p>
               <p rend="justify">—  Casa aceea are două ieşiri?.</p>
               <p rend="justify">—  Va să zică nu ştiai. Tu mă crezi prost, puştiuie… Uite, nu sunt. Îi mai cârpi o palmă.</p>
               <p rend="justify">—  Ce vreţi de Ia mine? întrebă Pistruiatul speriat, când văzu că agentul nu-l slăbeşte deloc. Trebuie să mă duc la şcoală…</p>
               <p rend="justify">—  Cred că azi vei absenta de la cursuri… Vrea să te vadă domnul comisar regal.</p>
               <p rend="justify">Dintr-o dată Pistruiatul păli şi-şi strânse mai puternic hamurile de la ghiozdan. Cum o să meargă la prefectură cu cinci mii de manifeste? Mai bine ar fi lăsat asta în seama lui taică-su.</p>
               <p rend="justify">În apropierea prefecturii mai încercă o dată să se smulgă din strânsoare, dar agentul se aşteptase la această tentativă. Îl ţinea strâns de parcă toată cariera lui ar fi depins de asta.</p>
               <p rend="justify">În sala de aşteptare, acum goală, agentul îl sili să se aşeze pe o bancă.</p>
               <p rend="justify">—  Să ştii că nu poţi ieşi din clădire. Dacă încerci să fugi, te snopesc…</p>
               <p rend="justify">Cu privirile aţintite în gol, Pistruiatul mai mult bănui decât auzi cum agentul intră în biroul lui Comănescu.</p>
               <p rend="justify">—  L-am adus, domnule comisar regal. E afară în sala de aşteptare.</p>
               <p rend="justify">—  Pare speriat?</p>
               <p rend="justify">—  Nu prea.</p>
               <p rend="justify">—  Poate se preface numai…</p>
               <p rend="justify">—  Dacă se preface, se preface bine. Il aduc?</p>
               <p rend="justify">—  Bineînţeles. De ce crezi că m-am sculat în zori?</p>
               <p rend="justify">Agentul ieşi, îl luă pe Pistruiat de umăr şi-l împinse în birou. De astă dată încăperea se păru neprimitoare şi nu-l mai emoţionară nici fotoliile tapisate cu catifea roşie şi nici perdelele de pluş.</p>
               <p rend="justify">—  Pofteşte mai aproape, domnule Pleşa!</p>
               <p rend="justify">Faptul că acest Comănescu îi spunea „domnule” îl dezorientă şi mai mult. E drept, comisarul regal nu avea nimic agresiv în voce, dar Pistruiatul ar fi preferat să fie înjurat decât luat cu vorbe mieroase.</p>
               <p rend="justify">—  Bună dimineaţa, domnule comisar.</p>
               <p rend="justify">—  Bănuiesc că nu te-ai aşteptat să ne vedem atât de matinal. Ia loc, domnule Pleşa!</p>
               <p rend="justify">Pleşa se aşeză în fotoliu şi rămase nemişcat. Nu ştia dacă se cuvine sau nu să-l reclame pe agent că l-a pălmuit. Preferă să tacă.</p>
               <p rend="justify">—  Să ştii, domnule Pleşa, mi-a plăcut gluma aceea cu nepotul. Ai păcălit trei comisari… De ce ai făcut asta?</p>
               <p rend="justify">—  Pentru că domnul Bota m-a pălmuit… Mi-a tras o palmă fără să-i fi făcut ceva… Ştiam că se tem de dumneavoastră şi atunci j-am spus că sunt nepotul dumneavoastră. Vă rog să mă scuzaţi… Ce altceva aş fi putut să fac?</p>
               <p rend="justify">—  Ai dreptate. Se ridică de la birou şi se apropie de Pistruiat. În locul tău aş fi procedat la fel.</p>
               <p rend="justify">Plimbându-se, ajunse în spatele Pistruiatului. Acum probabil se uită în ghiozdan, gândi Pistruiatul. Cine ştie, poate ăştia ştiu că am manifeste acolo şi se joacă acum cu mine. Comănescu, ca şi cum i-ar fi ghicit gândurile, îi ordonă:</p>
               <p rend="justify">—  Scoate-ţi ghiozdanul!</p>
               <p rend="justify">Mecanic, Pistruiatul îşi scoase ghiozdanul şi nu se împotrivi când Comănescu îl luă şi-l puse în faţa lui pe birou. Pistruiatul, buimăcit, privea prosteşte ghiozdanul şi mâinile albe, noduroase ale comisarului regal. Când liniştea se prelungi peste măsură, îşi lăsă privirile în jos şi se sperie şi mai tare: la picioarele lui pe covor era un manifest. Probabil căzuse în timp ce îşi scosese ghiozdanul. Puse repede talpa pe el. Manifestul, complet acoperit de talpă, nu se vedea…</p>
               <p rend="justify">—  Ştii de ce te-am chemat aici?</p>
               <p rend="justify">—  Nu.</p>
               <p rend="justify">—  Am vrut să te cunosc. Am vrut să cunosc omul care mi-a păcălit trei comisari. Bravo!</p>
               <p rend="justify">—  Acum, că m-aţi cunoscut, pot să plec?</p>
               <p rend="justify">—  Eşti chiar atât de grăbit?</p>
               <p rend="justify">—  Da. Prima oră e de matematică. Am un patru şi s-ar putea să răspund să-mi corectez nota…</p>
               <p rend="justify">—  Chiar te-ai pregătit?</p>
               <p rend="justify">—  Da.</p>
               <p rend="justify">—  Spune-mi, ai vrea să primeşti un zece la matematică?</p>
               <p rend="justify">—  Da, domnule comisar.</p>
               <p rend="justify">—  Cine e profesorul vostru de matematică?</p>
               <p rend="justify">—  Domnul Iliescu.</p>
               <p rend="justify">Comănescu căută privirile Pistruiatului.</p>
               <p rend="justify">—  Ca să vezi cât de mult ţin la tine, am să vorbesc cu domnul profesor Iliescu să-ţi dea un zece. Ştii pentru ce fac acest lucru?</p>
               <p rend="justify">—  Nu.</p>
               <p rend="justify">—  Pentru că ai reuşit să-mi păcăleşti trei comisari. De aceea! îmi plac oamenii deştepţi… Şi tu eşti unul căruia îi umblă mintea… Cum ai reuşit să scapi de agentul care te-a urmărit? A fost prost, nu-i aşa?</p>
               <p rend="justify">—  Da, zâmbi Pistruiatul cu gura plină, apoi, stânjenit, făcu o grimasă. Adică nu ştiam ce vrea de la mine şi atunci am hotărât să-l păcălesc…</p>
               <p rend="justify">—  Chiar aşa simplu, te-ai gândit să păcăleşti un om matur? Bravo! Deci te-ai convins că agentul nu ştie să urmărească un om.</p>
               <p rend="justify">—  Da.</p>
               <p rend="justify">—  Dar tu ai fi în stare să urmăreşti pe cineva fără să te observe?</p>
               <p rend="justify">—  Bineînţeles! Când ne jucăm de-a hoţii şi vardiştii şi eu sunt vardist, nici unui nu-mi scapă…</p>
               <p rend="justify">Comănescu apăsă pe butonul unei sonerii şi, în clipa următoare, apăru secretara.</p>
               <p rend="justify">Comănescu îi dădu dispoziţii fără să se uite la ea.</p>
               <p rend="justify">—  Îmi faci legătura cu domnul profesor Iliescu de la şcoala numărul 8.</p>
               <p rend="justify">—  Am înţeles, domnule comisar regal. Imediat. Ieşi tăcută la fel cum intrase.</p>
               <p rend="justify">—  Vezi, se întoarse Comănescu spre Pistruiat, eu mă ţin de cuvânt. Dar să ştii, zecele acela nu ţi-l dau pe gratis.</p>
               <p rend="justify">—  Dacă mă lăsaţi să mă duc la şcoală, îl iau şi singur.</p>
               <p rend="justify">—  Poate. Dar aşa îl iei sigur. Ai vrea să-mi faci un serviciu?</p>
               <p rend="justify">—  Cu mare plăcere.</p>
               <p rend="justify">—  Atunci fii atent. Aş vrea să dai comisarilor mei o lecţie. Şi uite cum. Ştii unde e fabrica de uleiuri?</p>
               <p rend="justify">—  Ştiu!</p>
               <p rend="justify">—  Te duci acolo cu un om de al meu şi o să-ţi arate pe cineva. Pe cineva pe care va trebui să-l urmăreşti…</p>
               <p rend="justify">—  Şi dacă intră într-o cârciumă? Eu sunt mic, eu nu pot intra în cârciumă.</p>
               <p rend="justify">—  Ll aştepţi afară şi pe urmă îl Urmăreşti din nou.</p>
               <p rend="justify">În timp ce vorbea, se juca cu catarama ghiozdanului. Desfăcea încuietoarele. Pistruiatul nu-şi putu lua privirile de la degetele lui îngălbenite de nicotină. Îi auzea vocea ca prin vis:</p>
               <p rend="justify">—  Notezi tot ceea ce face, toate adresele unde se duce, cu cine stă de vorbă… Ţi-e clar?</p>
               <p rend="justify">—  Adică să fac pe comisarul?</p>
               <p rend="justify">—  Da.</p>
               <p rend="justify">Tocmai voia să deschidă ghiozdanul, când sună telefonul. Comănescu întinse mâna după receptor:</p>
               <p rend="justify">—  Alo, da, şcoala numărul 8?. Aici prefectura poliţiei… Cu domnul profesor Iliescu… Am înţeles. Să fie scos de la ore… Da, aştept… Puse palma peste microfonul receptorului: vezi ce politicos sunt?</p>
               <p rend="justify">—  Pentru că aţi spus prefectura poliţiei…</p>
               <p rend="justify">—  Bineînţeles, aprobă Comănescu. Îmi pare bine… Aici Comănescu… Am o rugăminte, domnule profesor. E vorba de elevul dumneavoastră Pleşa… În primul rând aş vrea să-i motivaţi absenţa… Da, am treabă cu dumnealui şi, în al doilea rând, să-i treceţi în catalog un zece. Nu, nu e rugămintea mea personală, ci a prefecturii… Bineînţeles, un zece care să conteze la medie… Vă mulţumese foarte mult, domnule profesor… Faceţi un act patriotic.</p>
               <p rend="justify">Pistruiatul, ca şi cum s-ar fi scărpinat la picioare, se aplecă, scoase fluturaşul de sub talpă, îl mototoli şi-l ascunse în ciorap. În acest timp Comănescu puse receptorul în furcă.</p>
               <p rend="justify">—  Ţi-a plăcut, domnule Pleşa?</p>
               <p rend="justify">—  Da.</p>
               <p rend="justify">—  Acum e rândul tău. La trei fără un sfert te vei întâlni cu comisarul Bota şi te vei duce la fabrica de uleiuri. Şi după o săptămână îmi vii şi raportezi. Dar să nu încerci să mă tragi pe sfoară, că eu nu glumesc. Ai înţeles?</p>
               <p rend="justify">—  Da, domnule comisar regal.</p>
               <p rend="justify">Se ridică în picioare, întinse mâna după ghiozdan, îl luă cu precauţie să nu cadă nimic din el îl aşeză subsuoară şi porni spre ieşire. Auzi încă soneria din camera lui Comănescu, dar nu mai văzu că agentul Ciupitu intră în biroul comisarului regal.</p>
               <p rend="justify">—  Ordonaţi, domnule comisar regal.</p>
               <p rend="justify">—  Iar tu eşti?</p>
               <p rend="justify">—  Da, domnule comisar regal.</p>
               <p rend="justify">—  Acum a ieşit puştiul. Ar trebui urmărit… Vezi poate mai e cineva pe aici.</p>
               <p rend="justify">—  Vă rog să aveţi încredere în mine. Vă jur, de astă dată nu-mi scapă…</p>
               <p rend="justify">—  Te cunoaşte.</p>
               <p rend="justify">—  N-are importanţă, domnule comisar regal. Am plecat. Să trăiţi…</p>
            </div>
            <div type="div2">
               <head>XXV</head>
               <p rend="justify">DIRECTORUL ŞCOLII, ca şi cum l-ar fi aşteptat pe el, stătea în capul scărilor. Părea supărat. Pistruiatul crezu că din cauza telefonului primit de la Comănescu. Directorul în loc să-i răspundă la salut, îl luă la întrebări:</p>
               <p rend="justify">—  De ce ai lipsit de la cursuri?</p>
               <p rend="justify">—  Am fost la poliţie, domnule director…</p>
               <p rend="justify">—  Tot n-ai terminat cu poliţia?</p>
               <p rend="justify">—  Am terminat, domnule director… Chiar azi am terminat cu ei…</p>
               <p rend="justify">—  Şi crezi că poliţia îţi va motiva absenţele?.</p>
               <p rend="justify">—  Da. S-a şi vorbit cu domnul profesor Iliescu…</p>
               <p rend="justify">—  Cine a vorbit cu el?</p>
               <p rend="justify">—  Domnul comisar regal…</p>
               <p rend="justify">—  Înseamnă că l-a vizitat acasă. Pentru că domnul profesor e bolnav. Azi nici n-a venit la cursuri…</p>
               <p rend="justify">—  Am fost de faţă când s-a vorbit cu el, insistă Pistruiatul.</p>
               <p rend="justify">—  Domnul profesor n-are telefon acasă.</p>
               <p rend="justify">—  S-a vorbit la telefonul de aici.</p>
               <p rend="justify">—  Aici la şcoală? De ce minţi, mă Pleşa?. Telefonul nostru e stricat de o săptămână… îi spui lui taică-tu să vină mâine la şcoală… Vino în cancelarie.</p>
               <p rend="justify">Intrară în cancelarie şi, spre bucuria Pistruiatului, profesoara de istorie era acolo. Se bucură şi directorul.</p>
               <p rend="justify">—  Bine că sunteţi aici, doamnă Prodan. Ar trebui să-l luaţi pe Pleşa la rost… Trage chiulul şi îndrugă nişte minciuni mai mari decât el. Mi se pare că îi sunteţi dirigintă?</p>
               <p rend="justify">—  Da, domnule director…</p>
               <p rend="justify">—  Atunci vă rog să staţi de vorbă cu ei. „</p>
               <p rend="justify">Ieşi trântind uşa.</p>
               <p rend="justify">Profesoara aşteptă să se stingă paşii directorului, apoi se apropie de Pistruiat.</p>
               <p rend="justify">—  Ce s-a întâmplat?</p>
               <p rend="justify">—  Am fost la prefectură.</p>
               <p rend="justify">—  Ce ai căutat acolo?</p>
               <p rend="justify">—  Ei m-au căutat. M-au luat de pe stradă. Să ştiţi că am fost puţin speriat. Am cinci mii de fluturaşi la mine.</p>
               <p rend="justify">—  Unde? îngălbeni profesoara.</p>
               <p rend="justify">—  Aici în ghiozdan. Dar nu vă temeţi, totul s-a rezolvat cu bine…</p>
               <p rend="justify">—  Tu ai înnebunit! Am să-i spun lui Andrei să nu-ţi mai dea nici o sarcină…</p>
               <p rend="justify">—  Cum doriţi dumneavoastră… Dar azi eu trebuie să-l văd neapărat. Cu orice risc.</p>
               <p rend="justify">Dacă trebuie neapărat, te duci. Îl găseşti la mine acasă. Dar te duci fără ghiozdan…</p>
               <p rend="justify">—  Şi ce fac cu fluturaşii?</p>
               <p rend="justify">—  Îi ascunzi.</p>
               <p rend="justify">—  Nu trebuiesc distribuiţi?</p>
               <p rend="justify">—  Ba da.</p>
               <p rend="justify">—  Îi distribui eu.</p>
               <p rend="justify">—  Nu se poate! Există un procedeu. Îi duci înapoi tipografului. El ştie ce trebuie să facă.</p>
               <p rend="justify">—  Trebuia să vi-i predau dumneavoastră…</p>
               <p rend="justify">—  Da, dar nu aici, la şcoală…</p>
               <p rend="justify">Se deschise uşa şi în prag apăru directorul. Profesoara luă un ton oficial:</p>
               <p rend="justify">—  Ascultă, Mihai Pleşa! Dacă te mai prind că lipseşti de la cursuri, te exmatriculez…</p>
               <p rend="justify">Directorul aşteptă sfârşitul frazei, dar profesoara nu continuă. Spuse ca şi cum s-ar fi răzgândit:</p>
               <p rend="justify">—  Nu, mergem chiar acum acasă la tine… Trebuie să ştie şi părinţii cum te comporţi la şcoală.</p>
               <p rend="justify">Directorul aprobă din cap şi le deschise uşa ca să iasă din cancelarie.</p>
               <p rend="justify">În stradă profesoara îl povăţui în continuare pe Pistruiat:</p>
               <p rend="justify">—  Predai fluturaşii tipografului… Ştii de unde să-l iei?</p>
               <p rend="justify">—  Da.</p>
               <p rend="justify">—  Pentru că există un consemn. Nu e voie să faci nimic după capul tău… Dădu cu ochii de Ciupitu, care tocmai în clipa aceea îşi întoarse spatele. Asta de la poliţie e tot aici. Tu du-te, eu caut să-l reţin.</p>
               <p rend="justify">Pistruiatul porni cu paşi grăbiţi şi văzu cum profesoara îi taie calea agentului.</p>
               <p rend="justify">—  Domnule, vă rog nu vă supăraţi, nu ştiţi cumva pe unde vine Oficiul poştal numărul 4?</p>
               <p rend="justify">—  Nu ştiu, doamnă.</p>
               <p rend="justify">Agentul vru s-o ocolească, dar profesoara se ţinu scai de el.</p>
               <p rend="justify">—  Dar poşta centrală? Ştiţi, eu sunt din provincie şi trebuie să expediez o scrisoare recomandată.</p>
               <p rend="justify">—  Nu ştiu, doamnă!</p>
               <p rend="justify">Vocea îi tremura de nervi. Din cauza unei tâmpite din provincie n-o să-şi poată duce munca până la capăt. Când văzu că provinciala mai vrea să-l întrebe ceva, o îmbrânci şi fugi după Pistruiat. Acesta, ascuns sub o poartă, îl urmări cum se pierde în mulţime apoi, calm, făcu calea întoarsă şi porni spre centrul oraşului. Hotărî să distribuie el manifestele. Cum adică să nu poţi face nimic după capul tău?. Că cineva tot trebuie să hotărască. Tot un cap. Şi de ce ar fi capul altuia mai bun decât al lui? Doar are o experienţă în munca asta. Era convins că Andrei i-ar fi dat dreptate. În colţul unei străzi lăturalnice, se lovi piept în piept cu bişniţarul din piaţa de vechituri. Strada era pustie, nu putea nici măcar să strige după ajutor. Bişniţarul îl prinse de braţ şi-l trase spre el:</p>
               <p rend="justify">—  O, ce bine îmi pare că ne-am întâlnit, frumosule!.</p>
               <p rend="justify">—  Mie nu! mormăi cu sinceritate Pistruiatul.</p>
               <p rend="justify">Încercă să se smulgă din strânsoare, dar omul îmbrăcat cu tricoul de marinar îl ţinea strâns. Zâmbea satisfăcut:</p>
               <p rend="justify">—  Vezi bă, gâlmă, cum e viaţa. Bucuria unuia e necazul altuia. Şi să ştii că întâlnirea cu tine pe mine mă bucură foarte, foarte mult…</p>
               <p rend="justify">Se smuci din nou, dar bişniţarul se aşteptase şi la această încercare; îl lovi peste faţă.</p>
               <p rend="justify">—  Să nu mai faci figuri din astea că te sluţesc… O să arăţi ca Frankenstein…</p>
               <p rend="justify">—  Şi ce vrei de la mine?</p>
               <p rend="justify">—  Vreau să stau de vorbă cu tine… Să facem o conversaţie…</p>
               <p rend="justify">—  N-am ce discuta cu dumneata!</p>
               <p rend="justify">—  Nu mă supăra că devin agresiv… Ascultă mă, gâlmă… Odată am vrut să cumpăr de la tine un geamantan. Pe lovele şi m-ai refuzat. Acum, în compensaţie, sunt obligat să-ţi iau ghiozdanul cu împrumut.</p>
               <p rend="justify">—  Ghiozdanul, nu!.</p>
               <p rend="justify">Bişniţarul îi smulse ghiozdanul de pe spate şi vru să-l deschidă.</p>
               <p rend="justify">—  Nu-l deschide că dai de dracu!.</p>
               <p rend="justify">—  Ce vorbeşti, mă!. Deschise ghiozdanul şi dădu cu ochii de nişte pacheţele colorate.</p>
               <p rend="justify">—  Bănuiam eu ceva, dar nu m-am aşteptat ca, în loc de cărţi de şcoală, să transporţi marfă.</p>
               <p rend="justify">—  Dă-mi ghiozdanul înapoi!. întinse mâna după ghiozdan, dar bişniţarul se feri la timp.</p>
               <p rend="justify">—  Ia, mă, cazmaua, că te plesnesc. Te pup, scumpule! şi cu ghiozdanul subsuoară porni de-a lungul străzii.</p>
               <p rend="justify">Pistruiatul se luă după el. În colţul celălalt al străzii apăru un poliţist şi-şi încetiniră amândoi paşii. Pistruiatului îi veni o idee. Se opri în faţa poliţistului.</p>
               <p rend="justify">—  Domnule poliţist, omul acela cu tricoul vărgat are manifeste în ghiozdan.</p>
               <p rend="justify">Poliţistul n-aşteptă alte îndemnuri. În doi paşi îl ajunse pe bişniţar. Acesta, deşi luat prin surprindere, nu-şi pierdu cumpătul.</p>
               <p rend="justify">—  Ce-i, domnule şef?</p>
               <p rend="justify">—  Ce ai în ghiozdan?</p>
               <p rend="justify">—  În ghiozdan? Ce să am? Cărţi… Nu vedeţi, mă duc la şcoală…</p>
               <p rend="justify">—  Ai manifeste împotriva regimului!</p>
               <p rend="justify">—  Ce am? întrebă speriat bişniţarul.</p>
               <p rend="justify">Poliţistul îi smulse ghiozdanul din mână, îl deschise şi scoase un pacheţel din el. Bişniţarul căscă ochii, era uluit. Poliţistul îi împinse un manifest în faţă:</p>
               <p rend="justify">—  Cel puţin zece ani iei pentru asta!</p>
               <p rend="justify">—  Cât? se sperie bişniţarul. Il îmbrânci pe poliţist şi o luă la fugă. Poliţistul scăpă ghiozdanul din mână şi, când îşi restabili echilibrul, se luă val vârtej după bişniţar. Pistruiatul nu stătu mult pe gânduri: sări la ghiozdan, îl ridică şi fugi în sens invers cât îl ţineau picioarele.</p>
               <p rend="justify">Nu se opri decât după un sfert de oră când se convinse că nu mai poate fi ajuns. Se rezemă de zidul unei case să-şi tragă sufletul. Un vânt cald mătură trotuarele purtând biletele de tramvai ca pe nişte fluturi. Asta el hotărî Pistruiatul. Vântul îmi va ajuta să împart manifestele. Intră pe poarta primului bloc cu patru etaje şi urcă scările până la mansardă. Spre norocul lui găsi uşa podului deschisă. Merse până la luminator şi privi în stradă. Privită de sus, strada părea îngustă iar oamenii nişte furnici. Luă un pachet de manifeste şi le aruncă în gol. Vântul, aşa cum prevăzuse, risipi manifestele. Părea că ninge cu fulgi coloraţi. Grăbit, Pistruiatul nu mai contemplă zborul uşor legănat al manifestelor, ci o zbughi spre scări.</p>
               <p rend="justify">Când ajunse în stradă, aproape toţi oamenii erau aplecaţi, culegeau hârtiile colorate. În colţul străzii apăru un poliţist. Pistruiatul porni spre staţia de tramvai. Voia să fie cât mai departe de strada cu manifeste. Urcă pe tampon şi străbătând oraşul îi veni încă o idee. Desfăcu un alt pacheţel şi risipi fluturaşii de pe tampon. Tramvaiul aducea cu o cemetă cu o coadă mare colorată. Încă înainte de a ajunge în staţie sări de pe tampon şi fugi spre prima stradă lăturalnică. Nu văzu că din tramvai, odată cu el sări şi un individ şi se luă după el. Abia atunci se simţi urmărit, când urcă scările spre pod. Casa era necunoscută, nu ştia pe unde ar putea să se ascundă. Tot urcând auzi în spate paşii individului. Intră în pod. În stânga şi în dreapta grinzii principale erau orânduite boxele. Prima era deschisă, cu lacătul alături. Rufele întinse pe frânghie erau încă ude; probabil nu de mult au fost puse. Vru să intre să se ascundă acolo. Se răzgândi însă în ultima clipă. Dacă i-a venit lui ideea asta, de ce n-ar avea aceeaşi idee şi urmăritorul. Se piti în spatele unei grinzi. În clipa aceea apăru individul. Era un om înalt cu nasul turtit ca un boxer. Văzu boxa deschisă, se repezi l'ntr-acolo şi intră. Cu un singur salt Pistruiatul puse lacătul. Omul îl observă, începu să bată cu pumnii în uşa făcută din şipci. Pistruiatul nu-i dădu nici o atenţie: se duse la luminator şi, sub privirile omului din boxă, aruncă şi ultimele pachete de manifeste. Omul închis ţipa cât îl ţinea gura şi dădea cu piciorul în uşă. Pistruiatul, temându-se că balamalele ar putea să cedeze, porni spre scări. O mulţime de oameni atraşi de ţipetele din pod se îndreptau într-acolo. O femeie cu bigudiuri în păr, îmbrăcată numai cu un capot înflorat, îl întrebă pe Pistruiat:</p>
               <p rend="justify">—  Ce s-a întâmplat, băieţaş?.</p>
               <p rend="justify">Pistruiatul îi răspunse cu voce tare să-l audă ceilalţi:</p>
               <p rend="justify">—  Este un om în pod care aruncă manifeste pe luminator… Ar fi bine să anunţaţi poliţia.</p>
               <p rend="justify">Ajuns jos, răsuflă uşurat şi porni spre strada Carol. Li deschise Lucica.</p>
               <p rend="justify">—  Nu e nimeni acasă!</p>
               <p rend="justify">—  Nici tu? întrebă râzând Pistruiatul…</p>
               <p rend="justify">—  Mama mi-a spus să spun că nu e nimeni acasă.</p>
               <p rend="justify">—  Şi mama unde e?</p>
               <p rend="justify">—  Nu ştiu.</p>
               <p rend="justify">—  E la şcoală?</p>
               <p rend="justify">—  Nu ştiu.</p>
               <p rend="justify">—  Şi când se întoarce '!</p>
               <p rend="justify">—  Nu ştiu.</p>
               <p rend="justify">Supărat, Pistruiatul schimbă tonul:</p>
               <p rend="justify">—  Ascultă, domnişoară „Nu ştiu”! Vreau s-o aştept pe mămica ta.</p>
               <p rend="justify">—  Aşteaptă afară, şi-i trânti uşa în nas.</p>
               <p rend="justify">Pistruiatul sună din nou.</p>
               <p rend="justify">Lucica crăpă uşa şi spuse textul învăţat pe de rost:</p>
               <p rend="justify">—  Ţi-am spus că nu e nimeni acasă! Vru să trântească uşa din nou, dar nu reuşi: Pistruiatul îşi puse piciorul în deschizătură şi intră în casă cu forţa. Lucica începu să plângă.</p>
               <p rend="justify">—  Ai să vezi ce o să păţeşti dacă vine mămica acasă.</p>
               <p rend="justify">—  Vreau să vorbesc cu locatarul vostru.</p>
               <p rend="justify">Lucica îşi şterse lacrimile cu dosul palmei şi spuse pe un ton foarte hotărât:</p>
               <p rend="justify">—  La noi nu locuieşte nici un locatar!</p>
               <p rend="justify">În clipa aceea apăru Andrei.</p>
               <p rend="justify">—  Ce-i gălăgia asta, Pistruiatule?</p>
               <p rend="justify">—  Mi-a spus că nu eşti acasă, încercă să se dezvinovăţească Pistruiatul.</p>
               <p rend="justify">Andrei se întoarse spre Lucica:</p>
               <p rend="justify">—  Pentru el sunt totdeauna acasă.</p>
               <p rend="justify">—  Ori da, ori ba, spuse îmbufnată Lucica şi nu ştiu cum să continue.</p>
               <p rend="justify">Andrei zâmbi, îl luă pe Pistruiat de umăr şi-l duse în camera lui.</p>
               <p rend="justify">—  Nu te-am văzut de mult, domnule Pleşa… Ia să văd, ţi-au mai ieşit pistrui?</p>
               <p rend="justify">—  Da, spuse Pistruiatul supărat. Din cauza soarelui…</p>
               <p rend="justify">Andrei schimbă vorba:</p>
               <p rend="justify">—  Hai spune de ce ai venit?</p>
               <p rend="justify">—  Am intrat într-o mare încurcătură, Andrei. Vreau să-ţi cer un sfat…</p>
               <p rend="justify">—  Tu n-ai nevoie de sfaturi… După cum te cunosc, ieşi singur din încurcături…</p>
               <p rend="justify">—  De data asta, fără ajutorul tău, nu cred…</p>
               <p rend="justify">—  Despre ce fel de încurcătură e vorba?. Dar spune-mi, înainte de a veni aici, ţi-ai luat toate măsurile de precauţie?</p>
               <p rend="justify">—  Crezi că aş fi venit altfel?</p>
               <p rend="justify">Andrei zâmbi din nou.</p>
               <p rend="justify">—  Hai spune, ce s-a întâmplat? Despre ce ajutor e vorba?</p>
               <p rend="justify">Pistruiatul tăcu un timp, păru încurcat:</p>
               <p rend="justify">—  Nici nu ştiu de unde să încep…</p>
               <p rend="justify">—  Eu zic s-o luăm cu încetul.</p>
               <p rend="justify">Aşa m-am gândit şi eu. Astăzi domnul Comănescu mi-a făcut o ofertă.</p>
               <p rend="justify">—  Aa, unchiul tău… Şi ce oiertă ţi-a făcut?</p>
               <p rend="justify">—  Să urmăresc un muncitor.</p>
               <p rend="justify">De ce să-l urmăreşti?</p>
               <p rend="justify">Să văd ce face, cu cine se întâlneşte, pe urmă să raportez totul poliţiei.</p>
               <p rend="justify">—  Şi bineînţeles, tu ai refuzat.</p>
               <p rend="justify">—  Nu puteam. În timp ce discutam cu el, aveam cinci mii de manifeste la mine.</p>
               <p rend="justify">—  Tu ai înnebunit!. De unde ai avut tu manifeste?</p>
               <p rend="justify">—  Mi le-a dat un tipograf. Trebuia să le predau cuiva şi am fost arestat. Nu pentru manifeste, ci doar aşa pentru o discuţie Pentru oferta despre care ţi-am vorbit.</p>
               <p rend="justify">—  Şi unde sunt manifestele?</p>
               <p rend="justify">—  Le-am distribuit. Povesti pe îndelete cum şi în ce fel a distribuit manifestele. Lui Andrei îi veni să râdă.</p>
               <p rend="justify">—  Eşti un om grozav, Pistruiatule!.</p>
               <p rend="justify">—  Dar să ştii, Andrei, cei de la poliţie nu sunt oameni cinstiţi.</p>
               <p rend="justify">—  Cum adică?</p>
               <p rend="justify">—  A vorbit Comănescu în faţa mea la telefon cu şcoala să-mi motiveze absenţele şi să-mi pună o pilă la profesorul de matematică…</p>
               <p rend="justify">—  Şi ce e necinstit în asta?</p>
               <p rend="justify">—  Îţi spun. Se făcea că vorbeşte. Dar profesorul cu care discuta nici nu era în şcoală. Iar mai târziu am aflat că telefonul de la şcoală e stricat de mai bine o săptămână… Sunt nişte mincinoşi!</p>
               <p rend="justify">—  Aşa e, Pistruiatule. Sunt nişte mincinoşi! Acum vorbeşte-mi despre ofertă.</p>
               <p rend="justify">—  Mi s-a spus că la trei fără un sfert mă întâlnesc cu un comisar care o să-mi arate pe cineva de la fabrica de uleiuri pe care va trebui să-l urmăresc şi să raportez tot ceea ce face.</p>
               <p rend="justify">—  Foarte bine. Noi o să aflăm cine e omul pe care îl urmăreşti iar el va primi instrucţiuni ca o săptămână să nu. Facă nimic, să nu se întâlnească eu nimeni. Iar tu îţi faci datoria… Cred că vor să te verifice… îşi consultă ceasul: Du-te, să nu întârzii.</p>
               <p rend="justify">Pistruiatul se foi puţin:</p>
               <p rend="justify">—  Vreau să te mai întreb ceva, Andrei… Ai de toate aici?</p>
               <p rend="justify">—  Am. În orice caz îţi mulţumesc că te gândeşti la mine, dar nu-ţi fă griji: am tot ce-mi trebuie.</p>
               <p rend="justify">—  Nu crezi că ar fi bine să vorbesc totuşi cu profesoara? Aş putea pune o vorbă bună pentru tine…</p>
               <p rend="justify">—  Nu e nevoie. Sunt pe mâini bune, Pistruiatule. Du-te!.</p>
            </div>
            <div type="div2">
               <head>XXVI</head>
               <p rend="justify">ClND SUNA SIRENA fabricii de uleiuri, Pistruiatul şi comisarul Bota erau de mult postaţi în faţa intrării principale.</p>
               <p rend="justify">Bota se comportă ca şi cum atunci l-ar fi cunoscut pentru prima oară. În gând Pistruiatul îi mulţumi pentru asta: i-ar fi fost foarte neplăcut să răspundă la nişte întrebări. Când apărură muncitorii, Bota se lipi strâns de el:</p>
               <p rend="justify">—  Fii atent acum… Uite, ăla el… Ăla cu puloverul albastru… Ăla înalt…</p>
               <p rend="justify">—  Il văd…</p>
               <p rend="justify">—  Acum pleacă de aici să nu te vadă lângă mine… Pe mine mă cunosc ăştia… Ştii ce ai de făcut?</p>
               <p rend="justify">—  Ştiu, domnule comisar.</p>
               <p rend="justify">Un timp merse încet ca un om fără treburi, pe urmă, cu gândul să nu-l mai piardă din ochi pe muncitorul cu puloverul albastru, îşi grăbi pasul. Muncitorul era înalt deşi îşi ţinea capul în pământ şi umerii încovoiaţi.</p>
               <p rend="justify">După primii paşi Pistruiatul l-ar fi recunoscut dintr-o sută: avea un mers ciudat, legănat ca un urs; părea că-şi aruncă picioarele nu ca să meargă ci ca să nu-şi piardă echilibrul, să nu cadă în faţă. Trebuia să fi fost prost să-l poţi pierde din vedere.</p>
               <p rend="justify">În colţul străzii, muncitorul intră în birtul cu un nume foarte caraghios: „La trei păduchi”. Pistruiatul se rezemă cu fruntea de vitrina birtului şi privi înăuntru. „Omul lui'-' tocmai ajunsese la tejghea. Chelnerul îl cunoştea: fără să-l întrebe, îi puse în faţă o cinzeacă. Cu o singură sorbitură, acesta goli cinzeaca, chelnerul notă ceva într-un carneţel şi muncitorul tot fără salut, aşa cum intrase, porni spre ieşire. Acum îl văzu Pistruiatul prima oară de aproape: avea faţa pătrată şi nişte ochi mici, ascunşi adânc în orbite. Poate că păreau mici din cauza sprâncenelor stufoase, împreunate deasupra nasului. Muncitorul îşi şterse gura cu dosul palmei, tuşi de câteva ori sec, ca un bolnav de plămâni şi-şi continuă mersul legănat.</p>
            </div>
            <div type="div2">
               <head>XXVII</head>
               <p rend="justify">COMISARUL BĂLAN avea ochii tot încercănaţi şi părea şi mai tras la faţă. Deşi stătea în poziţie de drepţi, părea că se sprijină de birou. Îşi lungi buzele într-un zâmbet forţat să pară bine dispus:</p>
               <p rend="justify">—  Va să zică l-aţi angajat în poliţie…</p>
               <p rend="justify">—  Într-un fel, îi răspunse Comănescu, urmărind cu privirile rotogoalele de fum pe care le sufla spre tavan. Mai mult să-l verific.</p>
               <p rend="justify">—  Cum să-l verificaţi? întrebă nedumerit Hălan. Era convins că nu pricepe din cauza oboselii.</p>
               <p rend="justify">—  Omul pe care îl urmăreşte e omul nostru. Vom consulta rapoartele puştiului cu rapoartele lui. Vom vedea dacă băiatul e cinutit faţă de noi sau nu.</p>
               <p rend="justify">—  Sunteţi mare, domnule Comănescu, spuse cu admiraţie Bălan. Pentru prima oară îl admira cu adevărat.</p>
               <p rend="justify">ÎN CELE DIN URMĂ cheia se răsuci în broască şi în uşă apăru Andrei. Profesoara îl întâmpină sleită de puteri:</p>
               <p rend="justify">—  Credeam că nu mai vii niciodată…</p>
               <p rend="justify">—  De ce credeai asta?</p>
               <p rend="justify">—  Eram foarte îngrijorată. Ai plecat de dimineaţă şi n-ai dat nici un semn de viaţă… Tot oraşul e plin de patrule şi raziile se ţin lanţ…</p>
               <p rend="justify">—  Îţi mulţumesc că ai fost îngrijorată. Lucica?</p>
               <p rend="justify">—  Doarme… Mă duc şi eu…</p>
               <p rend="justify">—  Mai stai puţin, o rugă Andrei.</p>
               <p rend="justify">—  E foarte târziu, încercă să-l refuze Iulia. E aproape unsprezece.</p>
               <p rend="justify">—  Şi dacă te rog, insistă Andrei. Ştii, ani de zile am fost îngrozitor de singur… Mereu singur… Eu şi cei patru pereţi… Ştii ce visam acolo, în închisoare?</p>
               <p rend="justify">—  Că o să fii liber…</p>
               <p rend="justify">—  Asta e o* noţiune abstractă… Libertatea mi-o imaginam în mod concret. Că într-o seară vin acasă şi cineva mă aşteaptă…</p>
               <p rend="justify">—  Şi care e şi îngrijorată…</p>
               <p rend="justify">Andrei îşi lăsă capul în pământ…</p>
               <p rend="justify">—  Ai dreptate, e târziu… Du-te, Iulia! Noapte bună…</p>
               <p rend="justify">—  Nu, acum mai stau. Stau până mănânci… Pot să-ţi spun ceva?</p>
               <p rend="justify">—  1 Desigur.</p>
               <p rend="justify">—  Acum două săptămâni ţi-am cumpărat o sticlă cu vin, dar până acum n-am îndrăznit să ţi-o aduc…</p>
               <p rend="justify">—  Să ştii că aş bea un pahar de vin.</p>
               <p rend="justify">Profesoara se duse în bucătărie şi se întoarse cu o sticlă înaltă, cu gât lung. Turnă vin într-un pahar şi-l întinse lui Andrei:</p>
               <p rend="justify">—  Eu dacă aş bea un pahar m-aş îmbăta.</p>
               <p rend="justify">—  Şi ce s-ar întâmpla? râse amuzat Andrei. Ai spune că, la Posada, în loc de Carol Robert a fost Sigismund Bathori. Ei şi?</p>
               <p rend="justify">—  Dacă s-ar întâmpla numai asta…</p>
               <p rend="justify">—  Ce ar putea să se mai întâmple? îi întinse paharul.</p>
               <p rend="justify">—  Nu ştiu. În orice caz întâi beau. Cel puţin o să am o justificare.</p>
               <p rend="justify">Duse paharul la gură şi bău până la fund. Rămasă cu paharul în mână, căută privirile lui Andrei, apoi se aplecă spre el şi-l sărută pe obraz.</p>
               <p rend="justify">Andrei rămase nemişcat, apoi când tăcerea se lungi peste măsură, spuse aproape în şoaptă:</p>
               <p rend="justify">—  Vezi, nu s-a întâmplat nimic.</p>
               <p rend="justify">—  Ba da.</p>
               <p rend="justify">—  Dacă te mai rog să rămâi, rămâi?</p>
               <p rend="justify">Profesoara îşi lăsă privirile în jos. Spuse cu voce stinsă:</p>
               <p rend="justify">—  Dacă ai şti de când aştept să mă rogi să rămân. Îşi ridică privirile. Poate asta n-ar fi trebuit să spun…</p>
               <p rend="justify">—  Ba da, Iulia… Totul trebuie spus. Şi te mai rog ceva: mâine tu oricum îl vezi pe Pistruiat. Spune-i că omul pe care îl urmăreşte se numeşte Ţuguian, lucrează la vopsitorie şi e spărgător de grevă. Să raporteze totul exact, cei de la poliţie vor să-l verifice…</p>
               <p rend="justify">—  Asta e tot?</p>
               <p rend="justify">—  Nu. Îi mai spui să fie foarte prudent.</p>
            </div>
            <div type="div2">
               <head>XXVIII</head>
               <p rend="justify">CÂND PISTRUIATUL intră în anticamera lui Comănescu, nu era acolo decât un singur om, slab, cu umerii lăsaţi. Părea că se teme şi de umbra lui. Pistruiatul se aşeză lângă el, scoase din ghiozdan caietul în care îşi notase datele despre Ţuguian şi începu să-l răsfoiască. Era bine pregătit: spera că domnul Comănescu să cadă în fund când îi va auzi raportul. O săptămână întreagă îl urmărise pe muncitorul din vopsitorie, ar fi putut să scrie despre el un roman întreg. Însemnările erau în regulă; închise caietul şi se uită în jur. În contrast cu biroul lui Comănescu, anticamera era murdară, nemăturată de câteva zile, cu geamurile pline de praf. După un sfert de oră de aşteptare, plictisit, se ridică şi se duse la fereastră. Fereastra dădea într-o curte interioară asfaltată, plină cu maşini. Recunoscu şi limuzina neagră cu care făcuse prima călătorie la poliţie. Şoferul tocmai îi ştergea capota.</p>
               <p rend="justify">Se deschise uşa şi în prag apăru un comisar mai în vârstă, unul pe care Pistruiatul nu-l văzuse niciodată până atunci. Omul de pe bancă sări să-l salute:</p>
               <p rend="justify">—  Să trăiţi, domnule Iovănescu, să trăiţi…</p>
               <p rend="justify">Comisarul rămase o clipă cu ochii aţintiţi asupra individului, pe urmă îl ţintui cu degetul:</p>
               <p rend="justify">—  Tu până la urmă ai s-a păţeşti, Suciule!. De două săptămâni taci ca un melc. N-ai suflat nici un cuvânt despre Enache… Nu e bine ce faci!. Tu nu te gândeşti că ai familie?!. Ai aflat ceva?</p>
               <p rend="justify">—  Încă nimic… Dar am o veste grozavă…</p>
               <p rend="justify">—  Dacă ai venit cu fleacuri mai bine cară-te!. Domnul Comănescu e foarte supărat pe tine.. Spune că vrei să-l tragi pe sfoară…</p>
               <p rend="justify">—  Eu, domnule Iovănescu?. Aşa mă cunoaşteţi dumneavoastră pe mine?. Am o veste de cel puţin trei miare Scăzu tonul; joi, în faţa depoului doi, se va aduce un vagon cu arme.</p>
               <p rend="justify">Comisarul îi făcu semn şi Suciu schimbă tonul. Spuse râzând:</p>
               <p rend="justify">—  Vreau să spun că vor aduce un vagon cu fasole… Cred că domnul Comănescu va fi foarte mulţumit…</p>
               <p rend="justify">Comisarul ieşi, şi Pistruiatul, care auzi toată convorbirea, începu să-l cerceteze pe omul de lângă el: era slab ca un ofticos, cu faţa ridată, deşi nu părea chiar aşa de bătrân. Omul, simţindu-se privit, se întoarse spre Pistruiat:</p>
               <p rend="justify">—  Tu în ce sector lucrezi?</p>
               <p rend="justify">—  Uleiuri.</p>
               <p rend="justify">—  Ulei? întrebă Suciu mirat. Ce fel de uleiuri?</p>
               <p rend="justify">—  Parcă ai fi un începător, îl luă Pistruiatul peste picior. La fabrica de uleiuri.</p>
               <p rend="justify">—  Aa, în locul lui Costea…</p>
               <p rend="justify">Pistruiatul nu înţelese aluzia, dar spuse ca şi cum ar fi priceput totul:</p>
               <p rend="justify">—  Nu ştiu în locul cui, dar lucrez.</p>
               <p rend="justify">—  Şi cât primeşti?</p>
               <p rend="justify">—  Ce să primesc?</p>
               <p rend="justify">—  Hai, nu face pe nebunul. Lovele. Cât?</p>
               <p rend="justify">Pistruiatul duse mâna spre tâmple, să pară că gândeşte, dar Suciu descifră din această mişcare cifra 2. I se păru că Pistruiatul îi arată două degete. Întrebă curios:</p>
               <p rend="justify">—  Două mii?</p>
               <p rend="justify">—  Da, mormăi Pistruiatul. Doua.</p>
               <p rend="justify">—  Nu se poate. În voce i se simţi indignarea.</p>
               <p rend="justify">—  Dacă zici că nu se poate, nu se poate… Suciu se apropie şi mai mult de el.</p>
               <p rend="justify">—  Zici două?</p>
               <p rend="justify">—  Da. De la caz la caz…</p>
               <p rend="justify">Suciu privi spre uşa lui Comănescu. Pistruiatul avu senzaţia că Suciu înjură în gând.</p>
               <p rend="justify">—  Păi ăştia şi-au bătut joc de mine, spuse în cele din urmă Suciu.</p>
               <p rend="justify">—  Nici nu mă mir, făcu Pistruiatul pe deşteptul. Dacă vii cu vechituri. Ştirea asta cu depoul doi, am dat-o de patru zile…</p>
               <p rend="justify">—  De unde ştiai?</p>
               <p rend="justify">—  Am şi eu oamenii mei…</p>
               <p rend="justify">—  Mă, să ştii că eşti dat dracului… în clipa aceea se deschise uşa şi în prag apăru Comănescu. Suciu se ridică în picioare şi se aplecă până aproape de pământ.</p>
               <p rend="justify">—  Să trăiţi, domnule comisar regal.</p>
               <p rend="justify">Comănescu îl privi cu dispreţ, apoi se întoarse spre Pistruiat.</p>
               <p rend="justify">—  Poftim, domnule Pleşa!. Tu mai aştepţi, Suciule J…</p>
               <p rend="justify">Plictisit, Comănescu se aşeză într-un fotoliu, puse picior peste picior şi, tacticos, îşi aprinse o ţigară.</p>
               <p rend="justify">Ai făcut treabă bună sau nu?</p>
               <p rend="justify">—  Am făcut, spuse foarte rezervat Pistruiatul. Hotărî să fie foarte sobru.</p>
               <p rend="justify">—  Atunci poftim, te ascult…</p>
               <p rend="justify">Pistruiatul scoase caietul din ghiozdan şi-l răsfoi:</p>
               <p rend="justify">—  Omul pe care mi-aţi spus să-l urmăresc se numeşte Ţuguian Florea şi lucrează la vopsitorie, secţia a doua.</p>
               <p rend="justify">—  De unde ştii toate astea?</p>
               <p rend="justify">—  M-am interesat. Am fost la portarul fabricii şi i-am spus că am jucat fotbal şi omul acela solid cu puloverul albastru şi cu părul lins mi-a luat mingea…</p>
               <p rend="justify">—  Mă, tu nu eşti prost!</p>
               <p rend="justify">—  Nu sunt, domnule Comănescu. L-am luat în primire vineri, la ora 3. E un om fricos.</p>
               <p rend="justify">—  Fricos?</p>
               <p rend="justify">—  Da. Ieri, un muncitor l-a scuipat în faţă, i-a spus trădătorule şi el n-a protestat. S-a şters cu mâneca hainei şi a plecat mai departe.</p>
               <p rend="justify">—  Şi ce-ai mai aflat?</p>
               <p rend="justify">—  În fiecare zi, după lucru, se duce la birtul „La trei păduchi” şi bea o cinzeacă de ţuică pe datorie.</p>
               <p rend="justify">—  De unde ştii că pe datorie?</p>
               <p rend="justify">—  Odată, după ce a plecat, am intrat şi eu în birt şi am întrebat dacă a fost tata pe acolo… Păi de unde să ştim care e tatăl tău? L-am descris pe Ţuguian: e un om înalt, cu pulover albastru, cu părul lins. Un bărbat de la tejghea a spus: „Ala, şefule, care bea pe datorie44. Sâmbătă la ora patru a intrat într-un apartament din strada Alexandru cel Bun, uumărul 8. La familia Dumitrescu. Duminică n-a ieşit din casă decât spre seară, când s-a dus cu o femeie şchioapă la cinema.</p>
               <p rend="justify">Comănescu, care între timp scosese din buzunar o foaie de hârtie şi verifica cele spuse de Pistruiat, se arătă mulţumit.</p>
               <p rend="justify">—  Bine, mă. Ai noroc că nu ne-ai minţit. Şi acum cară-te de aici. Nu mai vreau să te văd. Eşti prea deştept pentru vârsta ta…</p>
               <p rend="justify">—  Să ştiţi, domnule Comănescu, eu pot să fac şi pe prostul…</p>
               <p rend="justify">Comănescu vru să-l lovească cu piciorul în fund, dar Pistruiatul se feri şi ieşi valvârtej pe uşă. În anticameră, Suciu îl privi întrebător. Pistruiatul îi împinse două degete în fuţă:</p>
               <p rend="justify">—  Două miare, meştere…</p>
            </div>
            <div type="div2">
               <head>XXIX</head>
               <p rend="justify">ÎNCEPU să se întunece când Pistruiatul termină relatarea despre vizita făcută lui Comănescu. Andrei îl asculta zâmbind, iar profesoara era din te în ce mai uimită:</p>
               <p rend="justify">—  Când i-am spus că pot face pe prostul, a vrut să-mi dea un şut în fund, dar eu am uşchit-o… Asta e tot. Ba nu. Acolo în anticameră mai era un individ care aducea informaţii poliţiei. Spunea că ştie că joi în faţa depoului 2 se va aduce un vagon de muniţie.</p>
               <p rend="justify">Andrei sări în picioare:</p>
               <p rend="justify">—  Ai auzit tu asta cu urechile tale?</p>
               <p rend="justify">—  Da.</p>
               <p rend="justify">—  Şi cum arăta omul acela?</p>
               <p rend="justify">Pistruiatul încercă să şi-l reamintească:</p>
               <p rend="justify">—  Slab ca un ţâr şi cu pomeţii obrajilor ieşiţi înainte… Stai puţin, comisarul i-a spus şi pe nume…</p>
               <p rend="justify">—  Caută să-ţi aminteşti, Pistruiatule… În acţiunea asta au fost incluşi numai oameni de încredere.</p>
               <p rend="justify">—  Şi dacă la noi sunt oameni dintre aceştia…</p>
               <p rend="justify">—  Aminteşte-ţi… Hai, încearcă… Sau dacă vrei, îţi spun eu câteva nume: Coman.</p>
               <p rend="justify">—  Nu.</p>
               <p rend="justify">—  Tănase.</p>
               <p rend="justify">—  Nu.</p>
               <p rend="justify">—  Balint.</p>
               <p rend="justify">—  Nu… Suciu… Da, aşa îi spunea comisarul, Suciu…</p>
               <p rend="justify">—  Suciu? se miră Andrei… Dar ăsta cum o fi aflat?. E un individ mic, cu un început de chelie…</p>
               <p rend="justify">—  Da, da, sări Pistruiatul… Şi-şi ridică mereu umerii.</p>
               <p rend="justify">—  Asta a fost şi aici, interveni profesoara. Îţi aminteşti, ăla care spunea că e trimis de la Centru şi nu cunoştea exact parola…</p>
               <p rend="justify">—  Asta n-a mai avut sarcini de la greva din 38… Nu înţeleg, se tângui Andrei. În orice caz, îţi mulţumesc, Pistruiatule, pentru informaţie. Să ştii că, după eliberare, îţi vom fi recunoscători… Şi acum, să luăm nişte măsuri urgente…</p>
            </div>
            <div type="div2">
               <head>XXX</head>
               <p rend="justify">ÎN SPATELE DEPOULUI 2, totul era pregătit: Comănescu personal verifică fiecare amănunt. Treizeci de comisari îmbrăcaţi în salopete de muncitori roiau prin apropiere, birourile funcţionarilor erau pline până Ia refuz cu ostaşi şi, în străzile învecinate, erau parcate, în camioane, ajutoare de rezervă. La ora patru fix, locomotiva de manevră se apropie de depou. Cercetând actele de la biroul de mişcare, această manevră nu era prevăzută pe nici un grafic. Cele două vagoane pe care le împingea locomotiva erau vechi, fuseM'i'ă scoase de mult din circulaţie şi acum, din senin, au apărut.</p>
               <p rend="justify">Comănescu, care era instalat într-un vagon de clasă, tras special în spatele depoului, se adresă lui Suciu:</p>
               <p rend="justify">Ai noroc, Suciule… Credeam că ne tragi po sfoară…</p>
               <p rend="justify">—  Vai de mine, domnule comisar regal, dar se poate… Numai dumneavoastră să aveţi grijă să nu mi se întâmple ceva… Dacă se află că eu v-am informat…</p>
               <p rend="justify">—  Atunci? întrebă râzând Comănescu.</p>
               <p rend="justify">—  Atunci sunt ca şi mort…</p>
               <p rend="justify">—  Să ştii că societatea n-ar simţi această pierdere… Bănuiesc că nu ne-ai informat dintr-un sentiment patriotic, ci din cauza arginţilor. Oricum banii n-au miros. Nu-i aşa, Bălane?</p>
               <p rend="justify">Bălan, somnoros ca de obicei, aprobă din cap.</p>
               <p rend="justify">—  S-au oprit vagoanele, domnule Comănescu.</p>
               <p rend="justify">La semnalul unui ţignal, poliţiştii au înconjurat mica garnitură. Înarmaţi cu cazmale, cu drugi de fier, atacară uşa primului vagon, în mai puţin de cinci minute, uşile fură forţate. Comănescu, care se apropiase şi el de vagon, privi interesat lăzile solide pe care inscripţii scrise cu mâna indicau: fragil.</p>
               <p rend="justify">—  Daţi lăzile jos! dădu Comănescu dispoziţie.</p>
               <p rend="justify">Neştiind ce fel de armament putea fi în lăzi, la indicaţia unui specialist în pirotehnie, lăzile fură purtate în braţe de parcă ar fi fost ouă. Erau grele, abia reuşiră şase oameni să le mişte din loc. Când primele scânduri fură date la o parte, Comănescu personal dezveli ambalajul de hârtie. Primul lucru ieşit la iveală era un cartonaş pe care scria cu litere de tipar: „PROŞTILOR”.</p>
               <p rend="justify">Sub cartonaş erau orânduite cărămizi.</p>
               <p rend="justify">Comănescu nici nu clipi: rămase cu mâna suspendată în aer şi-spuse încet, să nu-l audă decât Bălan:</p>
               <p rend="justify">—  Băgaţi-l pe Suciu la zdup!.</p>
            </div>
            <div type="div2">
               <head>XXXI</head>
               <p rend="justify">SE ÎNTUNECASE de-a binelea când profesoara ajunse la gară. Era frântă de oboseală. Făcuse un ocol mare să scape de eventualii urmăritori. În sala de aşteptare, ticsită de soldaţi, mirosea a transpiraţie şi a praf de cărbune. Se duse de-a dreptul la casa de bilete numărul 1. Când se convinse că nu-i nimeni prin apropiere, ceru un bilet pentru Bucureşti, clasa întâia, într-un compartiment pentru nefumători. Casierul îşi scoase capul pe ferestruica ghişeului s-o vadă la faţă. Răspunse mecanic ca şi cum textul ar fi fost imprimat pe un disc de patefon:</p>
               <p rend="justify">—  Acceleratul de la ora 11 a fost scos din circulaţie. Aveţi în schimb un personal Ia ora 01. Fix la 01.</p>
               <p rend="justify">Profesoara nu-i răspunse. Se duse în colţul sălii de aşteptare la un telefon public şi, când se asigură că nu poate fi auzită, formă numărul de acasă.</p>
               <p rend="justify">—  Alo, Andrei?. Da, m-am interesat. Acceleratul de la ora 11, contramandat. Plec cu personalul de 01. Da, 40 de oameni…</p>
               <p rend="justify">Aşeză receptorul în furcă şi ieşi din clădirea gării. Undeva prin apropiere, o patrulă militară legitima pe toţi trecătorii. Rămase nemişcată în umbra clădirii apoi, lipită de perete, porni spre oraş.</p>
               <p rend="justify">Ajunsă în Parcul Comunal, profesoara se aşeză pe banca de sub statuia lui Vicenţiu Babeş. La zece şi un sfert avea întâlnire cu un tovarăş şi acum îi părea rău că fixaseră locul întâlnirii în parc. Auzise că pe aleile întunecate se ascund dezertori şi beţivi certaţi cu legile. Acum însă nu mai avea altă alegere. Nu stătu decât câteva clipe când auzi zgomot în spatele ei. Vru să fugă, dar recunoscu vocea Pistruiatului.</p>
               <p rend="justify">—  Vai, ce m-ai speriat, Pleşa… Ce-i cu tine aici?.</p>
               <p rend="justify">—  Sunt de serviciu, doamnă.</p>
               <p rend="justify">Era plin de el.</p>
               <p rend="justify">—  Cum adică de serviciu?</p>
               <p rend="justify">—  Mi-a spus Andrei să am grijă de dumneavoastră. V-am urmărit toată după-amiaza. V-am însoţit de la distanţă la fabrica de uleiuri, la uzina electrică şi acum, seara, la gară. Acolo, după ce aţi telefonat, un domn s-a luat după dumneavoastră şi mi-au trebuit zece minute până l-am încurcat. L-am întrebat când soseşte acceleratul, câte minute întârziere are rapidul şi, până la urmă, era să vă pierd şi eu… Acum, de ce nu vă duceţi acasă?</p>
               <p rend="justify">—  Am treabă.</p>
               <p rend="justify">—  Aici, pe bancă?</p>
               <p rend="justify">—  Aici.</p>
               <p rend="justify">—  Mă mir. După câte ştiu eu, la unu noaptea trebuie să fim la dolmă.</p>
               <p rend="justify">—  Şi tu vii? Te-a chemat Andrei?</p>
               <p rend="justify">—  Nu m-a chemat, dar nu mi-a spus să nu vin. Să nu cumva să-i sugeraţi dumneavoastră această idee.</p>
               <p rend="justify">—  Nu te teme.</p>
               <p rend="justify">—  Şi aveţi multă treabă aici 7</p>
               <p rend="justify">—  Da.</p>
               <p rend="justify">—  Eu n-aş putea să vă ajut?</p>
               <p rend="justify">—  Nu. Organizăm ceva.</p>
               <p rend="justify">—  O diversiune?</p>
               <p rend="justify">—  De unde ştii tu cuvântul ăsta 7</p>
               <p rend="justify">—  L-am auzit pe Andrei vorbind. El l-a pronunţat de mai multe ori. Dar nu ştiu ce înseamnă. Pe el mi-a fost ruşine să-l întreb. Ce-i aia, doamnă?</p>
               <p rend="justify">—  Păi, cum să-ţi explic. Ca să putem lucra liniştiţi la dolmă, aici în oraş trebuie să se întâmple ceva. Ceva care să atragă poliţia în acel loc. Înţelegi…</p>
               <p rend="justify">—  Înţeleg!. Atunci, eu nu vă mai deranjez. Ne vedem la dolmă.</p>
               <p rend="justify">Mama nu se linişti decât în zori, când apărură cei doi Mihai: soţul şi fiul. Vru să-i certe, dar nu mai avea puteri. Toată noaptea pândise strada, doar-doar vor apărea de undeva. După ce trase perdelele de camuflaj şi aprinse lumina se cruci. Amândoi erau murdari de noroi din cap până în picioare.</p>
               <p rend="justify">—  Da' unde aţi fost de v-aţi murdărit în halul acesta? După câte ştiu n-a plouat în noaptea asta…</p>
               <p rend="justify">Tata răspunse râzând:</p>
               <p rend="justify">—  Am fost la pescuit şi am intrat în baltă.</p>
               <p rend="justify">—  La pescuit noaptea? Voi aţi înnebunit!.</p>
               <p rend="justify">—  Cum, n-ai auzit de pescuitul de noapte? E cel mai eficient. Noaptea peştele nu vede şi haţ! se agaţă de undiţă…</p>
               <p rend="justify">—  Unde aţi fost? întrebă mama serioasă.</p>
               <p rend="justify">—  Ţi-am spus o dată. La pescuit. Ne dai ceva de mâncare?</p>
               <p rend="justify">—  Nu meritaţi să vă dau.</p>
               <p rend="justify">Mâncară în linişte, mama se văită că va pierde o jumătate de zi cu curăţitul hainelor, iar cei doi nu găsiră cuvinte s-o îmbuneze. Pistruiatul era încă emoţionat: participase la cea mai importantă acţiune organizată de Andrei, la descărcarea armelor pentru insurecţie.</p>
               <p rend="justify">În pat, Pistruiatul rememoră tot ceea ce făcuse în noaptea aceea: fix la unu ajunsese la dolma liniei ferate, cu câteva minute înainte de a sosi vagonul cu arme. Fără îndoială, fusese mai mândru decât toţi ceilalţi. Avea şi motive: era meritul lui că armele nu încăpuseră pe mâna poliţiei. Dacă atunci, acolo, în anticamera lui Comănescu, n-ar fi auzit despre dezvăluirea acţiunii şi n-ar fi spus totul lui Andrei, muncitorii ar fi putut rămâne fără arme. Se bucură şi mai mult când îl văzu şi pe taică-su la dolmă; avea o misiune foarte importantă. Stătea până la brâu în stufăriş şi semnaliza cu o lanternă fiecare mişcare de pe şosea. Pistruiatul se duse lângă el şi se umplu de noroi până la piept. Spre mirarea lui, taică-su nu-l certă; îl rugă numai să iasă din apă, să nu răcească.</p>
               <p rend="justify">Ostaşii şi muncitorii descărcară vagonul în mai puţin de jumătate de oră, dar repartizarea armelor dură mai mult. Tot atunci se formară şi detaşamentele pe întreprinderi, după un plan întocmit de Andrei.</p>
               <p rend="justify">Tata nu primise nici o armă. S-a împotrivit Andrei, a spus că are o misiune mult mai importantă, să-l ducă pe eroul zilei acasă. Abia în drum spre casă a aflat că „eroul zilei” era el.</p>
               <p rend="justify">Taică-su era supărat. Spuse:</p>
               <p rend="justify">—  N-aş fi crezut că sarcina mea din partea partidului va fi să am grijă de tine.</p>
               <p rend="justify">În drum spre casă auziră primele împuşcături. Taică-su îl linişti:</p>
               <p rend="justify">—  Ăştia sunt cei de la fabrica de vagoane. Ocupă aeroportul.</p>
               <p rend="justify">—  Dar aeroportul e păzit de nemţi!</p>
               <p rend="justify">—  Tocmai de aceea.</p>
               <p rend="justify">O  rachetă verde se înălţă spre cer şi explodă în zeci şi zeci de steluţe.</p>
               <p rend="justify">—  Ştii ce înseamnă asta?</p>
               <p rend="justify">—  Nu, răspunse Pistruiatul. Jocuri de artificii nu văzuse decât de 10 mai.</p>
               <p rend="justify">—  Înseamnă că muncitorii au ocupat uzina electrică.</p>
               <p rend="justify">A  doua zi, spre mirarea Pistruiatului, taică-su nu se duse la lucru ca de obicei. Rămase acasă şi se instală lângă aparatul de radio. Până atunci, ori de câte ori auzea ştirile, închidea aparatul. Pistruiatul bănui ceva, se aşeză lângă el.</p>
               <p rend="justify">—  Ce aştepţi, tată?</p>
               <p rend="justify">—  Muzică… Ştii că sunt înnebunit după muzică şi uite, ăştia nu vor să dea nimic. Mări volumul, dar nu se auzeau decât nişte fluierături ascuţite care sfredeleau timpanele.</p>
               <p rend="justify">—  O să te dea afară din fabrică, spuse mama de câteva ori, dar tata n-avea urechi pentru ea.</p>
               <p rend="justify">În cele din urmă se auziră semnalele cunoscute ale postului din Bucureşti şi o voce groasă, metalică, pe care Pistruiatul n-o auzise puiâ atunci, începu să citească proclamaţia Partidului Comunist Român.</p>
               <p rend="justify">—  Ce înseamnă toate astea, tată? întrebă Pistruiatul, după ce nu se mai auzi vocea crainicului.</p>
               <p rend="justify">—  Că suntem liberi.</p>
               <p rend="justify">—  S-a terminat războiul?</p>
               <p rend="justify">—  Nu, abia începe. Împotriva cotropitorilor.</p>
               <p rend="justify">—  Şi Andrei e liber acum?</p>
               <p rend="justify">—  Da.</p>
               <p rend="justify">—  Poate să meargă în oraş fără să fie arestat?</p>
               <p rend="justify">—  Bineînţeles.</p>
               <p rend="justify">Pistruiatul ieşi din casă şi fugi într-un suflet până în strada Carol. Îi deschise uşa Lucica:</p>
               <p rend="justify">—  Iar eşti aici?</p>
               <p rend="justify">Mai înainte ca Pistruiatul să-i fi putut răspunde, apăru şi profesoara:</p>
               <p rend="justify">—  Ce-i cu tine, Mihai?</p>
               <p rend="justify">—  Vreau să-l văd pe Andrei. Acum e liber, nu mai trebuie să se ascundă.</p>
               <p rend="justify">—  Nici nu se ascunde.</p>
               <p rend="justify">—  Mă lăsaţi să intru?</p>
               <p rend="justify">—  Da, dar Andrei nu-i acasă.</p>
               <p rend="justify">—  Nu ştiţi unde s-a dus?</p>
               <p rend="justify">—  Nu ştiu. Nu mi-a spus nimic.</p>
               <p rend="justify">—  E la primărie, interveni Lucica.</p>
               <p rend="justify">—  Tu de unde ştii? se miră maică-sa.</p>
               <p rend="justify">—  Am ascultat la uşă când a vorbit cu omul acela. A spus că pleacă la primărie.</p>
               <p rend="justify">—  De câte ori ţi-am spus că nu e frumos să tragi cu urechea la uşă!.</p>
               <p rend="justify">—  Şi ce a mai spus? întrebă Pistruiatul.</p>
               <p rend="justify">—  N-ai auzit ce a spus mama? Nu e frumos să tragi cu urechea la uşă.</p>
               <p rend="justify">Pistruiatul dădu din mâini, apoi salută şi vru să plece, dar profesoara îl opri:</p>
               <p rend="justify">—  Unde te duci?</p>
               <p rend="justify">—  La primărie, doamnă…</p>
               <p rend="justify">—  Stai că vin şi eu.</p>
               <p rend="justify">Intră în casă să se schimbe. Lucica aşteptă să se îndepărteze, apoi se uită drept în ochii Pistruiatului:</p>
               <p rend="justify">—  Eşti foarte antipatic!</p>
               <p rend="justify">—  Eu? zâmbi Pistruiatul. De ce?</p>
               <p rend="justify">—  Pentru că eşti urât şi ai pistrui.</p>
               <p rend="justify">—  Da, dar pistruii mei sunt frumoşi.</p>
               <p rend="justify">—  Şi câţi ai?</p>
               <p rend="justify">—  Şaptesprezece.</p>
               <p rend="justify">—  Pe o parte ai şaptesprezece.</p>
               <p rend="justify">—  Dacă n-ai fi fata doamnei profesoare…</p>
               <p rend="justify">—  Şi dacă n-aş fi?</p>
               <p rend="justify">—  Ţi-aş transforma nasul într-un şurub şi atâta l-aş învârti, până n-ar mai rămânea nimic din el.</p>
               <p rend="justify">Lucica se înfurie:</p>
               <p rend="justify">—  Să nu mai vii niciodată la noi!</p>
               <p rend="justify">—  La tine nici n-aş veni…</p>
               <p rend="justify">—  De ce?</p>
               <p rend="justify">—  Pentru că ai „şurubul41 prea mic.</p>
               <p rend="justify">Apăru profesoara, o sărută pe Lucica pe obraz:</p>
               <p rend="justify">—  Nu deschizi nimănui, ai înţeles?</p>
               <p rend="justify">—  Da, mamă…</p>
               <p rend="justify">Ajunşi ia scări.</p>
               <p rend="justify">—  Pistruiatul se aplecă peste balustradă şi alunecă până jos. Profesoara îl ajunse din urmă abia în stradă.</p>
               <p rend="justify">—  Dar să ştii, îi spuse, eu nu pot călători pe tamponul tramvaielor.</p>
               <p rend="justify">—  Ştiu, n-ar fi trebuit să mă dau pe balustradă. Vă rog să mă iertaţi…</p>
               <p rend="justify">Niciodată nu văzuse Pistruiatul atât de mulţi oameni adunaţi la un loc ca în dimineaţa aceea în faţa primăriei. La un balcon, împodobit cu ghirlande de brad, cu steaguri roşii şi tricolore, îl descoperi pe Andrei. Acesta tocmai vorbea. Pistruiatul se opri să-l asculte:</p>
               <p rend="justify">—  Cetăţeni, se auzi vocea tunătoare a lui Andrei. Trăim un moment istoric foarte important. România, prin forţele sale conduse de partidul comunist, şi-a recăpătat independenţa. Din acest moment, alături de comunişti, trebuie să se adune toate forţele democratice, toţi cetăţenii cinstiţi ai oraşului nostru. Pentru că numai uniţi vom putea rezista trupelor fasciste cotropitoare. Numai printr-o forţă unită vom putea rezista până la venirea trupelor române care au eliberat Bucureştiul şi cea mai mare parte a pământului străbun!.</p>
               <p rend="justify">Pistruiatul nu mai avu răbdare să-l asculte până la capăt. Se strecură prin mulţime şi se apropie de poarta primăriei. Nu reuşi să se strecoare înăuntru decât în patru labe, aproape pe sub picioarele unora care tocmai intrau. Nu-l observase nimeni. Se ridică şi nu-i veni să creadă ochilor: altfel îşi imaginase el primăria. În hol, peste tot, pe scări, circulau soldaţi şi muncitori înarmaţi, cu bandă tricoloră pe braţ. Într-un colţ erau orânduite paturi în care dormeau câţiva răniţi. Holul primăriei semăna cu sala de aşteptare a gării, numai că aici era mult mai multă agitaţie. Urcă scările spre etaj, ca să-l caute pe Andrei.</p>
               <p rend="justify">Îl întâlni abia spre ora prânzului, în sala mare de consiliu, dar nu se putu apropia de el. Era înconjurat de o delegaţie de femei de la fabrica de textile şi-şi aşteptau rândul mulţi alţii. Pistruiatul se mulţumi să-l privească de departe. Pe la ora două apăru în sala de consiliu un ofiţer cu cască de motociclist, plin de praf. Oamenii îi deschiseră drum, şi când acesta ajunse în faţa lui Andrei, salută reglementar, deşi Andrei nu purta uniformă.</p>
               <p rend="justify">—  Să trăiţi, domnule secretar. Permiteţi-mi să vă raportez. Trupe motorizate germane, venind dinspre Ungaria, au trecut graniţa şi se apropie de oraş.</p>
               <p rend="justify">Andrei nici nu clipi. Rămase un timp pe gânduri, apoi se întoarse spre colonelul care stătea lângă el, îl prinse de braţ şi intrară într-un birou alăturat.</p>
            </div>
            <div type="div2">
               <head>XXXII</head>
               <p rend="justify">ÎN NOUL SEDIU al partidului, instalat într-un apartament chiar în centrul oraşului, pe bulevard, era agitaţie. Iulia Prodan stătea în spatele perdelelor şi privea în stradă, să vadă mărşăluirea trupelor germane. Soldaţii erau obosiţi, prăfuiţi, abia îşi târau picioarele.</p>
               <p rend="justify">În jurul lui Andrei stăteau trei ofiţeri şi un alt activist pe care Pistruiatul îl văzuse şi la primărie. Vorbea Andrei:</p>
               <p rend="justify">—  Trupele româneşti nu vor putea fi aici înainte de trei sau patru zile. Până atunci va trebui să rezistăm cum putem. Când spun rezistăm, înţeleg să-i hărţuim pe nemţi să nu se poată organiza. Cu tovarăşii militari am făcut un plan: cei de la fabrica de vagoane vor apăra partea de nord a oraşului şi în special podurile.</p>
               <p rend="justify">Pistruiatul, plictisit de datele tehnice, trecu în camera cealaltă, unde stăteau o mulţime de oameni aşteptând rândul să fie primiţi. Abia trecu pragul şi cineva îl prinse de umeri: se întoarse şi o recunoscu pe doamna Rozeanu. Era îmbrăcată la fel ca atunci pe veranda casei. Ţinea un pachet sub braţ:</p>
               <p rend="justify">—  Ce-i cu tine, Urâtule?</p>
               <p rend="justify">—  Mie îmi spuneţi aşa, doamna Rozeanu?</p>
               <p rend="justify">—  Dar cui altcuiva, băiatule? Păi mai e vreun urât aici în cameră? Nu vezi câţi pistrui ai…</p>
               <p rend="justify">—  Andrei a spus că urâţi sunt aceia care au pistrui pe suflet…</p>
               <p rend="justify">—  Am glumit, băiete!. Da, ia spune, nu ne porţi tu ghinion?</p>
               <p rend="justify">—  Eu? Uitaţi-vă aici! Îşi arătă pumnii strânşi cu degetele mari prinse în palmă.</p>
               <p rend="justify">Doamna Rozeanu râse şi-l bătu pe umăr:</p>
               <p rend="justify">—  Andrei e înăuntru?</p>
               <p rend="justify">—  Da.</p>
               <p rend="justify">Doamna Rozeanu intră în camera de şedinţe şi Pistruiatul se luă după ea. Tot mai interesant era totul în apropierea lui Andrei. Acesta tocmai spuse unui muncitor:</p>
               <p rend="justify">—  Tu, Dobre, vii cu mine la fabrica de hârtie…</p>
               <p rend="justify">—  Şi ce apărăm acolo? întrebă mirat muncitorul.</p>
               <p rend="justify">La întrebarea asta ar fi putut să-i răspundă şi Pistruiatul. Fabrica. Doar e proprietatea lui. Andrei spuse cu totul altceva:</p>
               <p rend="justify">—  Strada care duce spre podul de fier. Şi, în afară de asta, cu cât îi fărâmiţăm mai mult, cu atât vom rezista mai mult.</p>
               <p rend="justify">Oamenii ieşiră din casă unul câte unul şi, când ajunse şi Pistruiatul în stradă, Andrei nu mai era nicăieri. Îi era ciudă că din cauza doamnei Rozeanu îl pierduse din vedere. Porni spre fabrica de hârtie.</p>
               <p rend="justify">Pe Andrei îl găsi împletind o scară de frânghie ca să poată urca în pod. Când dădu cu ochii de' Pistruiat se încruntă:</p>
               <p rend="justify">—  Ascultă, Pistruiatule, acuma nu mai e joacă. Tu n-ai ce căuta aici! Aş vrea să te ştiu în siguranţă. Te duci şi te ascunzi până vin trupele noastre.</p>
               <p rend="justify">—  Eu n-am voie să-mi apăr fabrica?</p>
               <p rend="justify">—  Nu.</p>
               <p rend="justify">—  Mie mi-e teamă că ai să pleci şi nu vom reconstitui niciodată actul de proprietate…</p>
               <p rend="justify">—  După ce oraşul va fi liber, îi făgădui Andrei, ăsta vafi primul lucru de care am să mă ocup.</p>
               <p rend="justify">Neconvins, se supuse. Îşi luă rămas bun de la Andrei şi porni spre casă. Ajuns în apropierea pieţii de vechituri, se abătu pe la tinichigeria lui Ciobanu. Găsi atelierul devastat.</p>
               <p rend="justify">—  Au fost nemţii şi l-au arestat, îl lămuri o femeie care aduna zdrenţe prin apropiere.</p>
               <p rend="justify">În colţul străzii Semaforului, Pistruiatul se întâlni cu Mircea. Acesta îi făcu semne încă de departe.</p>
               <p rend="justify">—  Nu te duduce aacasă, tete caută uun ppopoliţist… Viiino la noi…</p>
               <p rend="justify">—  Nu, nu, am unde să mă ascund. Îţi mulţumesc, Mircea!</p>
               <p rend="justify">Nu se duse acasă decât după ce se lăsase întunericul, dar nici atunci nu dinspre stradă, ci escaladând gardurile vecinilor.</p>
               <p rend="justify">Bătu încet cu degetele în geam şi, nu peste mult timp, apăru maică-sa; avea ochii roşii de plâns.</p>
               <p rend="justify">—  Cum ai ajuns aici?</p>
               <p rend="justify">—  Prin spate, prin grădină.</p>
               <p rend="justify">—  Nu poţi să dormi acasă. Vă caută un poliţist. Şi pe tine, şi pe taică-tu. Ce aţi făcut?</p>
               <p rend="justify">—  Nimic, mamă! Zău n-am făcut nimic.</p>
               <p rend="justify">—  Pentru nimic nu vă caută el…</p>
               <p rend="justify">—  Şi unde o să dorm?</p>
               <p rend="justify">—  Am vorbit cu tuşa Veronica, te duci la ea. Da să nu ieşi cumva din casă că te omor în bătăi. Aţi înnebunit şi tu, şi taică-tu! Vă caută poliţistul din jumătate în jumătate de oră. Dinspre stradă se auzi un zgomot.</p>
               <p rend="justify">Pleacă, mai adăugă şi închise repede fereastra.</p>
               <p rend="justify">Pistruiatul se lipi de zid, apoi se strecură până în fundul grădinii şi sări gardul. Pusese la timp: pe poarta casei tocmai intraseră doi poliţişti. Pistruiatul îşi continuă drumul. Traversă şi grădina lui Săucan, apoi sări în strada sfântul Cristofor. Strada era îngustă, cu un singur rând de case, în pantă, cu trepte de beton roase de ploi. Tocmai ajunse în colţul străzii, când se auziră primele împuşcături. „Ai noştri44, îşi spuse, şi îi păru rău că împuşcăturile nu veneau dinspre fabrica de hârtie. Auzi tropăit de paşi, se lipi de zid, pe urmă auzi şi claxonul unei maşini. Vru să se întoarcă, dar nimeri exact în braţele agentului Ciupitu. Acesta, când îl văzu, îl înhăţă şi nu-i venea să-şi creadă ochilor.</p>
               <p rend="justify">—  Oo, băieţaş, Dumnezeu te-a adus în calea mea. Înseamnă că mă iubeşte. Îi lovi cu pumnul în cap. Ştii de când te caut, mă nenorocitule?! De trei zile. Şi ziua, şi noaptea… Au vrut să mă dea la circulaţie din cauza ta. Păi, uite-te la mine, mă, eu îs de circulaţie? Mă vezi tu pe mine stând în colţul străzii Bolintineanu, hai?. Iar îl lovi. Se auzi o rafală, apoi pe cer apăru o rachetă verde şi după aceea zeci şi zeci de steluţe. Agentul îşi ridică privirile spre cer şi, în clipa aceea, Pistruiatul sări în sus, apucă borurile largi ale pălăriei şi i-o trase peste ochi. Dezechilibrat şi orb, Ciupitu îşi duse mâna la cap şi când îşi scoase pălăria, Pistruiatul nu mai era. I se auzeau doar paşii în întuneric.</p>
               <p rend="justify">Tuşa Veronica locuia în cartierul ceferiştilor: avea o casă mică ascunsă sub nişte salcâmi noduroşi.</p>
               <p rend="justify">Ceasul din turla bisericii Sfântul Augustin bătu de unsprezece ori când Pistruiatul sări gardul mătuşă-sii. Acum rafalele se ţineau lanţ şi se auziră şi primele explozii.</p>
               <p rend="justify">Tuşa Veronica se sperie când îi bătu în geam.</p>
               <p rend="justify">—  Cine-i?</p>
               <p rend="justify">—  Eu sunt, tuşă Veronica, Mihai.</p>
               <p rend="justify">Mătuşa îi deschise, era îmbrăcată numai într-o cămaşă de noapte lungă, împodobită cu floricele.</p>
               <p rend="justify">—  Ce cauţi tu la ora asta aici?</p>
               <p rend="justify">—  Mi-a spus mama că umblă un poliţist după noi şi nu e bine să stea bărbaţii acasă.</p>
               <p rend="justify">—  Care bărbaţi?</p>
               <p rend="justify">—  Păi, tata şi eu…</p>
               <p rend="justify">—  A, da, zâmbi pentru prima oară tuşa Veronica. Du-te, spală-te şi hai la culcare!.</p>
               <p rend="justify">—  Dar marna nu v-a spus?</p>
               <p rend="justify">—  Ce să-mi fi spus?</p>
               <p rend="justify">—  Că trebuie să faceţi de mâncare.</p>
               <p rend="justify">—  De mâncare? Cui?</p>
               <p rend="justify">—  Lui tata. Ştiţi, el e plecat şi mama nu poate să-i facă de mâncare să nu dea de bănuit.</p>
               <p rend="justify">—  Bine. Am să-i gătesc mâine.</p>
               <p rend="justify">—  Nu mâine, acum. Trebuie să-i duc mâncarea încă în noaptea asta.</p>
               <p rend="justify">—  Voi aţi înnebunit. Afară e război şi mă puneţi să gătesc în miezul nopţii. La culcare!</p>
               <p rend="justify">—  Nu, tuşico! Dacă nu vrei să găteşti, dă-mi ceva rece. Slănină, pâine, orice dar multă, că nu pot să mă duc în fiecare zi la el.</p>
               <p rend="justify">—  Nici nu te duci. Îmi spui unde, şi mă duc eu.</p>
               <p rend="justify">—  Nu se poate, tuşico, numai eu cunosc drumul.</p>
               <p rend="justify">Neconvinsă, tuşa Veronica pregăti totuşi un pachet cu afumături…</p>
               <p rend="justify">—  Şi spune, te mai întorci astăzi?</p>
               <p rend="justify">—  Dacă pot, am să vin. Dacă nu, dorm în fabrica de hârtie.</p>
               <p rend="justify">În drum spre fabrică trecu şi pe la băcănia lui Glass şi-l fluieră pe Calu. Acesta, din cauza exploziilor, era agitat, nu-şi găsea locul. Apăru repede şi se gudură la picioarele Pistruiatului.</p>
               <p rend="justify">—  Meştere, azi vei avea o treabă foarte importantă de făcut.</p>
               <p rend="justify">Calu mirosi pachetul din mâna Pistruiatului şi dădu din coadă.</p>
               <p rend="justify">Undeva, în apropierea cetăţii, cerul se înroşi, apoi în spatele caselor apărură şi flăcările. Avea tuşa Veronica dreptate: e război de-adevăratelea. Numai să nu i se întâmple ceva lui Andrei.</p>
               <p rend="justify">Când ajunse în apropierea fabricii de hârtie, trebui să se ascundă, fabrica era înconjurată de soldaţi nemţi şi de o mulţime de camioane militare. De sus, de la luminatorul podului se vedeau trasoarele luminoase ale mitralierei lui Andrei. Soldaţii îşi căutau adăpost în spatele maşinilor, prin gropile săpate de ploi. De undeva, de pe şosea, apăru şi un tanc. Şenilele de oţel alunecau pe caldarâm, scoteau scântei de parcă strada ar fi fost pavată cu pietre de brichetă. Pistruiatul făcu un ocol şi se apropie de fabrică dinspre Canalul morii. Acolo, în albia aproape secată, nu era decât o singură santinelă. Stătea pe un pietroi şi fuma; era bucuros că era departe de bătaia armelor.</p>
               <p rend="justify">Pistruiatul se aplecă spre Calu şi-i şopti la ureche:</p>
               <p rend="justify">—  Il vezi pe neamţul acela cu arma? Ăla care fumează! Goneşte-l!.</p>
               <p rend="justify">Calu coborî malul, apoi, când ajunse în vad, începu să latre. Soldatul se întoarse, abia văzu namila gonind spre el, încremeni, pe urmă o luă la goană. Arma rămase căzută jumătate în apă. Pistruiatul nu stătu mult pe gânduri; traversă Canalul şi fugi spre atelierul mecanic. Undeva lătră o mitralieră şi se lumină un geam. Pereţii din apropiere erau ciuruiţi de gloanţe. Când intră în atelier avu senzaţia că nu e singur: rămase nemişcat lângă perete şi aşteptă ca celălalt să se trădeze. Stătuse mai mult de un minut, dar nu-şi auzi decât propria-i respiraţie. Se întrebă dacă nu-i prea zgomotoasă. Când nu mai putu răbda, culese ceva de pe jos, un piron şi-l aruncă în partea cealaltă a atelierului. Pironul căzu pe o tablă, se răsturnă zgomotos şi ecoul se stinse târziu. Nu se auzi nici un alt zgomet. Înseamnă că i s-a părut numai, că nu e singur în atelier. Se ridică şi porni spre bancul de lucru deasupra căruia, prin tavan, se putea vedea în pod. Mai mult bănui decât văzu gaura din tavan. Aşteptă ca afară să răsune armele şi abia atunci îndrăzni să strige:</p>
               <p rend="justify">—  Andrei!.</p>
               <p rend="justify">Cuvântul se zvârcoli în atelier pe urmă se stinse. Mai strigă o dată:</p>
               <p rend="justify">—  Andrei!.</p>
               <p rend="justify">—  Cine-i?</p>
               <p rend="justify">Recunoscu vocea lui Andrei.</p>
               <p rend="justify">—  Eu sunt, Pistruiatul. Ţi-am adus de mâncare.</p>
               <p rend="justify">—  Stai acolo, îţi arunc o frânghie.</p>
               <p rend="justify">Căzu frânghia şi Pistruiatul trebui s-o caute pipăind prin aer. În atelier era întuneric beznă.</p>
               <p rend="justify">—  Te-ai prins?</p>
               <p rend="justify">—  Da.</p>
               <p rend="justify">Andrei trase de frânghie şi peste câteva secunde Pistruiatul debarcă în pod.</p>
               <p rend="justify">Andrei părea foarte supărat:</p>
               <p rend="justify">—  Am să te bat ca pe un covor. Ce cauţi aici?</p>
               <p rend="justify">—  Ţi-am mai spus. Ţi-am adus de mâncare.</p>
               <p rend="justify">Dobre, tovarăşul lui Andrei, stătea culcat pe burtă în faţa unei ţigle scoase. Trăgea de zor. Totuşi interveni în discuţie:</p>
               <p rend="justify">—  Mai bine aduceai gloanţe… După câţi sunt ăştia de afară, n-o să rezistăm nici până dimineaţa.</p>
               <p rend="justify">—  Nu se poate circula, îl lămuri Andrei.</p>
               <p rend="justify">—  Ba da, sări Pistruiatul. Eu cum am venit? Dinspre Canalul morii drumul e deschis.</p>
               <p rend="justify">—  Era şi acolo o santinelă. Am văzut-o de sus.</p>
               <p rend="justify">—  L-am gonit. Adică l-a gonit prietenul meu.</p>
               <p rend="justify">În colţul celălalt al podului se prăbuşi o grindă.</p>
               <p rend="justify">—  Asta-i tun, constată Dobre. Ne-am dus dracului…</p>
               <p rend="justify">—  Nu-i tun. Adică e tunul unui tanc, îl informă Pistruiatul. Acum a venit. De ce nu trageţi în el?.</p>
               <p rend="justify">—  L-aş gâdila numai. Acolo trebuie o bombă. Şi atunci am trăi ca în rai. Şi noi, şi ei.</p>
               <p rend="justify">—  Şi n-aveţi o bombă?</p>
               <p rend="justify">—  Nu avem decât dinamită şi aia se manevrează greoi, cu fitil, cu fel de fel de chestii.</p>
               <p rend="justify">—  Credeţi că eu nu pot să aprind un fitil?</p>
               <p rend="justify">Andrei îl prinse de umăr şi-l zgâlţâi:</p>
               <p rend="justify">—  Tu n-ai învăţat încă la şcoală că nu e voie să te joci cu focul?. Tăcu un timp, pe urmă adăugă: Dar totuşi ai putea face ceva. Să-i anunţi pe ai noştri să ne trimită muniţie… Cel puţin nişte benzi de mitralieră.</p>
               <p rend="justify">—  Pe cine să anunţ?.</p>
               <p rend="justify">—  Pe Ciobanu.</p>
               <p rend="justify">—  Ciobanu e arestat. I-am văzut atelierul devastat…</p>
               <p rend="justify">—  Atunci o anunţi pe profesoara de istorie.</p>
               <p rend="justify">—  Şi dacă n-o găsesc acasă?</p>
               <p rend="justify">—  O găseşti la sediu…</p>
               <p rend="justify">—  Mă duc…</p>
               <p rend="justify">Andrei tocmai ridica o ţiglă să poată privi în curte.</p>
               <p rend="justify">—  Fii atent, Pistruiatule. Nu văzu când acesta luă un pachet de dinamită cu fitilul pregătit şi o cutie de chibrituri.</p>
               <p rend="justify">Se lăsă în jos pe frânghie şi ajunse la podea când la deschizătură apăru Andrei.</p>
               <p rend="justify">—  Ai luat dinamita…</p>
               <p rend="justify">—  Ca amintire, Andrei…</p>
               <p rend="justify">—  Nu fi nebun! Poţi să sari în aer în fiecare clipă…</p>
               <p rend="justify">—  Cu tancul în curte puteţi muri şi voi…</p>
               <p rend="justify">—  Pistruiatule!.</p>
               <p rend="justify">Pistruiatul se prefăcu că nu-l mai aude. Se duse la scândurile de la uşa zidită şi privi afară. Nu erau decât vreo patru sau cinci nemţi în apropierea gardului; desfăceau nişte lăzi pline cu inscripţii.</p>
               <p rend="justify">Pistruiatul dădu scândurile la o parte, ieşi şi se culcă în iarba înaltă. Nemţii erau preocupaţi cu lăzile lor ferecate. Se târî până la colţul clădirii şi se ascunse în spatele unor stive de lemne. De aici se vedea gardul, poarta şi tancul. Era în apropierea unui tufiş şi servanţii lucrau cu capacul deschis. Pistruiatul, fără să se gândească prea mult, vârî două degete în gură şi fluieră de două ori scurt. Unul dintre servanţii tancului privi în jur, dar n-avea vreme să cerceteze curtea. Cel din tanc îi spuse ceva şi soldatul îmbrăcat în uniformă neagră porni spre fundul curţii.</p>
               <p rend="justify">Calu apăru aproape târâş. Pistruiatul îl mângâie:</p>
               <p rend="justify">—  Dacă mă ajuţi acum, suntem salvaţi. Vezi asta? îi arătă pacheţelul cu dinamită. Trebuie dus sub tanc. Acolo! Arătă direcţia cu mâna şi Calu era să pornească spre tanc. Pistruiatul abia îl putu opri.</p>
               <p rend="justify">—  Stai mă, nebunule! nu aşa. Trebuie să duci pachetul sub el. Aprind fitilul, să nu te sperii!. Scoase chibriturile din buzunar şi câinele se retrase un pas.</p>
               <p rend="justify">—  Calule, nu fă pe nebunu!. Aprinse fitilul şi întinse pachetul spre Calu. Acesta se foi un timp, dar Pistruiatul îl sili să ia dinamita în gură. Du-te, Calule!. îl laşi acolo şi vii repede înapoi, Du-te!.</p>
               <p rend="justify">Îl împinse de la spate şi privi îngrijorat cum Calu porni spre tanc. Pe la mijlocul drumului Calu se mai întoarse o dată spre el, dar Pistruiatul îi făcu semn să se ducă.</p>
               <p rend="justify">Calu ajunse la tanc fără să fie văzut şi se ascunse între şenile. Te pomeneşti că prostul ăsta rămâne acolo sub tanc! Mai stătu câteva clipe apoi fluieră din nou. Câinele ţâşni de sub tanc, îl văzu şi un soldat, îl strigă, dar nu putu termina fraza. O explozie puternică, de parcă ar fi sărit toată fabrica în aer, zgudui zidurile şi, în lumina puternică, Pistruiatul văzu înotând în aer fel de fel de obiecte, şi oameni. Fugi din toate puterile spre poartă. În aceeaşi clipă se auzi şi cea de a doua detunătură. Suflul exploziei îl trânti la pământ, se ridică şi puţin ameţit îşi continuă goana. Calu se ţinea aproape de el. Mai târziu Pistruiatului îi părea rău că nu putea fi în pod, să vadă faţa lui Andrei.</p>
               <p rend="justify">Poarta casei din strada Carol 35 era închisă. Pistruiatului îi veni să plângă, dar n-avu timp să se tânguie pentru că în colţul străzii apăru un camion militar. Se ascunse în umbra porţii, apoi când camionul dispăru, fără să se gândească prea mult, apăsă pe butonul soneriei. Nu era convins că va apărea portarul, dar dacă vine nu era sigur că o să-l lase în casă. Se ascunse după ieşitura unei vitrine. Trecură vreo cinci minute până auzi cheia răsucindu-se în broască. Rămase nemişcat, apoi când auzi paşii portarului întorcându-se în casă, se repezi la poartă şi vârî un capăt de creion în broască. Repede se ascunse din nou. Portarul se chinui să închidă poarta, dar fără succes. Înjură de câteva ori pe ungureşte, apoi lăsă poarta deschisă. Aşa spera şi Pistruiatul. Totuşi nu intră imediat. Aşteptă câteva minute şi, abia când se convinse că portarul a intrat în casă, se încumetă să intre. Se strecură ca un fur până la etajul întâi şi bătu cu degetele în geam, dar nu-i răspunse nimeni. Îşi luă inima în dinţi şi apăsă pe butonul soneriei.</p>
               <p rend="justify">—  Cine-i? auzi după câteva secunde vocea profesoarei.</p>
               <p rend="justify">—  Pleşa, doamnă. Mihai Pleşa. Vin din partea lui Andrei.</p>
               <p rend="justify">Ea îi deschise şi Pistruiatul intră în casă.</p>
               <p rend="justify">—  Ce s-a întâmplat?</p>
               <p rend="justify">ÎN DRUM spre sediu ocoliră toate patrulele şi uneori fură nevoiţi chiar să se ascundă. Pitiţi. Într-un gang neprimitor, în faţa căruia se opriră câţiva soldaţi, profesoara îl întrebă pe Pistruiat:</p>
               <p rend="justify">—  Ţi-e frică?</p>
               <p rend="justify">—  Nu. Dar dumneavoastră?</p>
               <p rend="justify">—  Mie da, îi şopti profesoara. Era albă ca varul.</p>
               <p rend="justify">—  Când sunteţi cu un bărbat nu trebuie să vă temeţi.</p>
               <p rend="justify">—  Bărbatul eşti tu?</p>
               <p rend="justify">—  Da. Aşa a spus Andrei.</p>
               <p rend="justify">—  Dacă a spus el, eşti!</p>
               <p rend="justify">La sediu nu era decât un singur om, mic de statură, cu nişte ochelari cu ramă de baga neagră, care tot timpul se scărpina la ceafă.</p>
               <p rend="justify">—  Enache şi Dobre, începu profesoara, au rămas izolaţi în fabrica de hârtie.</p>
               <p rend="justify">—  Ştiu. Am încercat să-i scoatem de acolo, dar forţele germane din jurul fabricii sunt prea mari. Am fost de două ori respinşi.</p>
               <p rend="justify">—  Dar nu mai au muniţie, interveni şi Pistruiatul.</p>
               <p rend="justify">—  Şi asta ştiu. Dar din păcate benzi de mitralieră nu avem decât la tâmplăria lui Ene. Parola e simplă: „Am venit după mort”.</p>
               <p rend="justify">—  Şi pe unde vine Ene ăsta?</p>
               <p rend="justify">—  În strada Cimitirului.</p>
            </div>
            <div type="div2">
               <head>XXXIII</head>
               <p rend="justify">DIMINEAŢA DEVREME, încă înainte de a răsări soarele, Pistruiatul se duse la unul dintre cei mai buni prieteni ai lui, la Alifie. Pe numele cel bun se numea Costel, dar toată strada, toată şcoala îl ştia numai după poreclă. Pistruiatul îi bătu la geam de patru ori scurt, aşa cum erau samnalele la radio Londra şi aşteptă. Alifie apăru somnoros, cu părul ciufulit.</p>
               <p rend="justify">—  Ai înnebunit!. De ce mă scoli la ora asta?</p>
               <p rend="justify">—  Avem o treabă foarte importantă de făcut…</p>
               <p rend="justify">—  Ce?</p>
               <p rend="justify">—  Ai să afli.</p>
               <p rend="justify">—  Unde?</p>
               <p rend="justify">—  În strada Cimitirului…</p>
               <p rend="justify">—  Nu se poate… Acolo, în apropierea aeroportului, e război… Mi-a spus tata. A fost toată noaptea acolo… Dacă ai vedea ce armă are…</p>
               <p rend="justify">—  Nu mă interesează. Vii sau nu vii?</p>
               <p rend="justify">—  Viu, dar să ştii că facem o prostie. Acolo se trage de-adevăratelea.</p>
               <p rend="justify">Pe strada Cimitirului nu mai era război. Nemţii respinseseră grupul care controla şoseaua spre aeroport şi acum luptele se duceau în apropierea hangarelor. Spre mirarea Pistruiatului, atelierul lui Ene era deschis şi câţiva muncitori aranjau în stive nişte sicrie.</p>
               <p rend="justify">—  11 caut pe domnul Ene, spuse Pistruiatul unui muncitor mustăcios.</p>
               <p rend="justify">—  Ala e, arătă acesta spre un bărbat în vârstă, cu părul cărunt. Pistruiatul se apropie de bătrân:</p>
               <p rend="justify">—  Am venit după mort.</p>
               <p rend="justify">—  Tu, mă? se minună Ene. Dacă ar fi venit un preot nu m-aş fi mirat. Dar, mă rog. Îşi roti privirea prin curte, apoi strigă spre un bărbat îmbrăcat în haine de doc. Ghiţă!. Acesta se apropie. Ene îi şopti ceva la ureche şi omul trase în apropierea 6icrielgr un cărucior cu două rerţi. Ene şi Ghiţă aşezară un sicriu pe cărucior şi-l împinseră până în stradă.</p>
               <p rend="justify">—  Băieţi, de acum încolo, Domnul cu mila.</p>
               <p rend="justify">—  Mie mi-e frică de mort, spuse Alifie după ce tâmplarii intrară în curte. Pentru asta m-ai chemat?. Mai bine nu veneam.</p>
               <p rend="justify">—  Nu-i mort, mă idiotule!. Uită-te aici. Saltă capacul! Sicriul era plin cu benzi de mitralieră şi cu grenade.</p>
               <p rend="justify">În apropierea fabricii de hârtie un ofiţer neamţ îi opri.</p>
               <p rend="justify">—  Was ist das?</p>
               <p rend="justify">—  Nici un das, se cocoşi Pistruiatul. Nu vezi, un mort. Alifie îl traduse pe Pistruiat. Întâi îşi împreună mâinile pe piept şi spuse:</p>
               <p rend="justify">—  Caput.</p>
               <p rend="justify">Numai să nu se uite în sicriu, mormăi Pistruiatul.</p>
               <p rend="justify">—  Was ist das sicriu?</p>
               <p rend="justify">Pistruiatul îşi aşeză braţele în cruce pe piept şi-i spuse cu evlavie:</p>
               <p rend="justify">—  Mă-ta!.</p>
               <p rend="justify">Neamţul dădu din mâini şi-i lăsă să treacă.</p>
            </div>
            <div type="div2">
               <head>XXXIV</head>
               <p rend="justify">ÎN CURTEA FABRICII era linişte. Nu se auzea decât dinspre Canal, când bătea vântul, foşnetul apei şi rar de tot, de sub streaşină, ciripitul unor rândunici. Din cauza fumigenelor nestinse, fabrica părea învăluită în ceaţă. Nu i-a fost greu Pistruiatului să se strecoare în clădire; un timp se târî printre lăzile de muniţii goale, apoi se ridică şi fugi cu paşi mari până la atelierul mecanic. Frânghia din pod, mişcată de curent aducea cu un şarpe imens. Pistruiatul se urcă pe banc, se agăţă de frânghie şi se căţără spre pod. Numai când se văzu proptit de buza deschizăturii se linişti: avea senzaţia ciudată că îl urmăreşte cineva. De aceea n-avusese curajul să-l strige pe Andrei. Mai aruncă o privire jos în atelier, nu văzu nici o mişcare şi răsuflă uşurat.</p>
               <p rend="justify">În pod era întuneric, numai ici-colo, prin nişte ţigle sparte, răzbătea o lumină lăptoasă, opacă. Prima dată îl văzu pe Dobre: stătea culcat pe spate, cu mâinile desfăcute de parcă ar fi vrut să îmbrăţişeze pe cineva. Când ajunse aproape de el, descoperi o pată de sânge pe piept. Pistruiatul se cutremură. Simţi cum îi creşte un nod în gât, aerul i se păru puţin şi, pe frunte, îi apărură broboane de sudoare. Dobre ţinea ochii deschişi, şi ochii mari, albaştri, îşi pierduseră luciul: păreau de sticlă.</p>
               <p rend="justify">—  Andrei!. strigă cu voce sugrumată Pistruiatul, fără să-i pese că ar putea fi auzit. Linişte… Andrei!. izbucni din nou, şi numele prietenului se lovi de ţigle, se fărâmiţă apoi se stinse ca un ecou.</p>
               <p rend="justify">Privindu-l atent, descoperi că avea pumnul strâns.</p>
               <p rend="justify">—  De câte ori ţi-am spus că şi în asta e o regulă, mormăi fără lacrimi Pistruiatul. Îi împinse degetul mare în palmă. Aşa ar fi trebuit să-l ţii!.</p>
               <p rend="justify">Andrei parcă a schiţat un zâmbet.</p>
               <p rend="justify">Prin luminator se vedea până în curtea fabricii. Lângă zid, în jurul lăzilor de muniţii erau câţiva soldaţi germani. Pistruiatul îşi simţi cerul gurii uscat, îşi strânse fălcile, îşi propti umărul de minerul mitralierei şi începu să tragă…</p>
               <p rend="justify">SFÂRŞIT</p>
            </div>
         </div>
      </body>
   </text>
</TEI>
