<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Cavalerul libertății</title>
            <author>Ada Orleanu</author>
         </titleStmt>
         <editionStmt>
            <edition>
               <date>2013-07-30T17:20:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-12-12T15:18:33.469438146</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Ada Orleanu</author>
         <head>Cavalerul libertății</head>
         <div type="div1" rend="P6">
            <head>Cavalerul libertăţii</head>
            <div type="div2">
               <head>Vol. 1</head>
               <div type="div3">
                  <head>
                     <label>Capitolul I. </label>Vorbe de taină</head>
                  <p rend="justify">Pe la chindie, Stancu clopotarul îşi desprinse de pe frânghie mâinile lui mari, noduroase şi cu degete înţepenite, trase de pe muchia grinzii năframa de cânepă; şi-o trecu peste faţa lătăreaţă, ţepoasă, înconjură gâtul scurt, năclăit de sudoare, o răsuci dinspre ceafă spre pieptul păros, sugrumând-o apoi sub cutele bărbiei. Ultimul dangăt se ostoi. Vibraţia prelungă pluti unduitoare peste Curtea Domnească, apoi se stinse domol deasupra zăvoiului înţesat de ariniş şi plute al râului Argeş. Năframa pieri în despicătura cămăşii, ghemotoc, umflându-i sânul într-o parte.</p>
                  <p rend="justify">Din clopotniţa paraclisului se vedea întreaga aşezare de dincolo, portiţa din zidul despărţitor era deschisă, acolo nu făcea de strajă nici un oştean. Intrarea cea mare a Curţii Domneşti se afla către mijloc, pe aceeaşi latură, în aşa fel că în dreapta rămânea Casa Slujitorilor — ocrotită în spate de un perete înalt — şi, departe, pe stânga, aproape vecină, Casa Domnească<note xml:id="ftn0" place="foot" n="1"> Biserica Domnească Sf. Nicolae, Paraclisul sau capela domnească de aici îşi avea incinta în aşezarea domnească, despărţita de un zid cu portiţă de Curtea Domnească.</note>, în vitraliile căreia săgetau ultimele raze de soare, colorându-se în vişiniu, sineliu, galben portocaliu, între muchii de metal argintiu.</p>
                  <p rend="justify">Stancu se pregătea să coboare când, dinspre deal, răsună deodată un dangăt gros, plin. Braţele lui vânjoase se întinseră fără vrere să-i răspundă Sânnicoarei, dar căzură ostenite de-a lungul trupului: trăseseră de frânghie, neîntrerupt, de la amiazi. Rămase pironit locului, ascultând ca vrăjit răsunetul cădelniţat, purtat de curent spre cursul apei. Porniră şi alte dangăte mai subţiri, aproape vuitoare, din clopotniţa Mitropoliei. O înviorare îi cuprinse trupul amorţit. Degetele înşfăcară deodată frânghia, ca nişte gheare boante de răpitoare. Glasul capelei se înfrăţi vioi, limpede, cu toate celelalte. Unduiri armonioase, îmbietoare, cuprinseră văzduhul. În înserarea blândei toamne, ce stăruia în ţinuturile dintre muncele, un arcuş uriaş părea că atinsese dintr-o dată corzile unei viole, ale unui violoncel şi ale unui contrabas.</p>
                  <p rend="justify">Coborî din clopotniţă ameţit, cu paşi şovăielnici, icnind pe fiecare treaptă. Din când în când Mitropolia mai răspundea în grai de metal întrebărilor coborâte de pe deal: „La mine se va strânge mâine întreaga suflare, adunată în Cetatea de Scaun, să cinstească precum se cuvine biruinţa Măriei Sale asupra Ildârâmului, craiul pagânătăţii”.</p>
                  <p rend="justify">„La Sânnicoară au şi poftit de ieri trimişii marilor crai şi aceşti soli împărăteşti s-au simţit între zidurile noastre ca acasă…” „Ca acasă, vezi bine”, mormăi Stancu, mergând aplecat de şale, târşit, rumegându-ţi gândurile încâlcite.</p>
                  <p rend="justify">Ocoli biserica pe o latură. Ferestrele altarului, ale naosului, închingate în şuviţe răsucite, înflorate de fier, vârâte în chenare dantelate de piatră, arătau întunecate. În pronaos licări o lumină slabă. Clopotarul se îndreptă spre intrare. Găsi uşa dată la perete. Cuprinsul lăcaşului se zărea ca într-o ceaţă alburie. Trecu pragul, bodogănind. Faţa osoasă, bătrână, a călugărului Paisie, străfulgerată o clipă de lumina lumânării, pieri în întunericul rece. Stâlpii din mijloc, ce străjuiau mormintele lui Vlaicu Vodă şi al Doamnei sale, Cherana, al lui Dan I, parcă veneau spre el. Pe întinderea lor netedă, voievozii erau zugrăviţi în costume cavalereşti de modă franţuzească, cu coroane înalte, bogate în nestemate pe capetele pletoase, cu hlamide atârnate de umeri.</p>
                  <p rend="justify">— Stancule, n-ai plecat?</p>
                  <p rend="justify">Fiecare cuvânt fu urmat de un bubuit înăbuşit, pierdut spre bolţile de piatră, ca tunetul îndepărtat al unor nori de ploaie.</p>
                  <p rend="justify">— Mă duc acuşi, îngăimă, răsucindu-se cu tot trunchiul, ca lupul, Stancu, dar celălalt strigă la el. Numele, astfel rostit, vâjâi spre turle ca şi cum tunetul atunci s-ar fi rostogolit ameninţător.</p>
                  <p rend="justify">— Dă-mi o mână de ajutor! Cară coşul cu flori de colo!</p>
                  <p rend="justify">Îl găsi lângă strane: un coş mare, oval, de nuiele, încărcat cu trandafiri şi o jerbă de tufănici.</p>
                  <p rend="justify">— Îl trimisă Doamna Ana…</p>
                  <p rend="justify">Aplecat într-o parte, cu un braţ în jos şi altul în sus, cu un picior proptit în lespedea lucie şi altul răşchirat, Stancu părea o cumpănă trunchioasă de fântână. Apucă coşul de o margine şi îl trânti pe şoldul mare ce se înfigea în trupul lui, ca un pilastru.</p>
                  <p rend="justify">Florile răspândeau o mireasniă învăluitoare, aţâţătoare.</p>
                  <p rend="justify">Călugărul rămase să rostuiască candela unui mormânt lăturalnic, mai apropiat de intrare. După ce o aprinse ceru lui Stancu buchetul alb, presărând tufănicile pe piatra de mormânt dăltuită.</p>
                  <p rend="justify">— Nu-mi sta, omule, împarte trandafirii pe celelalte morminte! Aşa sună porunca Doamnei Ana: albe pe lespedea Cavalerului Negru, tot la capul său şi candela aprinsă. Uite că mă luai şi eu după vorbele prostimii! Despre răposatul Radu Negru-Vodă grăiam, slăvitul soţ al Doamnei Ana.</p>
                  <p rend="justify">— Vorbele prostimii, vorbe cu tâlc!…</p>
                  <p rend="justify">Rânjetul înecat al clopotarului i se păru călugărului necuviincios ca un sughiţ.</p>
                  <p rend="justify">— Aprinde o luminare, să vezi mai bine!</p>
                  <p rend="justify">Stancu se opri în spatele călugărului. De pe stâlpul ce străjuia mormântul lui Radu Negru-Vodă, îl privea cu ochi de cărbuni aprinşi cavalerul cu negre plete, barbă neagră, tăiată ascuţit şi mustaţă scurtă; negru îi era costumul, sugrumat la mijloc de cingătoarea cusută cu mărgăritare; negri şi pantofii cu carâmbi scurţi, cu botul lung, ascuţit şi încovoiat ca vârful unei săbii. Albul strălucitor al râurilor de mărgăritare ce mărgineau răscroitura gâtului, a manşetelor, deschizătura pieptului şi poalele tunicii, genuncherii, căputele pantofilor făceau negrul pluşului şi mai întunecat. Faţa prelungă, delicată, cu nasul drept, frumos, cu sprâncenele subţiri, ca un arc deasupra pleoapelor, părea vie, gura adunată, roşie, gata să cuvânte, dar mai ales ochii! Ochii lui mari, adânciţi în orbite! Cum mai ardeau sub dunga orbitoare a coroanei înstelate de rubine!</p>
                  <p rend="justify">Scânteierea pietrelor împlântate în metal era oare pricina însufleţirii chipului? Stancu merse de-a-ndaratelea, iar genunchii lui părură a se frânge. Murmură cu evlavie:</p>
                  <p rend="justify">— Aşa-i plăcea Măriei Sale, Radu-Vodă, să umble în mijlocul norodului, înveşmântat în negru, fără podoabe…</p>
                  <p rend="justify">— Ai dreptate, Stancule, se gătea numai la sărbători, de gura marilor dregători, sau când poposeau la Argeş trimişii curţilor crăieşti. Nu din făloşenia sa, ci din a celorlalţi, care preţuiesc omul după îmbrăcăminte! Ziceau boierii cum că Măria Sa umileşte ţara.</p>
                  <p rend="justify">— Auzi vorbă!</p>
                  <p rend="justify">Palma lată astupă gura largă a clopotarului, căscată a mirare.</p>
                  <p rend="justify">—  Tot din pricina asta a hotărât fiul său, Dan, să fie împodobit mort, cum n-a fost niciodată viu, cu tot ce se afla mai de preţ în sipetele Casei Domneşti. Nu l-au îngropat cum a dorit el, ca un oştean, cu cămaşă veneţiană de zale, cu armură şi cu sabia lângă braţul drept.</p>
                  <p rend="justify">Călugărul se întoarse spre umbra mătăhăloasă a clopotarului.</p>
                  <p rend="justify">—  Dar ne lungirăm la vorbă. Du-te de presară trandafirii: bobocii pe lespedea lui Voislav, cum face Doamna. Le chibzuieşte pe toate cum se cuvine, căci a murit tânăr, n-a cunoscut nici bucuriile, nici amarurile vieţii, i se cuvin bobocii de trandafiri.</p>
                  <p rend="justify">Ca şi cum i-ar fi înţeles cuvintele, chipul tânărului cavaler, zugrăvit pe coloana de deasupra mormântului, îi surâse clopotarului cu colţurile buzelor de sub coiful de metal, cu crinieră roşie. Costumul îi era bogat colorat: tunica solzoasă, ca spinarea guşterului, pantalonii scurţi, roşii, ciorapii lungi, albaştri. De centură atârna spada. La picioare zăcea scutul, emblema Basarabilor, atingându-i vârful pantofului ascuţit. Suliţa sta înfiptă în pământ, alături. De pe paftaua centurii, o pasăre ciudată — un fel de lebădă cu cap de muiere — săltată pe picioarele-i subţiri, cu aripele desfăcute — se pregătea de zbor. Încotro?</p>
                  <p rend="justify">Stancu se feri să mai privească arătarea, aşeză bobocii pe piatra de mormânt şi se trase indărăt.</p>
                  <p rend="justify">—  Poţi să pleci, îi vorbi călugărul. Multe nu mai am nici eu de rânduit. Aici n-o să vină decât Măria Sa, în zori. Să tragi clopotul la vreme! Dangătul lui ne trezeşte. Doamna Mara s-o duce tot la Sânnicoară…</p>
                  <p rend="justify">—  Credinţa ei nu e şi a lui, mormăi Stancu.</p>
                  <p rend="justify">—  Mda! Ieri făcu praznic mare, după slujbă se buluciră toţi cavalerii şi neguţătorii străini.</p>
                  <p rend="justify">—  Mâine o fi unul şi mai mare, că-l dă Măria Sa.</p>
                  <p rend="justify">—  Nu-l dă cu inima slobodă, Doamna Ana mai deunăzi zicea: „Nu e nimerit, prea cucernice, acum când ţara e pustiită, de la Nicopolul Mic până la Rovine, de urgia ce a fost.”. Şi e drept, Stancule; pe unde trecu turcul nici bob, iar încoace, mulţimile ca potopul lăcustelor!</p>
                  <p rend="justify">Întunericul înghiţise întinderea curţii în care se mărunţeau capela şi chilia călugărului. Clopotul Sânnicoarei se porni iar, pe neaşteptate, acoperind cu dangătele sale paşii apăsaţi ai clopotarului. Când să iasă pe portiţa ce da în Curtea Domnească încetă. Se opri şi întoarse faţa înspre deal, mirat. Urechea lui prinse şuşoteala unor glasuri dincolo de împrejmuire, lucru ce-l pironi pe picioarele răşchirate. Auzul lui, mai bun decât văzul, desluşi şi înţelesul unor vorbe: „Măria Sa Ştefan o vrea cât mai curând”…</p>
                  <p rend="justify">Mitropolia îşi trimise răspunsul vuitor înspre catolica Sânnicoară, pe deasupra aşezării domneşti. Stancu se lipi de zid, apoi se cuibări sub împletitura deasă a coardelor de „Barba caprei”, ce acopereau coama pe toată întinderea, până la poarta cea mare. Frunzele foşniră doar în urechile lui, de ajuns însă ca el să rămână încremenit</p>
                  <p rend="justify">—  De vrei, o să se poată, dacă vor şi ceilalţi. Dreptatea e de partea Măriei Sale, când vă grăbeşte. Iscălitura ori cuvântul unui Crai nu ţine mai mult decât un peşte nesărat!</p>
                  <p rend="justify">Se auzi un hohot de râs, tânăr, scurt şi batjocoritor.</p>
                  <p rend="justify">—  LuiMuşat meteahna asta,a crailor ia adus foloase!</p>
                  <p rend="justify">—  Polonezul e tare schimbător! După cum bate vântul! Până nu de mult sufla cel al lui Roman şi al lui Mircea. Acum povăţuitorul său e Vitold, puternicul său vasal, ducele Litvaniei<note xml:id="ftn1" place="foot" n="2"> Lituania (numele străvechi).</note>.</p>
                  <p rend="justify">Clopotarul Sânnicoarei se încrâncena; pesemne, cu ultimele puteri, acolo în clopotniţa de pe deal, c-atât de gâtuite răsunau strigările clopotului său. Mitropolia a toată Ungrovlahia<note xml:id="ftn2" place="foot" n="3"> Înfiinţată de Patriarhia din Constantinopole în 1359, la Argeş. Pe ruinele sale, Neagoe Basarab clădeşte Biserica Curtea de Argeş.</note> se prefăcu a nu le fi auzit şi n-a catadicsi a-i mai răspunde.</p>
                  <p rend="justify">La Curte, la ceasul acela se afla nu numai înaltul prelat Kyr Antim, ci şi celălalt, Athanasie al Mitropoliei Severinului, sosit într-o caretă aurită la numai o săptămână după alungarea lui Ildârâm peste Dunăre.</p>
                  <p rend="justify">Stancu zări o umbră neagră, deşirată, apropiindu-se. Uitase cu totul de călugărul Paisie. Ieşi de sub coarde şi merse ca o matahală să-l întâmpine.</p>
                  <p rend="justify">—  Tiii, ce spaimă-mi trăseşi, Stancule! îi vorbi, sugrumat, călugărul.</p>
                  <p rend="justify">Înţelegând iute că dincolo de portiţă se petreceau lucruri de seamă — după schimonoseala clopotarului — amuţi. Îl urmă, păşind în vârful ghetelor, ţopăind ca un cocostârc. Mersul lui Stancu aducea mai mult cu al unui măscărici ghebos. Rămaseră ţintuiţi, ascultând.</p>
                  <p rend="justify">—  Nu mi-am pus pielea-n saramură pentru nişte vorbe de-a surda! Ai citit ce scrie Măria Sa? A-ntocmit lucru cu şiretenie. Slovele nu cuvântă decât ce trebuie. S-a ferit. Slovele sunt ca pumnalele, pricinuiesc rău de cad în mâna cui nu i se cuvin. Poveţele sale o să ţi le picur în urechea domniei tale. Te aştept chiar astă seară.</p>
                  <p rend="justify">—  Nici gând să pot lipsi de la ospeţia lui Mircea. Şi nici mâine dimineaţă de la Mitropolie. Abia mâine seară dacă am să fiu slobod!</p>
                  <p rend="justify">—  Ei, tinere, îmi pare mie, ori de teamă inima nu-ţi mai dă ghes să apuci sceptrul ţării?</p>
                  <p rend="justify">— Ssst! Nu ridica glasul! Câtă vreme nu se rotunjesc cuvintele, dai şi nu prea dai crezare celor ce se vântură. Acum, că au amuţit cu totul clopotele…</p>
                  <p rend="justify">— Dacă locul nu e potrivit pentru nişte vorbe de taină, de ce ne-am aşezat lângă zidul acesta?</p>
                  <p rend="justify">— Într-adins, boierule, într-adins, pricepi? De ar întreba cineva: „L-ai văzut?”. „Ce-ar putea răspunde?”.,Da, intra cu un pan[4] în curtea capelei domneşti”. Ori: „Parcă-l zării pe boier ieşind de acolo cu un oaspete de seamă…”.</p>
                  <p rend="justify">— Hm, o să se bucure Muşat să afle chiar din gura mea că ai hiclenie de uzurpator. Ştie că mă pricep la oameni…</p>
                  <p rend="justify">Nici vorbele, nici râsul nu-i fură pe plac celuilalt. I le întoarse mâniat:</p>
                  <p rend="justify">— Pe mine, să ştii, domnia ta, mă vor boieri de seamă. Pe Muşat l-a aşezat pe tronul Moldovei Vitold al Litvaniei.</p>
                  <p rend="justify">— Cu astfel de vorbe răsplăteşte domnia ta bunăvoinţa ce ţi-o arată stăpânul meu?</p>
                  <p rend="justify">Se pogorî tăcere grea.</p>
                  <p rend="justify">— Ar trebui să-mi laşi scrisoarea să le-o arăt boierilor.</p>
                  <p rend="justify">— E mai bine să stea la mine până mâine seară. Vreau răspuns scris. Să iscălească şi dregătorii!</p>
                  <p rend="justify">Celălalt îndrugă ceva, supărat.</p>
                  <p rend="justify">— E vremea să plec. Clopotul capelei nu mai trage de mult şi s-ar putea… Dinspre Biserica Domnească n-avem de cine ne feri. Clopotarul seamănă, e drept, cu o dihanie, dar nu e-n toate minţile. N-ar pricepe nimic, chiar dacă ar asculta. Te însoţesc până la ieşire. Străjile nu s-au schimbat. Bine ai făcut că te-ai dat drept liovean[5]. Moldoveni nu se prea văd pe aici, iar poruncile s-au înăsprit împotriva lor. Cât va sta în picioare hrisovul[6] de învoială cu Vladislav Iagelo, polonezii sunt ocrotiţi.</p>
               </div>
               <div type="div3">
                  <head>
                     <label>Capitolul II.</label>
                     <lb/>Soseşte o caleaşcă</head>
                  <p rend="justify">Înţepenit de nemişcare, înfiorat de câte pricepuse, călugărul ramase o vreme descumpănit.</p>
                  <p rend="justify">—  Trebuie să-i văd faţa hicleanului, rosti uluit şi acest gând îl însufleţi.</p>
                  <p rend="justify">Pătrunse prin portiţa deschisă în marea Curte Domnească, urmat de clopotar. Casa Slujitorilor părea pustie, căci cei ce locuiau în ea erau adunaţi în Casa Domnească.</p>
                  <p rend="justify">Rădvanele încăpătoare, trase de multe perechi de cai, poposiseră în curţile de la Argeş: unele de dincolo de fruntariile ţării, altele din cuprinsul acesteia, din îndepărtata şi mărginaşa Podunavia — ţara lui Dobrotici, de la marea cea mare şi Dârstor — din Făgăraşul şi Amlaşul de peste munţi; din Banatul de Severin şi chiar de mai departe, de pe întinsele feude cu castele stăpânite de Doamna Mara, între fruntariile regatului unguresc.</p>
                  <p rend="justify">Câteva căleşti, sosite mai din timp, trăseseră sub coroana pâlcurilor de pini ce înconjurau pe trei părţi Casa Slujitorilor. Comisul se îngrijise ca celelalte să fie duse la adăpost, iar caii cei falnici ai caretelor crăieşti să primească îngrijiri chiar în grajdurile domneşti. Împărţise porunci prin pârgarii oraşului către hanuri şi către negustorii înstăriţi din târg, să facă loc în curţile şi grajdurile lor rădvanelor boiereşti. Alţi oaspeţi fuseră găzduiţi de Mitropolie, Sânnicoară şi conacele din împrejurimile Cetăţii de scaun.</p>
                  <p rend="justify">Numai Moldova nu trimisese nici un curtean. De când Ştefan Musat îl alungase din domnie, cu ajutor străin, pe unchiul său, Roman, aliatul Ţării Româneşti, Mircea întreţinuse legături, mai departe, cu fugarul.</p>
                  <p rend="justify">Câmpurile de la marginea oraşului, de pe care se strânsese nu de mult recolta acelui an, 1394 — an sortit pentru ţară să se sfârşească în lipsuri şi suferinţă — fuseseră preschimbate, ca şi zăvoaiele Argeşului, în adevărate tabere de popas peniru cei necuprinşi de zidurile cetăţii: ostaşi de pază ai rădvanelor, însoţitori înarmaţi ai chervanelor burduşite cu mărfuri, surugii ai căruţelor încărcate cu lacre, cuiere, coşuri pline cu lucruri de trebuinţă pentru seniori şi oşteni, cu arme şi alte marafeturi.</p>
                  <p rend="justify">Că lungi, grele, nesigure erau drumurile răsăritene, de când se aşezaseră osmanlâii la Dunăre!</p>
                  <p rend="justify">Din necuprinsele păduri ale Valahiei aţineau calea caravanelor haiducii, ori se iveau jivinele temute. Mai înfricoşătoare decât toate rămâneau însă cetele azapilor şi achingiilor[7], lacome nu numai de jafuri, dar şi de sânge de ghiaur.</p>
                  <p rend="justify">Veşmintele muntene se împestriţau în tot locul cu cele săseşti, ungureşti, poloneze, greceşti, sârbeşti şi bulgăreşti.</p>
                  <p rend="justify">Toată negustorimea nordului, a sudului, surprinsă la drum de atacul fulgerător al lui Baiazid, bătuse în retragere spre muncelele apărate de cetăţi puternice. Cei din miazănoapte nu mai cutezaseră să coboare la Dunăre, iar cei din miazăzi socotiseră că n-ar mai avea rost să pribegească peste munţi, către Polonia şi Litvania, prin Moldova, de vreme ce puteau face schimburile pe loc, la adăpost, aici unde se afla şi oastea lui Mircea. Se zăreau ici-colo şi straie veneţiene, ba şi genoveze. Cei dintâi îşi vindeau armurile şi cămăşile de zale, mult preţuite, în ţările dunărene, ceilalţi se perindau dinspre puternica lor cetate, de pe ţărmul italic, spre Chilia, de la gurile Dunării, pe care o stăpâneau în cârdăşie cu otomanii. Surprinse la Nicopolul-Mic[8] de oastea biruitoare a lui Mircea, corăbiile lor, încărcate cu mărfuri pentru Buda şi Viena, se buluciseră, fără vrere, în micul port-cetate.</p>
                  <p rend="justify">Golite grabnic în chervanele prinse de la turci, mărfurile fuseseră îndreptate spre nord, cu genovezi cu tot, însoţite de străji muntene. Prin trădarea unui oştean dârstorean, scăpaseră înspre Sibiu, dar saşii, prieteni ai voievodului şi prijunaseră la ieşirea din trecătoare şi, prin Câineni, făcuseră cale întoarsă împreună, spre mânăstirea Nucet. De acolo luaseră drumul Argeşului. Sibienii se bucurau de înfrângerea Ildârâmului, dar şi de prilejul de a-şi târgui mărfurile cu neguţătorii îmbulziţi în târgurile transalpine.</p>
                  <p rend="justify">Strecurându-se pe urmele călugărului, de-a lungul zidului, spre arcadele marii porţi de la intrare, Stancu îşi ţinea cu greu răsuflarea.</p>
                  <p rend="justify">Licăreau faclele străjilor. Se opriră cu spinările târşite de perete.</p>
                  <p rend="justify">—  Să-i prindem! gâfâi în ceafa călugărului şi să-i înfăţişăm Măriei Sale spre judecată.</p>
                  <p rend="justify">Simţi cum îl furnică muşchii braţelor, cum i se umflă sub mânecile cămăşii ude de sudoare. Degetele lui se încordau, se încleştau, de parcă ar fi avut la îndemână gâtlejul trădătorilor.</p>
                  <p rend="justify">Mintea călugărului lucra înfierbântată. „N-ar fi cuminte aşa. Capetele celor doi ticăloşi nu i-ar aduce nici un folos Domnitorului. Boierii uneltitori s-ar lepăda ca de Satana de alesul lor. Capătul firului duce la ghem…  Cum să le ies în faţă şi ei să nu ştie?”</p>
                  <p rend="justify">Umbrele celor urmăriţi înlemniseră după intrândul porţii. Ce se petrecuse oare?</p>
                  <p rend="justify">—  Stancule, ia-te după ei! Te cred un nătâng: fă pe nătângul! Aţine-le calea şi nu-i slăbi! Te aştept pe podeţul din uliţă.</p>
                  <p rend="justify">Se trase îndărăt. Clopotarul se feri într-o dungă, dar se simţi îmbrâncit de nişte mâini osoase:</p>
                  <p rend="justify">—  Du-te, Stancule, du-te, ce mai stai?</p>
                  <p rend="justify">După o clipă îl înghiţi bezna.</p>
                  <p rend="justify">Stancu mergea înciudat, întrebându-se cum să le ţină calea dacă ei stau înăuntru.</p>
                  <p rend="justify">Călugărul nu merse prea departe. Lucra iute, lângă zid, să sfârşească atât cât dăinuia întunericul. Se temea să nu fie surprins de străjjle care ar fi ieşit în întâmpinarea celor doi. Suflând greu, izbuti să ridice o piatră şi s-o împingă într-o parte. Găsi belciugul de fier pe care-l căuta şi trase de el cu toată puterea braţelor, cu picioarele înfipte pe marginea desfundăturii. Chepengul se ridică cu un scârţâit, fapt ce-l făcu să încremenească pentru o clipă, ascuţindu-i auzul. Pe dibuite, dete de treptele scării. Se opri să sprijine în cap acoperişul de lemn, apoi îl lăsă să cadă şi coborî în puţul adine al ascunzătorii. Deasupra chiţcăi un liliac uriaş, ce-şi lovi mantia întunecată de coama zidului. Trezi cucuveaua de pe turlă, care zburătăci cu un vaiet prelung, sinistru, spre plutele Argeşului.</p>
                  <p rend="justify">Stancu o auzi, se înfiora şi mormăi câteva blesteme pentru cobitul ei.</p>
                  <p rend="justify">Atmosfera grea fu risipită pe neaşteptate de glasuri vesele, zbucnite dinspre Casa Domnească. În fruntea unui grup înainta un ostaş voinic, cu o faclă în mână, ce îndruma calea spre poarta însoţitorilor săi. În urma lui păşeau pajii Măriei Sale, purtând, de asemenea facle, iar la o oarecare distantă câţiva cavaleri tineri, în straie de sărbătoare.</p>
                  <p rend="justify">Uneltitorii se făcură una cu zidul. Greu puteau fi zăriţi de la depărtarea aceea. Grosimea arcadelor se aşeză curând între ei şi alaiul ce ajunse la poartă.</p>
                  <p rend="justify">Clopotarul îşi frământa mintea ce să facă. Auzi un duruit de roţi ce răzbea dinspre şosea. Strigăte puternice, ostăşeşti acoperiră orice alt zgomot. Poruncile mergeau din om în om către străji.</p>
                  <p rend="justify">O umbră se desprinse cu iuţeală, repezindu-se înspre Casa Domnească. Nu mai rămase decât una lipită acolo, la câţiva paşi de clopotar. Stancu vru să se arunce pe urmele celui fugit, dar se opri descumpănit. Umbra răzleţită nu se mai zări, pierise în întunericul curţii. „Pe unu-l pierdui”, gemu neputincios. „Să nu-l scap şi pe ăstălant. Se trage tâlharul tot spre casa Măriei Sale!”</p>
                  <p rend="justify">Stancu porni cu paşi apăsaţi, bombănind, fără să se mai ascundă, ca şi cum atunci şi-ar fi sfârşit slujba. Iscoada se zăpăci şi o luă spre poartă. Stancu căută hangerul[9] prins de cingătoare. Îl scoase, dar îl vârî iute la loc, în teaca de lemn, bolborosind: „Ce să fac cu el? Nici cu mâinile n-am ce face. L-aş trage colea şi nimeni nu m-ar vedea şi aş scoate din el şi laptele supt din ţâţa mume-si! Numai că porunca Sfinţiei Sale e alta!”</p>
                  <p rend="justify">Slobozi o înjurătură şi clătină capul a mare nemulţumire.</p>
                  <p rend="justify">Omul îmbrăcat în straie poloneze se opri. Clopotarul îl ajunse din urmă, rânjind. Răsucit pe călcâie, polonezul dete de faţa lui tâmpă. Din gura largă, cu buza de sus rotunjită într-o parte, ieşeau, năvală, gâfâiturile. Lumina slabă, răzbind de la faclele înfipte de o parte şi de alta a pereţilor, în inele late de fier, cădea chiar pe chipul lui. Răsuflarea namilei îl făcu să clipească, să se încreţească de spaimă şi scârbă. Se trase de-a-ndaratelea spre oştenii de pază, amuţit, gata să strige după ajutor.</p>
                  <p rend="justify">Stancu venea tot spre el, clătinat pe tălpile mari, late.</p>
                  <p rend="justify">Suliţele străjilor se încrucişară, dar, recunoscându-l pe clopotar, ostaşii îşi pierdură înţepeneala şi în privirile lor iscoditoare sclipi hazul. Socotiră că pe drept se speriase cavalerul străin.</p>
                  <p rend="justify">—  Dete buzna Ildârâmul în Curtea Domnească, nea Stancule?</p>
                  <p rend="justify">—  Hâ-hâ, cum să dea, dacă-l izgoni Măria Sa dincolo de apa cea mare?</p>
                  <p rend="justify">Polonezul se întoarse cu faţa spre străji. I se zbătea falca.</p>
                  <p rend="justify">—  N-ai de ce te-nfricoşa, Luminăţia Ta! Nea Stancu nu e un tâlhar din cei care aţin calea boierilor şi neguţătorilor când pică noaptea.</p>
                  <p rend="justify">—  Ba şi tâlharii, de vrea să ştie Domnia Ta, se tem de pumnalul clopotarului.</p>
                  <p rend="justify">—  Hâ-hâ! rânji namila, arătând hangerul cavalerului.</p>
                  <p rend="justify">Se răsuci spre ostaşi.</p>
                  <p rend="justify">—  E al lui Costea şi sughiţă a plâns, Azapul, azapul…</p>
                  <p rend="justify">—  Lasă, nea Stancule, ştim povestea, hal, du-te acasă! Vine caleaşca. Poftim şi Domnia Ta în lături, boierule!</p>
                  <p rend="justify">—  Loc, loc! Faceţi loc! Soseşte fiul Măriei Sale, coconul Mihail!</p>
                  <p rend="justify">Pajii mergeau iute, în fruntea alaiului. În jurul căleştii zburdau, veseli, prietenii ieşiţi să-l întâmpine pe tânărul prinţ. Nu era singur. Îl însoţeau jupân Manea şi egumenul[10] mânăstirii Nucet, zisă şi Cozia după numele cuman[11] al nucilor ce creşteau, pădure, la poalele adăpostite de vânturi ale muntelui.</p>
                  <p rend="justify">Un grup de oşteni înarmaţi închideau cortegiul care dispăru dincolo de arcade, în curtea largă.</p>
               </div>
               <div type="div3">
                  <head>
                     <label>Capitolul III. </label>Iscoada</head>
                  <p rend="justify">Cu ochii pe caleaşca, clopotarul uitase de iscoadă. Îi zări umbra subţire, pierind spre uliţă. Simţi cum pumnii i se rotunjesc măciucă şi porni pe urmele polonezului cu capul în piept, ca un bour înfuriat.</p>
                  <p rend="justify">—  Uitaşi de podeţ, Stancule? auzi mustrarea prea cucernicului Paisie.</p>
                  <p rend="justify">Glasul călugărului tremura, căci abia reuşea să-l oprească pe Stancu; se scutura năuc, înverşunat, ca apucat de-a binelea. Sutana călugărului era murdară da moloz şi păienjeniş, deşi o scuturase zdravăn când ieşise din îngustimea ascunzătorii. Puţul se lărgea jos într-o hrubă boltită, sprijinită pe stâlpi, cu deschidere pietruită, înaltă cât un stat de om, ca un şanţ, spre zidul din afară. O străbătuse orbecăind, pe lângă pereţi, aplecat din şale. Se luptase mult să înlătura lespedea ce închidea ieşirea şi pusese piciorul chiar sub zid. Adăpostit în dosul molizilor ce mărgineau împrejmuirea, se strecurase spre uliţă. Zărise şi el străjile de la poartă nemişcate. Din curte răzbăteau glasuri voioase. Galopul unui cal îl alungase de acolo nedumerit, dar neclintit să-şi îndeplinească planul. Alerga pe uliţă, prin beznă, spre oraş, cu poalele sutanei într-o mână. Se opintise apoi pe treptele de piatră ale unei case slab luminate şi pierise în golul săliţei de la intrare. După puţină vreme se ivise din nou, gonind înapoi către Curtea Domnească şi rămăsese la pândă în spatele unui stejar ce străjuia podeţul din uliţă. Zărise un ins subţirel, depărtându-se cu iuţeală de alaiul care întâmpina caleaşca. Sabia cavalerului sclipise ca o stea îndepărtată. Recunoscuse apoi statura uriaşă a clopotarului venind în urmă.</p>
                  <p rend="justify">—  Uitai, Sfinţia Ta! Pe ălălalt îl scăpai. De nu-mi dai pace, îl pierd şi pe ăsta.</p>
                  <p rend="justify">—  Nu te mai scutura aşa!</p>
                  <p rend="justify">Clopotarul răspunse cu bodogăneli şi sudalme strivite între dinţi.</p>
                  <p rend="justify">—  Uşurel după el!</p>
                  <p rend="justify">—  Dac-aşa zici…</p>
                  <p rend="justify">Paşii urmăritorilor se fereau, ai iscoadei bocăneau pe caldarâm, coborând uliţa în partea de jos a oraşului. Stancu se nelinişti, nu mai avea răbdare să tot pândească de după colţul caselor de meşteşugari.</p>
                  <p rend="justify">—  Hâ-hâ! Te pomeni că a mas chiar la hanul din vale!</p>
                  <p rend="justify">—  S-ar potrivi bine, Stancule?</p>
                  <p rend="justify">Pe clopotar îl prinse veselia, dar călugărul era frământat de gânduri.</p>
                  <p rend="justify">—  Mergi mai încet, nu da aşa năvală!</p>
                  <p rend="justify">Îl trăgea de suman, pândind cu privirea în toate părţile. Stancu nu mai avu vreme să se mânie, căci pe neaşteptate văzu umbra slăbănoagă a polonezului învălmăşită între alte două, spătoase, adevărate huidume.</p>
                  <p rend="justify">—  Tâlharii! O să-l ucidă! rosti sugrumat, vrând să-i sară în ajutor.</p>
                  <p rend="justify">Călugărul râse uşurel.</p>
                  <p rend="justify">—  Nu te-amesteea!</p>
                  <p rend="justify">Auziră apoi strigăte.</p>
                  <p rend="justify">—  Săriţi! Mă omoară! Mă…</p>
                  <p rend="justify">Polonezul rămase întins la pământ.</p>
                  <p rend="justify">—  Du-te de ridică napărca!</p>
                  <p rend="justify">Clopotarul rânji în întuneric batjocoritor.</p>
                  <p rend="justify">—  Ţi-o mulţumi cu o ulcea de must.</p>
                  <p rend="justify">—  Hi-hi! pe a lume, că-n asta…</p>
                  <p rend="justify">Călugărul îl împinse.</p>
                  <p rend="justify">—  Să-l duci până-n culcuş! Nu e mort: pricepe odată!</p>
                  <p rend="justify">Stancu rămase năuc, sfredelit de un gând necuviincios: „Diavoleşte mai lucrează mintea Sfinţiei Sale!”.</p>
                  <p rend="justify">Zbieretele polonezului tăiară liniştea nopţii la fel de înfricoşătoare ca vaietele bufniţei.</p>
                  <p rend="justify">—  M-au prădat! M-au prădat! Punga mea! Tunica… tunica mea…  tunica…</p>
                  <p rend="justify">—  Hâ-hâ! Nu mai jelui atâta ţoala, c-ăi mai fi având altele.</p>
                  <p rend="justify">—  Tot mi-au luat, tot!</p>
                  <p rend="justify">—  Ba tot nu, dacă-ţi lăsară viaţa!</p>
                  <p rend="justify">Îi hâhââa în urechi, încercând să-l ridice de brăcinar. Noaptea era răcoroasă şi omul tresălta cu spasme. După ce-l aşeză pe picioare, clopotarul îşi scoase sumanul lui ponosit şi i-l aruncă în spinare,</p>
                  <p rend="justify">Mirosul iute, de sudoare, îl făcu pe polonez să se strâmbe, lepădind cu silă haina de pe umerii săi.</p>
                  <p rend="justify">—  Nu-mi trebuie! rosti, clănţănind din dinţi.</p>
                  <p rend="justify">—  Hâ-hâ, eşti năzuros! Apăi tremură pân’ te-ăi încălzi!</p>
                  <p rend="justify">Hazul ce-l făcea clopotarul, rotindu-se în jurul prădatului, îi păru acestuia sumbru, dar nu se îndură să-l alunge.</p>
                  <p rend="justify">—  O duşcă nu ţi-ar strica, ascultă povaţa mea, mai adaose Stancu.</p>
                  <p rend="justify">Boierul recunoscu atunci, îngrozit, glasul clopotarului.</p>
                  <p rend="justify">—  Dă-mi pace, smintitule!</p>
                  <p rend="justify">—  Uite că-ţi dau! şi se prefăcu că pleacă.</p>
                  <p rend="justify">—  Stai, stai!</p>
                  <p rend="justify">—  Hi-hâ! ‘mneatale ţi se rătăciră, se vede, minţile! Când zic hăis o iei pă cea…</p>
                  <p rend="justify">Vorbele i se înecară într-un sughiţ adevărat, care nu-l mai părăsi până la han. Iscoada îşi urma drumul după Stancu, îngrozit, amuţit de mare spaimă.</p>
                  <p rend="justify">În preajma hanului, la o răscruce de uliţe, călugărul se ivi din nou, ţinindu-se la mare depărtare de ei.</p>
                  <p rend="justify">Auziră larma celor din crâşmi.</p>
                  <p rend="justify">Clopotarul intră pe urma străinului şi trântind uşa cu zgomot, păşea cu rânjetul lui spăimos.</p>
                  <p rend="justify">De pe prispa îngustă, privirea iscoditoare a călugărrului nu zărea mare lucru prin fereastra afumată, aburită, a crâşmei.</p>
                  <p rend="justify">Mirosea a pastrama friptă şi a peşte. Vremea culesului viilor se sfârşise în podgorii. Mustul curgea gros, lipicios, tulbure, din zdrobitori, luând drumul crâşmelor şi hanurilor presărate prin toate târgurile ţării, pe drumurile umblate de chervane şi carete. Mânăstirea Cozia, care stăpânea pământuri întinse în Vâlcea, date cu hrisoave domneşti, îşi trimitea prin posluşnicii săi, la Argeş, o parte din strugurii şi mustul podgoriilor vestite.</p>
                  <p rend="justify">Călugărul se foi ce se foi, apoi plecă îngândurat. Pricepuse oare clopotarul planul său? Târgoveţii îl socoteau smintit, dar el ştia că-i doar ursuz şi zdruncinat de când îşi pierduse singurul fecior, pe Costea, cu trei ani în urmă, când năvălise de peste Dunăre oastea lui Firuz-bey. Osmanlâul, după ce lovise Vidinul — unde nu întâmpinase o prea dârză împotrivire — (ţarul Stratimir surprins şi înfricoşat, închinându-se degrabă sultanului, cum făcuse şi fratele său Şişman din Târnovo), se abătuse pe malul stâng, să pustiască şi o parte din Ţara Românească. Oştenii munteni, în frunte cu Mircea, îl siliseră să se retragă. Lui Costea îi străpunsese şoldul un azap. Vatămătura s-ar fi vindecai, dar năvălise din urmă un achingiu şi copitele roibului său îi zdrobiseră capul.</p>
                  <p rend="justify">Străinii de la mese se holbară la cei intraţi, cu râsul prefăcut în strâmbături. Doi tineri în straie poloneze săriră în întâmpinarea iscoadei. Feţele lor arătau grozav de îngrijorate. Celălalt aproape că nu-i vedea, atât de rătăcită îi era privirea. Îl traseră spre masa lor, vorbindu-i în şoaptă.</p>
                  <p rend="justify">Clopotarul înfruntă nepăsător privirile şi tăcerea ce se aşternuse stingheritoare, îndreptându-se spre o canapea de lemn. Împinse mai încolo trupul unui beţivan căzut cu faţa-i bărboasă peste braţele adunate şi se prefăcu însetat, izbind în lemnul mesei lungi cu pumnul lui cât un baros. Chipul iscoadei se răsuci, în sfârşit, spre lumină, după ce se lăsă sleit de puteri. Între cei doi şi faţa lui smeadă, clonţoasă, cu gura tivită, cu uitătura ochilor rea, întunecată, clopotarul n-avea s-o mai uite. Cu aruncături piezişe spre cei care îi cercetau uimiţi, tinerii traseră spre ei ulcelele, le închinară cu prefăcută veselie spre prietenul lor, strigând să le mai fie adusă una.</p>
                  <p rend="justify">Văzându-se uitat şi de iscoadă şi de ceilalţi, care se apucaseră din nou de trăncăneală şi băutură, Stancu se ridică de la masă şi merse târşâindu-şi paşii înspre bucătăria hanului.</p>
                  <p rend="justify">„Slutul!” Şoapta, scăpată cu teamă în han, nu-l răsuci, numai muşchii braţelor i se încordară ca nişte odgoane ce priponesc o corabie.</p>
                  <p rend="justify">Hangiţa îşi răsuci spre el faţa încinsă de para focului. Aplecată asupra vetrei, mesteca de zor într-o strachină mare nişte cocă pentru minciunele. O tavă rotundă, de aramă, le prijuna, rumenite, clădite ca o claie căreia îi trebuia scos vârful.</p>
                  <p rend="justify">—  Ia te uităăă! Ce te adusă-ncoace? De ai vreo vorbă cu Dincă al meu, dute-n curte, c-acolo-l găseşti! Roboteşte cu argaţii pe lângă căruţe. La noapte pleacă după sare. Cine ştie când se întoarce! oftă.</p>
                  <p rend="justify">Îşi şterse colţul ochilor codaţi cu şorţul, vrând să-i arate că o să se prăpădească de grija şi dorul hangiului. De vârstă mijlocie, trupeşă, cu pielea lăptoasă, braţele rotunde, cu gropiţe la cot, cu faţa lată, netedă, albă şi curată, cu ochi verzi sub sprâncene negre, era încă atrăgătoare. Târgoveţii ştiau că mai păstra năravul pentru care Dincă şi-i părăsise pe-ai lui, ca să se însoţească cu o vicleană.</p>
                  <p rend="justify">—  Ba, mi-e sete, mormăi clopotarul, neluând în seamă sclifoselile ei.</p>
                  <p rend="justify">—  Nu-mi mai văd capul de treburi! Ia-ţi şi singur. Aşază-te colo şi nu-mi sta în drum!</p>
                  <p rend="justify">Femeia arunca una după alta minciunelele într-o tingire cu unsoare încinsă. Aşa cum se umflau, rumenindu-se ca aurul vechi, la fel sporea ciuda muierii.</p>
                  <p rend="justify">Clopotarul se aşeză cu o privire cruntă. Dar pe ea n-o speria. Îl cunoştea bine. De-l luai cu binişorul, nu-ţi mai pleca de pe cap, îl întindeai ca pe o foaie de plăcintă şi tocmai de acest îucru se ferea ea acum, când avea atâta zor. Văzând că n-o să se urnească cu una cu două, îi strigă:</p>
                  <p rend="justify">—  Ia-ţi must şi nişte pastrama! Poate-mi umpli şi mie putina cu apă. Argaţii sunt care-ncotro, iar Licsandra la fântână. Abia mă mai ţin picioarele. Dau zor, ca să am pace mâine.</p>
                  <p rend="justify">Cu o crăcăna de fier scotea minciunelele, iar gândul la petrecerea de a doua zi o mai îmbuna.</p>
                  <p rend="justify">—  Lume multă la Curte, hai? Ce-o fi dimineaţă la Mitropolieee! Numai lui Dincă nu-i pasă. Se găsi să plece la Ocna Vâlcii[12]! Dar io tot o să mă duc.</p>
                  <p rend="justify">Clopotarul îşi hălpăia bucata de pastrama tăcut. Capul unuia dintre polonezi se ivi de după uşor.</p>
                  <p rend="justify">—  Până când să tot strigăm după băutură? întrebă supărat.</p>
                  <p rend="justify">—  Acuşi, acuşi, făcu hangiţa, trăgând tingirea de o parte.</p>
                  <p rend="justify">Capul se trase îndărătul uşii.</p>
                  <p rend="justify">—  Nu se mai duc dracului la culcare beţivii ăştia!</p>
                  <p rend="justify">De blestemat blestema, dar îşi potrivea testemelul pe cap şi îşi netezea sprâncenele subţiri. Cu un surâs şăgalnic se îndreptă spre sala crâşmei. Când se întoarse nu-l mai găsi pe Stancu. „Smintitul s-a dus să-mi umple putina cu apă”, se socoti ea mulţumită că-i dăduse pace.</p>
                  <p rend="justify">Stancu îşi băuse mustul şi ieşise în curte. La numai câţiva paşi o întâlnise pe Licsandra. Ducea o vadră pe cap şi în mână o doniţă. Pe faţă i se prelingeau, ca nişte lacrimi, picături de apă de pe doagele înflorate cu fierul ars.</p>
                  <p rend="justify">—  Doamne, nea Stancule, ce faci pe aici?</p>
                  <p rend="justify">—  Toate bune, rosti şi palma lui lată o opri în drum. Varsă apa şi-ntoarce-te la puţ!</p>
                  <p rend="justify">Licsandra îl privea năucă. Adună în pumn picurii ce se scurgeau de pe faţa ei frumoasă în sân, azvârlindu-i cât colo. Dete apoi uşurel din cap, ascultându-l.</p>
                  <p rend="justify">Lângă magazii, argaţii zdupăneau. Glasul lui Dincă bodogănea de mama focului.</p>
               </div>
               <div type="div3">
                  <head>
                     <label>Capitolul IV. </label>Fiul cavalerului negru</head>
                  <p rend="justify">Cocoşii trâmbiţau miezul nopţii. Când şi când faclele străjilor licăreau. Paşii lor apăsaţi, rari, răsunau pe caldarâm, după care ţâşnea prelung chemarea de recunoaştere: Huuuu-huuuuuuu!</p>
                  <p rend="justify">Se roteau împrejurul zidurilor înalte. Cu acelaşi ţipăt de huhurez răspundeau cei trei ostaşi aflaţi în curtea Bisericii Domneşti.</p>
                  <p rend="justify">Piatra de lângă zid fusese aşezată la loc şi doar un ochi ager ar fi observat, în plină zi, ţarina amestecată cu fărâme de lemn putregăios, risipite pe jos.</p>
                  <p rend="justify">Casa Domnească părea cu totul cufundată în somn şi-n întuneric, dar părea numai. O fereastră lăturalnică, dinspre apus — acolo unde curtea se strâmta spre împreunare — mai era luminată.</p>
                  <p rend="justify">O  bătaie uşoară în uşa iatacului îl făcu pe Domnitor să tresară la masa de lucru, deşi îşi aştepta musafirul nocturn. Găsise rânduite de grămătici, spre citire, numeroasele scrisori sosite la Curte, de pretutindeni, din Europa, purtând sigilii crăieşti sau numai peceţi de ale cetăţilor, mai toate în limba latină, către „Ilustrul Principe, Domnul Mircea, Voievodul Transalpin, Comite al Severinului, Despot al Ţării lui Dobrotici şi al Dârstorului, Duce al Făgăraşului şi Amlaşului”, slăvind noua sa izbândă asupra osmanlâilor, numindu-l „Principe între creştini cel mai viteaz şi cel mai ager…”.</p>
                  <p rend="justify">Stareţul Sofronie, al Mânăstirii Cozia, se strecură în odaie.</p>
                  <p rend="justify">—  Un lucru însemnat te aduce la mine, preacucernice, la un ceas atât de nepotrivit? La ospeţia mea te-ai ferit să vii, în schimb mi-ai trimis vorba prin Mihail să-ţi îngădui a mă vedea în taină.</p>
                  <p rend="justify">—  Chiar aşa, Măria Ta. La cină nu mi-a dat ghes inima să mă-nfăţişez, ştiind ce ştiam…</p>
                  <p rend="justify">—  Pofteşte pe scaun, să vorbim pe îndelete!</p>
                  <p rend="justify">Stareţul rămase în picioare, cercetând cu o privire bănuitoare uşa prin care intrase, apoi fereastra.</p>
                  <p rend="justify">—  Măria Ta, te paşte primejdie mare! îngăimă cu glas răguşit, înăbuşit de palma cu care-şi acoperise gura.</p>
                  <p rend="justify">—  Nu te feri, vorbeşte slobod, boierul Baldovin veghează.</p>
                  <p rend="justify">Stareţul se linişti în parte.</p>
                  <p rend="justify">—  Singur, dregătorul Baldovin nu te poate apăra de duşmani, Măria Ta. În seara aceasta, fără să ştii — cum să ştii? — ai stat la masă cu hiclenii.</p>
                  <p rend="justify">Domnul, de vârstă mijlocie, uscăţiv, înalt, îmbrăcat cu o tunică scurtă, de culoarea vişinei coapte, în solzi mari, cu ciorapi lungi cafenii, îşi descinsese cingătoarea de care atârna sabia-i scurtă, aruncând-o pe patul îngust. Sări din jilţ cu o plivire vie, aprinsă. Ochii mari, adânciţi în orbite, erau ai răposatului său părinte, Radu Negru-Vodă. Genuncherele late, cu acvile bicefale deasupra, foşniră ciudat, ca şi cum măiastrele păsări s-ar fi trezit din somnoroasa lor încremenire, înfoindu-şi penele.</p>
                  <p rend="justify">—  Cine mă vinde, cui şi care e preţul vânzării?</p>
                  <p rend="justify">—  Preţul e mare, Măria Ta: tronul.</p>
                  <p rend="justify">Ochii domnitorului se închiseră uşor. Se trase înapoi spre jilţ, impunându-şi greu stăpânire.</p>
                  <p rend="justify">—  Adică, viaţa mea. Cât trăiesc…  Numele hiclenilor…</p>
                  <p rend="justify">—  O, dacă l-am şti!</p>
                  <p rend="justify">—  Al cumpărătorilor atunci!</p>
                  <p rend="justify">Stareţul se căută în mâneca sutanei, de unde scoase nişte suluri şnuruite.</p>
                  <p rend="justify">—  Solii s-au îndreptat spre mânăstirea noastră, după zvonul că te-ai afla acolo, dar tocmai plecaseşi. Aici n-au cutezat a veni. M-am pornit iute încoace cu coconul Mihail. Ziua de mâine n-o să-i lase Măriei Tale vreun răgaz.</p>
                  <p rend="justify">Domnitorul desfăcea sulurile domol, ascultându-l pe egumen cu luare-aminte.</p>
                  <p rend="justify">—  Cine să-mi stea împotrivă tocmai acum, când l-am alungat pe Baiazid peste Dunăre, biruit şi ruinat?</p>
                  <p rend="justify">Stareţul tuşi sec, să-şi dreagă glasul.</p>
                  <p rend="justify">—  Urzeala e ticăloasă. Le-am sucit şi răsucit pe toate, cu trimişii mărimilor lor. Crunta primejdie ai îndepărtat-o, Ildârâm nu va cuteza să te înfrunte prea curând. Ba poate că înţelepciunea l-o îndemna să stingă din mintea sa visul nebunesc de a aduce la supuşenie toată creştinătatea. A pierdut şi multe oşti. Cât se temură de paşalâc, boierii săriră ca unul, să-şi apere moşiile lor, vezi bine, ca să nu fie date de sultan timaruri spahiilor lui.</p>
                  <p rend="justify">Egumenul se opri, stânjenit de privirea înflăcărată care-i pândea fiecare euvânt.</p>
                  <p rend="justify">—  Acum, însă?</p>
                  <p rend="justify">Glasul întreba asprit, uscat</p>
                  <p rend="justify">—  Nu le-a mai rămas decât frica de puterea crescută a Măriei Tale.</p>
                  <p rend="justify">—  A ţării, nu a mea!</p>
                  <p rend="justify">Domnitorul îşi lipi spinarea de spetează, se încorda dârz, stând nemişcat ca o statuie. Mâinile cu palme subţiri şi degete lungi, ca ale unui mucenic dintr-o icoană bizantină, se încordară peste cele două suluri.</p>
                  <p rend="justify">—  Zvonesc despre lăcaşuri pe care vrei să le ridici şi să le înzestrezi cu pământuri boiereşti; de noi cetăţi, de o nouă Curte. Cum că ai să laşi Argeşul pentru Târgovişte, aşa cum părăsi bunicul Măriei Tale Câmpulungul.</p>
                  <p rend="justify">—  Atunci primejdia venea de la miazănoapte! Argeşul era mai îndepărtat de angevini. La miazăzi aveam numai prieteni şi rubedenii.</p>
                  <p rend="justify">—  Pretind că o să le smulgi la mulţi dregătoriile. Călugării aud şi văd multe…</p>
                  <p rend="justify">—  Toate câte am să le fac, spre binele ţării o să fie, spre folosul domniei mele nimic!</p>
                  <p rend="justify">—  Iscoadele uzurpatorului de la Suceava îi aţâţă. Stareţul făcu semn cu capul spre scrisori. Înţepeneala trupului din jilţ slăbi.</p>
                  <p rend="justify">—  Ştefan n-ar însemna mare lucru, dacă în spatele lui nu s-ar ascunde cine se ascunde! vorbi Mircea cu mânie, aplecându-se să citească.</p>
                  <p rend="justify">O vreme domni tăcerea. Pumnul Domnitorului lovi deodată braţul jilţului.</p>
                  <p rend="justify">—  Poftim cum îl numeşte acest boier pe domnitorul lui: „Pribeagul Român…!”. Dar nu şi-a pierdut nici un drept! El e adevăratul domn al Moldovei! Îl slujeşte cu credinţă, dar se îndoieşte. Dacă ţi-e ştirbită nădejdea, nu vine nici izbânda! Trebuie să crezi cu tărie, să lupţi cu dirzenie şi înţelepciune!</p>
                  <p rend="justify">Părea a-şi vorbi sieşi, urmmd să comenteze pe acelaşi ton scrisoarea.</p>
                  <p rend="justify">—  Nepotul unelteşte să fiu îndepărtat”. Hm! Ţara mea va pieri înghiţită de cotropitorul Baiazid, pretinde el, povăţuit de marii lui seniori, căci Ildârâm n-are de gând să supere Polonia, nici Litvania, nici Moldova, dacă vor ajuta pe boierii potrivnici „valahului”, adică ai domniei mele, să-l înlăture. Aşa!</p>
                  <p rend="justify">„Noul domn, oricine ar fi, se va bucura de bunăvoinţa sultanului, dacă-l va recunoaşte de senior şi-i va plăti un mic peşcheş”. Asta mai lipsea! Ştefan Muşat mă învinuieşte în faţa craiului polonez de hiclenie…  Restul scrisorii îl citi în tăcere. Când sfârşi, adăugă:</p>
                  <p rend="justify">—  Boierii rămaşi credincioşi lui Roman au prins o solie de-a nepotului: cutează cam mult uzurpatorul! Domnia mea nu va uita acest lucru!</p>
                  <p rend="justify">Sulul sosit din Moldova fu aşezat alături, pe masa de lucru.</p>
                  <p rend="justify">—  Să vedem acum ce-mi dă de ştire voievodul Transilvaniei.</p>
                  <p rend="justify">Capul pletos încuviinţa cu o legănare uşoară cele cuprinse în scrisoare. Ştibor mă pofteşte peste munţi. Cel mai nimerit, zice el, în cetăţile noastre de la Făgăraş sau de la Bran şi cât mai curând.</p>
                  <p rend="justify">Stareţul îşi încrucişa braţele, ascultând cu o faţă îngrijorată.</p>
                  <p rend="justify">—  Nu binevoieşte a mă vesti ce treabă însemnată are cu mine. De cine se teme? Nădăjduiesc că n-o să-mi pomenească şi el de cine ştie ce uneltiri! N-am vreme pentru asemenea nimicnicii!</p>
                  <p rend="justify">Egumenul tresări.</p>
                  <p rend="justify">—  Măria Ta, gloriosul vostru unchi, Vlaicu-Vodă, a ţinut seama de povaţa prietenilor şi nu şi-a pierdut nici tronul, nici viaţa.</p>
                  <p rend="justify">Domnitorul sări din jilţ aproape mânios, îl privi pe stareţ întunecat.</p>
                  <p rend="justify">—  M-ai lovit drept în inimă, preacucernice! De ce m-aş mira, când eu însumi…</p>
                  <p rend="justify">—  Iertare, Măria Ta, pentru cutezanţă…</p>
                  <p rend="justify">—  Cine o face întru adevăr şi dreptate, prieten îmi este! Linguşitorii îşi fac din mine un vrăjmaş!</p>
                  <p rend="justify">—  Erai, Măria Ta, atât de tânăr atunci!</p>
                  <p rend="justify">—  Poate că şi cel ce vrea să-mi ia tronul e tânăr.</p>
                  <p rend="justify">—  Bunica, Doamna Clara, o iubeaţi mult, tare mult. Era frumoasă, ştia să vrăjească pe cei apropiaţi.</p>
                  <p rend="justify">—  Pe tata nu, deşi îi era fiu bun, pe când unchiului Vlaicu, doar frate vitreg. Şi asta, preacucernice, pentru că Basarabilor le-a stat mintea numai la slobozenia ţării. Samodârjeţi[13] s-au numit cei dinaintea mea şi nădăjduiesc că aşa va fi cât va dăinui neamul nostru!</p>
                  <p rend="justify">Se preumbla prin încăpere înviorat.</p>
                  <p rend="justify">—  Dacă mi-ar pricepe gândul şi Iagelonul şi Angevinul, ce n-am putea înfăptui împreună! În loc să se sfădească amândoi, să iscodească deşertăciuni, să dea crezare uneltitorilor! De-a surda mă învinuieşte Vladislav că-l stârnesc pe Sigismund să lovească ţinuturile poloneze, că-l împing chiar spre Moldova! Uneltitori pretutindeni…</p>
                  <p rend="justify">Se opri în faţa călugărului.</p>
                  <p rend="justify">—  Dar cum cămaşa e mai aproape de piele, Domnia mea are de gând să-i lovească pe cei de la gurile Dunării. Am să alung de acolo, curând iscoadele genoveze! Întoarcă-se acasă! Vreau ca noroadele Dobrogei mele să-şi ducă traiul în tihnă, să rămână slobode! Cu adevărat nu mă pot bizui decât pe oastea mea, pe braţul meu!</p>
                  <p rend="justify">Ochii negri priveau undeva, departe, peste făptura stareţului. Vedea desfăşurându-se pe o câmpie întinsă Marea Oaste ce avea de gând s-o alcătuiască. Oastea Mică de acum, alcătuită din curteni, din steaguri de judeţe, adică din boiernaşi, în frunte cu câte un dregător din ţinut şi din cete strânse şi înarmate de marii boieri, vasalii săi, de pe moşiile lor — nu mai putea face faţă urgiei ce ameninţa de pe malul drept al Dunării.</p>
                  <p rend="justify">Se rupse din visul său măreţ, surâzând cu tâlc.</p>
                  <p rend="justify">—  Ginerele lui Ludovic[14], deşi urmăreşte ambiţii deşarte, ne este, deocamdată, cel mai binevoitor. La ospeţia domniei mele cavalerii apuseni l-au lăudat în fel şi chip. Ar merita să ajungă împărat al Germaniei, ziceau unii.</p>
                  <p rend="justify">Îl pironi deodată lung pe egumen.</p>
                  <p rend="justify">—  Se pune la cale o nouă cruciadă, preacucemice. Sigismund a fost ales capul oştirilor. Când nu mai au ce jefui la ei acasă, în ducate, seniorilor apuseni li se face de ducă spre alte ţinuturi. Mi-au făcut înalta cinstire de a mă pofti şi pe mine. Iagelo, zice-se, nici n-o să ia parte, nici n-o să încuviinţeze panilor polonezi să facă aceasta, ca să nu-l supere pe Baiazid.</p>
                  <p rend="justify">Râse din inimă.</p>
                  <p rend="justify">—  Dar Măria Ta?</p>
                  <p rend="justify">—  Prin Ţara Românească n-am să le îngădui a trece, ocoli Domnitorul întrebarea. Adăpostească-i Viena ori Buda!</p>
                  <p rend="justify">Cu mâinile prinse ghem, Mircea pironi friza din plăci de teracotă ce înconjura partea de sus a pereţilor, într-un chenar lat, strălucitor. Episoade glorioase se înşirau pe acele plăci zmălţuite, începând cu lupta legendarului Tihomir împotriva regelui angevin şi continuând cu alte scene ale înaintaşilor.</p>
                  <p rend="justify">—  Ei au apărat ţara primejduită dinspre miazănoapte — rosti Domnitorul încet — sarcina domniei mele e să o păzesc dinspre miazăzi. Şi dacă-mi va sta în putere, dacă m-or înţelege şi ceilalţi până la urmă, să-i alung pe osmanlâi dincolo de strâmtoare.</p>
                  <p rend="justify">—  Câinii, când se iveşte lupul, lasă cearta.</p>
                  <p rend="justify">Braţele voievodului făcură un gest larg. Călugărul se trase spre uşă, cerindu-şi îngăduinţa să plece.</p>
                  <p rend="justify">—  Aici n-am la ce mai zăbovi, Măria Ta.</p>
                  <p rend="justify">Egumenul făcu o plecăciune adâncă, ţinând braţele vârâte în mânecile rasei.</p>
                  <p rend="justify">—  N-ar fi rău să iei cu dumneata nişte hrisoave însemnate. Îi aduse o cutie din lemn de chiparos sculptată, de forma unui cufăraş. Pune-o la adăpost.</p>
                  <p rend="justify">Stareţul ascunse micul sipet în lărgimea sutanei.</p>
                  <p rend="justify">—  Peste câteva zile voi fi la Câmpulung, apoi la Târgovişte. Am să poposesc şi la Cozia. De la castrul nostru Argeş am să vin. Abia atunci o să ştiu ce răspuns trebuie trimis binevoitorilor noştri prieteni.</p>
               </div>
               <div type="div3">
                  <head>
                     <label>Capitolul V.</label>Chipul rămas sub mască</head>
                  <p rend="justify">Casele, uliţele, grădinile, câmpurile, zăvoaiele ieşirii din bezna nopţii, acoperite de brumă. Cerul, limpede, purta pe bolta vânătă luceafărul clipicios al dimineţii. De partea cealaltă felia de pepene a lunii aluneca pe nesimţite printre copaci. Ziua începea rece. Taberele de popas întreţinuseră focurile, iar acum le aţâţau zdravăn.</p>
                  <p rend="justify">Călugărul Paisie coborî din clopotniţă, părăsindu-l pe Stancu zgribulit ca şi el. În urmă-i, clopotarul îşi frecă palmele îngheţate. Foşniră aspre ca nişte pietre de râu. Aşezat pe ieşitura grinzii, se puse pe cocăit. Curând răsuflarea îi hârşcâi în pieptul păros, ca dinţii mari, încovoiaţi de vârf, ai unui fierăstrău ce spintecă stejari bătrâni. Trudise la han în locul fetei, a argaţilor plecaţi la culcare, lucru ce o făcuse pe hangiţă să-i arate o bunăvoinţă şireată.</p>
                  <p rend="justify">„Să mai dai pe la noi, Stancule! Uite nişte minciunele pentru lelea Măria a dumitale. Să le iei eînd pleci”.</p>
                  <p rend="justify">Slujnicei, însă, îi azvârlea numai porunci aspre, cumpănindu-le răutăcioasă. Clopotarul se mulţumise şi mormăie înciudat: „Acum mă trag la mine-n iatac, că nu-mi mai simţesc mădularele”.</p>
                  <p rend="justify">După ce pierise haina, îi vorbise fetei în şoaptă. „N-o să te mai lăsăm aici. Ziceai că e bine. Dacă binele aşa arată, răul cum o fi?” Licsandra suspinase cu o mână la gură: „Dumneata, nea Stancule, ştii bine că mi-e totuna de când…” şi izbucni în plâns. El se necăjise. „N-o să-l plângi toată viaţa, nefericito! Nu se cade! Muri pentru Măria Sa, care ne izbăveşte de păgâni. Îl jeluieşti de trei ani încheiaţi, ajungă-ţi! Îţi faci mult rău. Ba le mai sfâşii inima şi altora…!”</p>
                  <p rend="justify">Fata tresărise. Ghicea la cine şi fugea gândul clopotarului: la ostaşul acela, pe nume Bărbat, din oastea Măriei Sale, care luptase în ceata lui Costea şi care nu numai că-l văzuse murind pe alesul ei, dar îl îngropase chiar cu mâinile lui. De când o cunoscuse şi îi vorbise ofta într-una, dar ea se prefăcea a nu pricepe.</p>
                  <p rend="justify">Pe clopotar îl treziră propriile sforăituri. Speriat de zăbavă, trase cu opinteli smintite de frânghie. Dangătele izbucniră iuţi, scurte, înghesuite, dar pe încetul se răriră, devenind limpezi, sonore, melodioase, cuprinzând în valuri vibrante ţinutul întreg. Cu ochii închişi, clopotarul îşi înălţa trupul pe frânghie, şi-l zgârcea înapoi, beat de oboseală, de nesomn, de singura lui bucurie, cântecul clopotelor. Mitropolia răspunse într-un târziu. Dar ce aştepta Sânnicoara? Urechea lui, îndreptată înspre deal, nu prindea nici un sunet. Le-o luase înainte ca de obicei la amândouă.</p>
                  <p rend="justify">Trase ce trase apoi se opri. Îl văzu pe călugăr pândind sosirea Domnitorului. Dincolo de zid, ocoli curtea dinspre Casa Slujitorilor boierul Baldovin. Se ivi şi Voievodul. Curteanul îl intâmpină aplecat. Zăboviră împreună, vorbindu-şi cu capetele apropiate.</p>
                  <p rend="justify">Îl zări şi pe bătrânul Paisie şi se bucură că sosea neînsotit. Părea şi mai înalt în mantia-i largă, din pluş verde cu fir de aur, presărată cu corole galbene — ca un ostrov primăvăratec, năpădit de untişor înflorit. Îi ieşi înainte pe poteca îngustă, pavată cu lespezi de piatră. Domnitorul păşea împovărat de gânduri. După o plecăciune adâncă, Paisie merse în urma sa. Dete să-i vorbească, dar clopotul capelei porni să tragă. Aşteptă până ce domnitorul pătrunse între zidurile lăcaşului.</p>
                  <p rend="justify">—  Mărite Doamne…</p>
                  <p rend="justify">—  Aş vrea să rămin citeva clipe singur, preacucernice.</p>
                  <p rend="justify">Călugărul se retrase cu un oftat uşor. Se temea să nu sosească altcineva intre timp. Frământarea nu-l lăsa să stea locului. Porni spre portiţă. De acolo putea pândi în voie mişcarea celor de dincolo. Curtea se trezea. Slugile alergau cu treburi de la o clădire la alia. Boierul Baldovin se îndreptă spre poartă cu un grup de oşteni. Nu trecu mult şi într-acolo merse şi boierul Vlad, o rudă îndepărtată a Basarabilor. Şi el păşea îngândurat, învelit în mantaua-i roşie. Înainte de a ajunge la străji, întoarse capul, cercetând întreaga curte. Păru să vină spre portiţă, dar se răzgândi şi călugărul răsuflă uşurat.</p>
                  <p rend="justify">Domnitorul se oprise în naos, căutând cu ardoare privirea tatălui său, Radu Negru. Zâmbi împăcat cu propria-i conştiinţă. De foarte aproape, din stânga, fratele Dan îşi încrucişa şi el uitătura cu a sa. „Vreau să îndeplinesc ce te-a oprit pe tine moartea să faci!”</p>
                  <p rend="justify">Şi ochii unchiului Vlaicu sclipeau limpezi ca iezările munţilor. Se bizuise pe braţul şi mintea lui, pe prietenia neclintită a unor slujitori. Şi el i se aruncase la picioare, jurându-i credinţă până la moarte, după ce, din marea-i înţelegere, fusese iertat pentru că se lăsase ademenit de cuvintele mieroase ale bunicii. Se răsuci spre uşă, luminat la faţă, dar călugărul nu se zărea nicăieri. Pantofii ascuţiţi, cu vârfuri încovoiate ca nişte mici galere romane, se traseră încet spre o strană. Trupul rămase nemişcat multă vreme. Mâinile descoperiră faţa prelungă doar la auzul unor paşi uşori, şovăitori.</p>
                  <p rend="justify">—  Ce aveai a-mi spune, credinciosule bătrân?</p>
                  <p rend="justify">Vorbele Domnului îl uimiră. Tuşi în pumn, să-şi recapete glasul şi neliniştea îl părăsi.</p>
                  <p rend="justify">—  Mărite Doamne, la hanul din vale se află o iscoadă de-a Muşatului.</p>
                  <p rend="justify">Mâna dreaptă a voievodului se adună, izbi în lemnul sculptat al stranei.</p>
                  <p rend="justify">—  Destul cu uzurpatorul! Nu-l face pe Domnul Ţării să-şi piardă vremea ascultând poveşti despre nişte peregrini ce înserează pe la hanuri! Te trimit la boierul Baldovin!</p>
                  <p rend="justify">—  Cu neputinţă! făcu speriat Paisie. În noaptea aceasta, Mărite Doamne, am folosit fără îngăduinţa voastră ascunzătoarea sfintei biserici.</p>
                  <p rend="justify">Ochii Domnitorului avură o scânteiere de mânie.</p>
                  <p rend="justify">—  Am fost nevoit.</p>
                  <p rend="justify">—  Hm şi pentru ca păstrătorul tainei ascunzătorilor Curţii noastre Domneşti să nu fie dat în vileag, trebuie să-ţi rabd până la capăt…</p>
                  <p rend="justify">—  Poate că e o nesocotinţă, Doamne, cum bine vreţi să spuneţi, dar am făcut-o spre binele…</p>
                  <p rend="justify">Îl opri cu un gest iute al mâinii, apoi îl îndemnă să istorisească ce avea de istorisit. În picioare, uşor aplecat, cu palmele încrucişate peste pieptul îngust, bătrânul depăna domol întâmplările din noaptea aceea, spăşit. Domnitorul hohoti deodată fără să vrea, lucru ce-l ului peste măsură pe monah, înţepenindu-l.</p>
                  <p rend="justify">—  Preacuccmice, ai pus la cale o adevărată tâlhărie!</p>
                  <p rend="justify">Capul alb, pletos, se înghesui mai mult, în piept, peste mâinile osoase.</p>
                  <p rend="justify">—  Şi cojocarii? întrebă deodată domnitorul.</p>
                  <p rend="justify">—  Mâna dreaptă şi-ar tăia-o pentru Măria Ta! se repezi înflăcărat.</p>
                  <p rend="justify">—  Atunci ar fi nimerit să-i avem în oastea noastră, se înveseli voievodul. Şi pe clopotar, iar fata aceea de la han să o slujească pe doamna mea sau pe mama mea, am nevoie de cât mai mulţi credincioşi în jurul nostru.</p>
                  <p rend="justify">Ochii înguşti ai călugărului cercetau chipul Domnitorului, bănuind batjocura, dar văzură că-i cuvânta cu convingere şi bunăvoinţă,</p>
                  <p rend="justify">—  Să cercetăm hrisovul.</p>
                  <p rend="justify">Călugărul nu ascunsese lucrurile prădate de la iscoada poloneză prea departe. Le scoase la iveală din lacra unde strângea resturile lumânărilor arse. Cu silă umblă cu ele, dar şi cu mai mare silă le privi Domnitorul.</p>
                  <p rend="justify">—  Citeşte!</p>
                  <p rend="justify">Desfăcu sulul cu mâini tremurânde, tragându-se mai spre ieşire, la lumină, să-i poată descifra slovele. Zadarnic căuta în cele scrise numele boierului trădător, căci nu-l găsi.</p>
                  <p rend="justify">—  Duşmănia lui Ştefan ne era cunoscută, rosti voievodul dezamăgit. Punga asta cu galbeni să-i fie trimisă lui Roman Muşat. Sunt bani moldoveneşti, numai lui i se cad, fără a ruşina pe cineva şi îi vor fi de folos. Oricât s-ar mira boierul Baldovin, înşiră-i faptele. În puţine cuvinte, să ştie doar ce are de făcut.</p>
                  <p rend="justify">Vru să se ridice, dar se auziră paşi. Călugărul ascunse hrisovul cel ticluit, trăgându-se înapoi.</p>
                  <p rend="justify">—  Cine e?</p>
                  <p rend="justify">În prag se ivi Doamna Ana. Înclină capul, apoi pătrunse în capelă cu un surâs liniştit. Fiul merse senin să-i dea bineţe.</p>
                  <p rend="justify">—  Mă bucur că ai venit, scumpă mamă! Treburile mele se îngrămădesc şi vremea e scurtă, prea scurtă chiar pentru hotărârile însemnate ce trebuie să le iau. O să-ţi răpesc câteva clipe înainte de rugăciune. Văd bine că te-am tulburat. Vreau să stăvilesc năvala musafirilor, cum ţi-am mai spus, a poftiţilor şi mai ales a nepoftiţilor. Ţara are nevoie de linişte, de cumpătare. Mulţimile gonite încoace trebuie ajutorate să se înapoieze la casele părăsite. După praznicul de azi voi curma ospeţiile, vestindu-i pe toţi despre plecarea noastră. Să ne vedem de sărăcie! Drumurile le-am slobozit din nou. Pornească-se de unde au venit toţi câţi ne încurcă treburile! Hotărască familia, de aceea, scumpă mamă, spre care dintre cetăţi ori mânăstiri vrea să se îndrepte fiecare. Veţi alege numai slujitori credincioşi. Eu voi colinda pe rând, pe la toţi, când treburile ţării îmi vor da răgaz.</p>
                  <p rend="justify">Mama înclină din cap, cu încredere, la fiece vorbă a sa.</p>
                  <p rend="justify">—  Prea bine, fiule, ai gândit cu înţelepciune.</p>
                  <p rend="justify">Domnitorul se întoarse spre călugăr.</p>
                  <p rend="justify">—  Când o poţi aduce pe fata aceea la Curte?</p>
                  <p rend="justify">—  Numai mâine, Mărite Doamne, îngăimă bătrânul cu şiretenie.</p>
                  <p rend="justify">—  Nea Stanculeee…!</p>
                  <p rend="justify">Clopotarul moţăia într-un colţ al mesei, cu strachina în faţă, prefăcindu-se aţipit.</p>
                  <p rend="justify">—  Lasă-l! îi vorbi stăpâna cu ciudă. În lipsa lui Dincă am linişte din partea tâlharilor, cât stă la han, Vezi-ţi de treburile tale!</p>
                  <p rend="justify">Gătită de sărbătoare, hangiţa se foia făloasă, mieroasă, printre meseni. În ziua aceea abia pusese mâna pe câte ceva, lăsând toate treburile în seama slugilor, nemaisăturându-se să povestească ce văzuse de dimineaţă, când se înghesuise cu nevasta unui neguţător în mulţimea strânsă la Mitropolie, să privească alaiul domnesc. În norodul gălăgios se amestecaseră, spunea ea şi „cei maşi la hanul meu”. Îl zărise şi pe negriciosul de polonez. „Nu ştiu ce tot şuşotea cu un boier. Pesemne că i se jeluia de păţanie, dar vorba aia, prinde orbu’, scoate-i ochii!” Hangiţa făcea haz, cu mâinile prinse în şoldurile mari. „Care boier?”, întrebase clopotarul, tărăgănat. „De unde vrei să ştiu?”, „’Mneata-i cunoşti, că ’mneata eşti, cum s-ar zice, de la Curte!”</p>
                  <p rend="justify">Batjocura, râsul, fâţâiala ei îl lăsaseră însă nepăsător. La înapoiere găsise bună rânduială la han, dar cuvinte de laudă nu obişnuia să risipească. „Slugile, de vrei să le ţii sub ascultare, să le mâni cu biciul!” obişnuia să spună. Trecuse în crâşma plină de oameni. Cei doi sim-briaşi abia pridideau cu servitul. Se încumetase să deşerte tăvile cu fripturi aduse de aceştia în străchinile din faţa mesenilor, să le toarne băutură dintr-un ulcior. Când se sfârşise vinul, coborâse să deschidă beciul, ca să umple argaţii butoiul golit. Către seară, spre bucuria ei, picase Stancu. „Smintitul face treabă cât zece, i se cuvine bucătura ce i-o arunc”, vorbise către Licsandra, potrivindu-şi marama ce îi împodobea capul.</p>
                  <p rend="justify">Licsandra trecu în crâşmă să deretece. Găsi căzut, sub masă, un boier ameţit de beţie şi ţipă speriată. Hangiţa alergă necăjită.</p>
                  <p rend="justify">—  Iar îţi făcuşi spaimă de vreun şoarece, năroado?</p>
                  <p rend="justify">Stancu sări şi el.</p>
                  <p rend="justify">—  Hâ-hâ! Ba-i ditamai popândăul! Cum să-l măture biata fată? După straie se vede că e străin. Unde-l arunc?</p>
                  <p rend="justify">—  Cum să-l arunci, nea Stancule? Afară s-a făcut frig, rosti Licsandra cu milă.</p>
                  <p rend="justify">—  Du-l naibilor sub şopru! Când s-o trezi, o pleca. Mereu ne rămâne pe cap câte un muşteriu.</p>
                  <p rend="justify">După plecarea hangiţei, fata trecu să frece scândurile podelei. Cu ferestrele larg deschise, să iasă aburul leşiei fierbinţi, rânduia mesele şi lungile canapele de lemn. Sforăitul clopotarului se rupea în horcăieli înecate. O vreme încetau şi liniştea cădea grea, apăsătoare. Fata îşi şterse sudoarea cu şorţul. Avea miinile umflate, roşii, unghiile roase de muşcătura leşiei tari, făcută din cenuşă de gorun. Stancu îşi deşertă pieptul într-o şuierătură prelungă, gemu, se puse pe clempăituri şi mormăieli. Chiar atunci la una din ferestre se ivi un cap bărbos, tânăr.</p>
                  <p rend="justify">—  Hei, hangiţo!</p>
                  <p rend="justify">Licsandra îşi izbi gura cu palma, să nu mai ţipe şi se trase spre bucătărie. Un râs voios, bărbătesc, îl trezi pe Stancu.</p>
                  <p rend="justify">—  Nu te speria, copilă, că nu sunt vreun căpcăun. Spune-mi unde e hangiţa?</p>
                  <p rend="justify">Dezmorţit, clopotarul asculta cu luare-aminto.</p>
                  <p rend="justify">—  Stăpâna s-a culcat, strigă din uşa bucătăriei Licsandra.</p>
                  <p rend="justify">—  Am treabă cu nişte polonezi ce-au mas la voi!</p>
                  <p rend="justify">Fata clipi iute. Boier parcă era cel de la fereastră, şi-l cunoştea.</p>
                  <p rend="justify">—  Du-mă la ei!</p>
                  <p rend="justify">—  Luminăţia Ta să vină prin curte, îngăimă ea tremurând.</p>
                  <p rend="justify">Chipul pieri de la fereastră.</p>
                  <p rend="justify">Când intră în bucătărie, fata îl văzu pe Stancu ascuns după ogeac. Mâna în care ţinea luminarea îi bâţâia. El îi făcu semn să iasă. „N-ai teamă, du-te!” Îi vorbi iute, şoptit, văzând-o că şovăie. Glasul cavalerului parcă-l recunoştea. Un tropăit îndesat se potoli în dreptul uşii, apoi paşii se depărtară şi se auzi scârţâitul scării înguste ce urca spre odăi. Nu era lumină decât la una din încăperile locuite de polonezi. Fata bătu în uşă. Tăcere. Ciocăni din nou mai tare.</p>
                  <p rend="justify">—  Cine e? întrebă un glas nedumerit, iar un altul mai iute:</p>
                  <p rend="justify">—  Nu deschide!</p>
                  <p rend="justify">—  Dacă nu vreţi să-mi deschideţi, la ce m-afi chemat? se supără boierul de la uşă.</p>
                  <p rend="justify">Vorbele învălmăşite dinăuntru fură rostite cu mânie de către altcineva:</p>
                  <p rend="justify">—  De ce dracu nu ne-a vestit? De ce nu te duci la el şi ai venit la noi?</p>
                  <p rend="justify">—  La cine? se răboli cavalerul.</p>
                  <p rend="justify">—  La prietenul nostru, două uşi mai încolo…</p>
                  <p rend="justify">—  S-a culcat, vorbi fata, că-i întuneric acolo.</p>
                  <p rend="justify">Cheia fu întoarsă iute în broască. Cu o lovitură de umăr, boierul dete bunza înăuntru. În mână ţinea un petec de hârtie.</p>
                  <p rend="justify">—  A cui e slova? întrebă supărat.</p>
                  <p rend="justify">Cei doi se liniştiră ca prin farmec, îi surâseră binevoitori, îl poftiră să şadă, cerându-i iertare că-l ţinuseră la uşă.</p>
                  <p rend="justify">—  Pricepe, Domnia ta, că într-o atare împrejurare…</p>
                  <p rend="justify">—  Înţeleg, înţeleg. Neîncrederea e şi de partea mea. Taină deplină, nu-i aşa? Dar acum să lămurim lucrurile!</p>
                  <p rend="justify">—  Să-l chemăm! El v-a scris. Şi tot el e…  trimisul! De fapt, noi doi doar l-am însoţit.</p>
                  <p rend="justify">—  Vezi să plece slujnica! vorbi unul îngrijorat.</p>
                  <p rend="justify">Mergând spre odaia iscoadei, polonezul rânji batjocoritor, văzând-o po Licsandra coborând scara în fugă.</p>
                  <p rend="justify">—  Nea Slanculeeee…</p>
                  <p rend="justify">O mână îi astupă gura, iar alta o trase în bucătărie. Domnea un întuneric deplin acolo, ca şi în crişmă. Fata se zbătu speriată, dar braţul o ţintuia cu putere. „Potoleşte-te!” îi suflă cu asprime un glas străin. Urechea ei prinse foiala multor trupuri şi zăngănit de arme.</p>
                  <p rend="justify">În odaia iscoadei polonezul găsi patul neatins şi nici urmă de lucrurile sale. Un petec doar pe masă cu câteva rânduri. „Staţi de vorbă cu boierul până mă întorc. Mâine plecăm în ţară”.</p>
                  <p rend="justify">Se reîntoarse şi mai nedumerit la ceilalţi. Vremea trecea şi nu sosea nimeni. Cavalerul se pregătea să plece furios, când auziră o bătaie în uşă. „El e, s-a întors!” Cel ce vorbise sări să-i deschidă, dar dete cu ochii de boierul Baldovin şi rămase înmărmurit. Se lămuri când fu împins cu spada.</p>
                  <p rend="justify">—  Am fost înşelaţi! ţipă ascuţit unul dintre polonezi. Fugi, cavalere, sări pe fereastra. Năvăliră în odaie şi câţiva oşteni.</p>
                  <p rend="justify">—  Nan Udobă, predă-te! porunci boierul Baldovin.</p>
                  <p rend="justify">—  Ce să faaac? întrebă cavalerul uluit.</p>
                  <p rend="justify">—  Pe ei! Prindeţi-i!</p>
                  <p rend="justify">Cavalerul se apăra mânios, vitejeşte, trăgându-se spre fereastră, pentru că uşa o păzeau trei ostaşi. Izbuti să răsucească chivărul cu o mână şi cu o lovitură de spadă scăpă de cel care-l încolţise. Nimeni nu vorbea, se auzeau doar icneli, răbufnituri, gemete. Încălecă pervazul în luptă cu un alt oştean.</p>
                  <p rend="justify">—  Măi Bărbat, lasă-l în seama mea! rânji din spatele cavalerului gura largă a clopotarului ce se cocoţase la fereastră pe o scară. Braţul lui muschiulos îi încolăci gâtul ca un şarpe boa, după ce-l doborî pe spate.</p>
                  <p rend="justify">—  Nu-l sugruma, nebune, îl vreau viu! strigă boierul Baldovin, poruncind să fie legat.</p>
                  <p rend="justify">Polonezii zăceau la pământ.</p>
                  <p rend="justify">Se auzi un ţipăt pe sală, urmat de vaiete, plânsete. De jos, Licsandra recunoscu glasul hangiţei care zbiera după ajutor, crezând c-au atacat hanul tâlharii. Cineva i-l curmă, dar se auziră altele. Hanul fusese trezit.</p>
                  <p rend="justify">O lumină se apropia. Fata zări bucuroasă chipul lui Bărbat şi se zbătu din nou să scape din strânsoare. dar voinicul n-o vedea.</p>
                  <p rend="justify">—  Hei, prietene, gata treaba acolo sus?</p>
                  <p rend="justify">—  Gata! răspunse, dar nu păru de loc voios. N-aş fi crezut o dată cu capul să uneltească chiar boierul Nan Udoba împotriva Măriei Sale!</p>
                  <p rend="justify">—  Cu asta ce facem? Striga, vicleana, după ajutor…</p>
                  <p rend="justify">Luminarea se îndreptă iute spre ungherul întunecat, flăcăul fiind cuprins de o presimţire rea. Licsandra gemu.</p>
                  <p rend="justify">—  Ce-i faci, nătărăule? Dă-i drumul, o cunosc, zbieră cu mâna pe suliţă.</p>
                  <p rend="justify">Boierul Baldovin se ivi în prag.</p>
                  <p rend="justify">—  Cine e muierea pentru care v-aţi luat la harţă, măi? Ha?</p>
                  <p rend="justify">Clopotarul i se uită peste umăr.</p>
                  <p rend="justify">—  E slujnica.</p>
                  <p rend="justify">—  Luaţi-o şi pe ea!</p>
                  <p rend="justify">Bărbat îi surâse fetei s-o liniştească, dar ea tot tremura. Mâna clopotarului o chema în curte. Flăcăul o prinse de braţ cu gingăşie, ţinând suliţa în mâna cealaltă ca pe o lumânare de nuntă.</p>
                  <p rend="justify">Când se aşternu din nou liniştea peste oaspeţii înspăimântaţi de întâmplarea petrecută la han, străinul care zăcuse sub şopron se ridică sprinten şi se furişă din curte la adăpostul zidurilor, să nu fie zărit de argaţii care tăifâsuiau cu aprindere, închişi în bucătărie, despre blestemăţia cavalerului, nedumeriţi în acelaşi timp şi de faptul că stăpâna lor şi slujnica fuseseră duse între suliţe.</p>
               </div>
               <div type="div3">
                  <head>
                     <label>Capitolul VI. </label>Sub nasul borcănat al muntelui Cozia</head>
                  <p rend="justify">Mireasma codrului încărcată de izul frunzelor putrede şi al pământului jilăvit, în urma brumelor, presimţea aşezarea cu temei a iernii. Despre acelaşi lucru vorbea Crivăţul care şuiera printre stânci, coborând în trecătoare. Undele Oltului vuiau prăvălite, izbind malurile înguste. În valea ascuţită ca un unghi, razele soarelui leneş, bolnav, se răsfrângeau pe petele metalice ale pereţilor întunecaţi. Câţiva copaci căţăraţi în vârf se ascundeau parcă pânditori. Ierburile agăţate de malul înalt atârnau uscate, ca şi coardele smeurarilor aciuiaţi, numeroşi, pe partea însorită.</p>
                  <p rend="justify">Prin pădure se strecura spre vadul râului un cavaler. Şchiopăta şi el şi calul purtat de frâu. În locul acela apa se azvârlea de pe pragul lat al unui stei căzut de-a curmezişul văii, vâjâind ameţitor. Calul se nelinişti, necheză puternic. Stăpânul îl bătu pe gâtul catifelat.</p>
                  <p rend="justify">—  Uite acum te adăp, Orliane şi om hodini! Suntem istoviţi amândoi!</p>
                  <p rend="justify">Se pierdură printre copaci, încotro se auzea cascada.</p>
                  <p rend="justify">De câteva zile Domnitorul Mircea se afla mai jos, la mânăstirea Cozia, pe malul drept al Oltului. Poposise într-o noapte sticloasă, geroasă, de la Castrul Argeş, însoţit de mai mulţi boieri tineri şi de boierul Baldovin. Toate cetăţile nordice fuseseră colindate, de la Brăila încoace, spre Ţara Loviştei şi întărite cu noi cete de oşteni credincioşi. Doamna Mara se aşezase la Câmpulung, întâia Cetate de Scaun a Basarabilor. Acolo rămăsese mai mult, având şi mai multe de rânduit. Fosta capitală îşi ducea viaţa mai departe, ca însemnat oraş al ţinutului din stânga Oltului. Vechimea i se pierdea în negura vremilor. În acest străvechi Longocampo[15], Biserica Domnească adăpostea mormintele lui Basarab I şi ale fiului său, Nicola-Basarab. Colinda Domnitorului trecu, de aceea, nebăgată în seamă şi boierii trădători nu se neliniştiră.</p>
                  <p rend="justify">Se înnoptase de-a binelea. Mânăstirea se afla la o zburătură de băţ. Cavalerul îşi iuţi pasul, ţinând calul de frâu.</p>
                  <p rend="justify">—  Călugării se pricep să vindece o rană, Orhane. A ta, pricinuită de lipsa potcoavei, s-o tămădui, dar a mea…</p>
                  <p rend="justify">Sughiţul ca de plâns al stăpânului îl făcu pe animal să sforăie. Se opri şi bătu cu copita. Cavalerul îşi sprijini fruntea de trupul lui. Strivi între fălcile încleştate câteva cuvinte: „O să ne răfuim cumplit, boierule!” Privirea verzuie, încărcată de suferinţă şi mânie o acoperiră genele negre, ude.</p>
                  <p rend="justify">O strajă alergă în întâmpinarea celui ajuns la poarta mânăstirii.</p>
                  <p rend="justify">—  Aduc Măriei Sale o veste însemnată, suflă greu, oprit de suliţa oşteşnului, noul sosit.</p>
                  <p rend="justify">Cum nu-l lăsa să treacă, cercetându-l cu neîncredere, strigă cu năduf la strajă:</p>
                  <p rend="justify">—  De la Curte vin, omule. Ştirea trebuie dusă fără zăbavă! Ai să dai seama în faţa Măriei Sale, de mă mai ţii pe loc!</p>
                  <p rend="justify">Straja chemă un alt oştean să-l păzească până ce el pătrunse în curtea mânăstirii.</p>
                  <p rend="justify">Trezit din somn, boierul Baldovin se.preumbla buimac prin odaia sa, aşteptând solul picat de la Argeş. Când îi trecu pragul scoase un strigăt de mânie:</p>
                  <p rend="justify">—  Ce cauţi aici! Tu aici…?</p>
                  <p rend="justify">Cavalerul înainta crunt, cu pumnii încleştaţi.</p>
                  <p rend="justify">—  Straja!</p>
                  <p rend="justify">—  Ha! Doar n-ai fi crezând că mă tem de-un nătărău! Ia-ţi spada, boierule şi apără-ţi viaţa înainte de a ţi-o lua!</p>
                  <p rend="justify">—  Viaţa mea e în slujba Măriei Sale, n-am s-o primejduiesc în luptă cu un uneltitor!</p>
                  <p rend="justify">—  Nici o căinţă nu te mai poate scăpa! urlă cavalerul ca scos din minţi.</p>
                  <p rend="justify">Mânăstirea fu răscolită de strigătele străjilor. Licăreau lumini.</p>
                  <p rend="justify">Câţiva ostaşi se repeziră în odaie, să-l apere pe conducătorul lor.</p>
                  <p rend="justify">Egumenul Sofronie rămase uluit pe pragul chiliei, apoi se înspăimântă de-a binelea, recunoscând faţa cavalerului.</p>
                  <p rend="justify">—  Trage-te încoace! îi strigă boierului Baldovin, primejduit de a fi spintecat între zidurile sfântului lăcaş. Iar către cavaler, cu glas şi mai puternic: Nebunia de a fi venit aici, ai s-o plăteşti scump!</p>
                  <p rend="justify">Acesta nu vedea, n-auzea. Mânia îi înceţoşa mintea. Doborâse oştenii care încercaseră să-l prindă.</p>
                  <p rend="justify">Două mâini lungi, ca dintr-o icoană bizantină, îl deteră la o parte pe călugăr.</p>
                  <p rend="justify">—  Măria Ta!</p>
                  <p rend="justify">La acest strigăt cavalerul înlemni, se clatină, piciorul care-i şchiopăta se frânse, sabia îi scăpă din mână. Oştenii se aruncară asupra lui. Le atârna de umeri ca o povară, albit ca varul la faţă. Doar ochii verzi căutau cu ardoare, înceţoşaţi, în cei negri, adânci ai voievodului care se apropia. Boierul Baldovin vru să-i taie calea, temător de cine ştie ce prefăcătorie, dar braţul Domnitorului îl îndepărtă uşor, fără să-şi clintească privirea din a cavalerului.</p>
                  <p rend="justify">—  O, inima îmi spunea că am greşit faţă de tine, când nu ţi-am îngăduit să mă vezi, să mă lămureşti singur…!</p>
                  <p rend="justify">Cu ultimele puteri, cavalerul se scutură de cei doi oşteni, porni spre domnul Mircea năuc, dar se împletici gata să cadă. Mâinile Basarabului îl prinseră, îl traseră la pieptul său.</p>
                  <p rend="justify">Cei de faţă priveau uimiţi.</p>
                  <p rend="justify">—  Vino să te întinzi pe patul boierului Baldovin! Eşti sleit de puteri. O, Nan Udobă, cum mă doare bucuria aceasta! De ce mă doare?</p>
                  <p rend="justify">Întins pe pat, cavalerul gemu:</p>
                  <p rend="justify">—  Nu e bucurie, Mărite Doamne, ci o neagră presimţire, de aceea te doare.</p>
                  <p rend="justify">—  Ne spune atunci, de poţi, ce s-a petrecut la Argeş?</p>
                  <p rend="justify">—  Boierii hicleni l-au înscăunat domn pe Vlad… Credincioşii Măriei tale au fost întemniţaţi. Mulţi au fugit spre cetăţi…</p>
                  <p rend="justify">—  Care Vlad? întreba Mircea mirat.</p>
                  <p rend="justify">—  Rubedenia aceea ticăloasă a Măriei Tale! Şarpele ce l-ai încălzit la sân.</p>
                  <p rend="justify">Amărăciunea strânse gura voievodului, încreţind-o a bătrâneţe.</p>
                  <p rend="justify">—  A lucrat cu rudenie, dar a găsit şi neghiobi! Uite cine poartă vina de tot ce s-a-ntâmplat! şi arătă spre boierul Baldovin cu capul. Dacă-mi da domnia lui crezare, iscoada Muşatului ar fi fost căutată, prinsă, uzurpatorul de asemenea. L-ar fi recunoscut hangiţa. Degeaba a ţipat că pe altcineva a văzut ea cu iscoada, că boierul Baldovin nici n-a vrut s-o asculte. Nici pe clopotar. Smintitul ăla se căia, zicea că altul a fost glasul din dosul portiţii. Acum, ticăloşii nu se mai ascund, ba se fălesc şi râd de prostia Baldovinului şi a mea. Mărinimos, Vlad uzurpatorul, mi-a dat drumul. N-am să uit niciodată marea înlesnire ce mi-ai făcut, căzând în capcana ce ţi-am întins la han. Râdea şarpele! Mi-a cerut să-i rămân credincios lui, mi-a dat şi o dregătorie. I-am făgăduit tot ce a vrut, dar n-am să-mi ţin decât una: să i-l duc viu pe boierul Baldovin!</p>
                  <p rend="justify">—  Potoleşte-ţi mânia, Udobă! Mi-e la fel de credincios ca şi tine!</p>
                  <p rend="justify">—  Vorbeşte cu patimă, Măria Ta, acest boier. Dregătorii din Sfat l-au învinuit, iar eu, prostul de mine, le-am dat ascultare. Abia acum pricep…  O, fariseii, fariseii!…  Măria Ta, braţul meu e gata să lovească. Porunceşte să pornim la Argeş!</p>
                  <p rend="justify">Chilia se umpluse de boieri. Ascultau înmărmuriţi. Se treziră cu mâna pe sabie, zbierind:</p>
                  <p rend="justify">—  Moarte uzurpatorului! Moarte dregătorilor hicleni! Trăiască Domnitorul Mircea!</p>
                  <p rend="justify">Nan Udobă se ridică scăldat în sudoare, cuprins de fierbinţeli, după ce tremurul mădularelor încetase. Vru să strige împreună cu ceilalţi, dar glasul i se frânse într-un geamăt şi se rostogoli la pământ. Abia atunci descoperiră sub ciorapul roşu, rupt, rana adâncă din pulpa piciorului. Năframa cu care se oblojise — ruptă pe din două ca s-o lungească — atârna pătată deasupra gleznei, peste pantoful murdar de humă.</p>
                  <p rend="justify">—  Să i se dea îngrijiri! porunci Domnitorul. Prea-cucernice, doresc să se aştearnă tihna cât mai curând aici, Mâine în zori, Domnia mea să vă afle pe toţi în sala din Foişor, la sfat. Vom chibzui mai întâi. În toată supărarea, credinţa domniilor voastre e pentru mine ca mierea albinelor după un leac amar.</p>
                  <p rend="justify">Vântul se ostoise peste noapte. Nori prăfoşi de cenuşă coborâseră deasupra văii dinspre Muntele Cozia, pierit în pâclă. Pădurile de nuci, desfrunzite, negre, păreau a-i purta în cârcă. Undele Oltului bolboroseau înăbuşit la poalele răsăritene ale înaltelor ziduri. Ridicată la cotitura râului, marea aşezare — păzită dinspre miazănoapte şi apus de codri şi munţi — înfrunta primejdiile pe o singură latură, deşi îngrădirea sa crenelată de piatră, sprijinită pe picioare uriaşe împlântate din loc în loc în zidărie, cu turnuri înalte în colţuri, o închidea şi o apăra ca pe o cetate. Ca o coroană de rubine pe capul unui voievod se înălţa biserica — zidită din piatră şlefuită, îngemănată cu brâuri de cărămidă în muche — în mijlocul curţii, înconjurată pe trei părţi de albul strălucitor al celorlalte clădiri: chiliile, casele egumeneşti, gospodăria.</p>
                  <p rend="justify">Primii fulgi de zăpadă se rostogoliră rari, străvezii şi mari ca umbreluţele păpădiei, preschimbaţi în pete de umezeală pe piatra ce podea curtea. Vremea se încălzise pe neaşteptate.</p>
                  <p rend="justify">La lumina unei facle, pătrunse în lăcaş Domnitorul, prin uşa sculptată, încadrată de chenarul lat de frunze şi flori dăltuite în piatră, purtând deasupra pisania[16] ce da de ştire urmaşilor despre zidirea bisericii în primăvara anului 1387, despre sfinţirea ei în 18 mai, când îi căzuse hramul şi despre zugrăvirea sfârşită cu trei ani în urma, în 1391. Însoţit de egumenul Sofronie, se îndreptă la ieşire spre foişor, unde îl aşteptau boierii. Prinse în palmă un fulg de gheaţă şi rosti:</p>
                  <p rend="justify">—  Vreau să ajung în cetatea noastră Făgăraş înainte de a cotropi nămeţii drumurile.</p>
                  <p rend="justify">Stareţul nu întrebă nimic, deşi plecarea într-o atare împrejurare îl nedumerea. Îi găsiră pe toţi boierii treji, aşteptându-l cu nerăbdare, chiar şi pe Nan Udobă, prăbuşit într-un jilţ, cu cearcăne la ochi, cu pielea nasului galbenă, brobonată, piciorul întins ţeapăn, oblojit. Îi îngrijise rana călugărul Pahomie, un bătrân zbârcit şi uscat ca o boabă de porumbă arsă de brumă.</p>
                  <p rend="justify">—  Bucură-te, Luminăţia ta, că săgeata a fost una obişnuită — mormăise în vreme ce-i spăla pulpa piciorului de sânge.</p>
                  <p rend="justify">Bolnavul îngăimase:</p>
                  <p rend="justify">—  Dacă avea vârful otrăvit, n-aş fi ajuns la Cozia, moşnege! Nici nu ştiu cine a tras după mine. La faţă nu cred să mă fi văzut. Încercase să facă haz, dar nu izbutise decât să se strimbe de durere; călugărul turnase peste carnea zdrenţuită leacul său usturător.</p>
                  <p rend="justify">—  Îţi trebuie hodină. Să nu mişti piciorul. La trei ceasuri o să-ţi ung vătămătura cu o alifie.</p>
                  <p rend="justify">La ivirea Domnitorului se propti în braţe şi se ridică pe piciorul teafăr, strigând în cor cu ceilalţi cuvinte de slavă. Nu rezistă. Îl cuprinse ameţeala. Boierul Baldovin sări să-l reaşeze în jilţul lui, dar nu-i spuse nici un cuvânt de mulţumire, ci doar bodogăni neînţeles. Privirea tuturor se pironi pe faţa prelungă încadrată de plete negre. Nimeni n-avea să ştie vreodată cum îşi petrecuse noaptea aceea, voievodul, dar acum le arăta un chip surâzător, liniştit. Cuvintele sale limpezi erau potrivnice vremii mohorâte de afară. Îi pofti să şadă, vorbindu-le domol. Nan Udobă fu, îndemnat să le dea de ştire mai în amănunt despre cele întâmplate la Argeş. De deasupra lor, un policandru sculptat îşi trimitea lumina numeroaselor sale lumânări peste întinderea sălii. Prin ferestrele închise, zbuciumul Oltului ajungea ca o sfâşiere de albitură. Când şi când glasurile se mâniau, ameninţau, trupurile nu mai aveau astâmpăr pe scaunele din jurul mesei lungi. Domnitorul îi ascultase cu răbdare şi luare aminte. Toate glasurile într-unul singur: „Măria Ta, să pornim neîntârziat la Argeş, să doborâm de pe tron pe uzurpator, să-i pedepsim pe hicleni!” Dar nu aceasta era chibzuiala pe care i-o dase noaptea aceea domnitorului. Le vorbi cu ochii pe stema ţării, o pasăre ce simboliza libertatea, stăpâna văzduhului, a piscurilor, a codrilor, a apelor şi a tot ce se afla între fruntariile Ţării Româneşti.</p>
                  <p rend="justify">—  Tronul! Tronul nu e decât un scaun…  De când mitropolitul Kyr Antim m-a pomăzuit[17] Domn, n-am prea avut vreme să mă aşez în el. Învălmăşelile sângeroase nu ne-au îngăduit hodina, am stat cu mâna mai mult pe spadă. Din fundacul vremii, pe-aici n-a fost altfel. Foloasele şi nesăţioasele noroade ale lumii ne-au tot năpădit, fie să ne prade, fie să ne spârcuie, ca să ne ia libertatea scumpă nouă ca văzul. Am răsuflat în crâmpeie de răgazuri, când învrednicitu-ne-am a zidi pe ici pe colo câte un lăcaş mai de seamă în cetăţile noastre ori în afara lor. La ultima ospeţie a Domniei Mele, la Argeş, cavalerii străini se întreceau a lăuda măreţia cetăţilor lor. Rostuiala o aduce pacea. Noi n-am avut-o, n-o avem, iar domniile lor ar avea-o datorită nouă, puşi de soartă stavilă în calea năvălitorilor, dar o strică pentru treburi urâte. Despre ce altceva, decât de certurile dintre ţări creştine ne-au sporovăit aceşti seniori? Franţa se luptă cu vecina ei Anglia, cetăţile italiene între ele. Ca să ajungă păgânii sub zidurile lor, trebuie să treacă mai întâi peste noi. Noi însă nu ne vom supune niciodată, nimănui!</p>
                  <p rend="justify">Tăcu o vreme.</p>
                  <p rend="justify">—  Îndemnul domniilor voastre îl preţuiesc, dar n-ar fi cuminte să-l urmez. Domn al ţării, cu depline puteri sunt tot eu şi voi fi atâta vreme cât în trupul mea sălăşuieşte viaţa. Uzurpatorul e un măscărici. Să-l lăsăm să joace şi facă năzbâtii în faţa boierilor ce şi l-au ales. Noi ne vom îngriji mai departe de nevoile ţării, o vom apăra.</p>
                  <p rend="justify">—  Uzurpatorul a şi trimis soli de pace Ildârâmului. Se fălea către mine că păgânul s-a juruit să nu treacă fruntariile ţării cât va fi el Domn, strigă Udobă. Ca de-alde astea i-au ameţit mintea boierii şi s-au lăsat la rându-le ademeniţi de iscoade şi de Baiazid.</p>
                  <p rend="justify">—  Cu atât mai bine, cu atât mai bine, se înveseli Mircea. Domnia mea, împreună cu credincioşii boieri vom sta liniştit în ce priveşte Dunărea.</p>
                  <p rend="justify">—  Dar nesocotitul va secătui vistieria ţării. Baiazid s-aşteaptă la daruri mari, dacă nu chiar la un peşcheş.</p>
                  <p rend="justify">—  Vom înapoia vistieriei, din averile boierului şi a dregătorilor hicleni, tot ce s-a luat.</p>
                  <p rend="justify">—  Şi câtă vreme ne vom împăca cu starea aceasta de lucruri, Mărite Doamne?</p>
                  <p rend="justify">—  Nu ştiu. Vă voi da răspunsul la întoarcerea mea din Transilvania. Poftirea voievodului Ştibor o folosim acum. Mă vor însoţi câţiva boieri. Ceilalţi vă răspândiţi în grabă pe la casele domniilor voastre, să vă puneţi familiile la adăpost, până nu se află la Argeş cine dintre slujitori mi-au rămas credincioşi. Vlad se va mulţumi deocamdată să se împodobească cu straie bogate, să se oglindească cu coroana pe cap. Nu m-a însoţit în nici o luptă, jeluindu-se de o boală ce nu i se mai tămăduia…</p>
                  <p rend="justify">Boierii hohotiră batjocoritori.</p>
                  <p rend="justify">—  Mă întreb dacă ştie a ţine cum se cuvine sabla. O, bicisnicul, cât l-a ocrotit mila mea! Sa-mi îndrept oastea spre Argeş? Împotriva cui? Mânate de smintiţi de boieri, cete ne vor întâmpina, vor lupta neştiind pentru ce şi pentru cine luptă! Să vărsăm cu mâini de frate sânge de fraţi? Au ucis destui pagânii. Avem nevoie de viteji, de cât mai mulţi viteji, pentru ceasul cel mare care o să vină. Să petreacă în voie dregătorii în jurul ursului ce s-a lăsat prins, care le poartă juvăţul de gât!</p>
                  <p rend="justify">Se ridică. Boierii făcură la fel. La un semn al său, Nan Udobă rămase în jilţ.</p>
                  <p rend="justify">—  Mama Domniei tale trebuie înştiinţată numaidecât, Nan Udobă.</p>
                  <p rend="justify">Păru îngrijorat.</p>
                  <p rend="justify">—  Domnia mea a cumpănit bine. Mai întâi vom pune familiile noastre la adăpost, apoi le vom trece dincolo de munţi. Vă cer încredere şi credinţă. Va veni ziua răsplatei pentru toţi, după cuviinţă.</p>
               </div>
               <div type="div3">
                  <head>
                     <label>Capitolul VII.</label>Inelul lui Nan Udobă</head>
                  <p rend="justify">—  Îmi pare un vis cu urâciuni, fiule. O mlădiţă mărginaşă, din arborele Basarabilor, pe tronul ţării! Hăbăucul Vlad în locul vajnicului Mircea!</p>
                  <p rend="justify">Mama pironi mâhnită butucul uriaş ce ardea pe vatră. Îşi veghea feciorul dintr-un jilţ cu speteaza şi braţele sculptate, cu zăbranic din borangic pe cap şi umerii acoperiţi de un şal mare, negru. Pe plăcile de teracotă smălţuită ale căminului călărea, avântat, cu coiful pe cap, înclinat uşor peste crupa calului său, un cavaler în armură.</p>
                  <p rend="justify">De afară îi răspunse şuierul vântului. Ploua cu zloată. Pale iuţi izbeau ferestrele zăbrelite. Fumul se întorcea când şi când înapoi prin hornul larg, stăruind albăsrtui în încăpere. Mama arunca atunci peste jar, dintr-un săcotei, seminţe de măselariţă, să-i alunge mirosul înecăcios. Aburea dintr-o ulcică vin fiert cu miere de trandafiri şi flori de soc. Tolănit la para focului, pe o grămadă de blănuri de urs, de lup şi de râs, aduse acolo din restul încăperilor, fiul se răsucea să bea din fiertura tămăduitoare când îl cuprindeau frigurile. Sosise nu de mult, însoţit de doi oşteni, ud leoarcă, la moşia de peste Olt, unde se afla mama. Veştile lui o uluiseră, fără s-o sperie. Se trăgea din neamul Basarabilor. Familia Domnitorului o respecta şi o iubea ca pe o rudă bună şi credincioasă.</p>
                  <p rend="justify">—  O, Nan, nu pricep! La ce să plecăm peste munţi? Doar n-au ruginit săbiile voastre în teacă! Ori braţul vostru nu mai e în stare să mânuiască suliţa?</p>
                  <p rend="justify">—  Asta e porunca, bâigui fiul.</p>
                  <p rend="justify">Mama bâţâi din cap.</p>
                  <p rend="justify">—  E drept că tata ar împlini-o întocmai, de-ar mai fi în viaţă. Spunea, despre Mircea că e înţelept ca un bătrân şi-l sfătuia pe răposatul Dan să-l însoţească la domnie. Dar eu gândul lui de acum nu-l pricep de loc.</p>
                  <p rend="justify">Bătrânului Udobă i se trăsese moartea, cu opt ani în urmă de la o rană căpătată într-o bătălie la sud de Dunăre, cu Şişman, ţarul de Târnovo, credincios turcilor, în care pierise şi Dan I, fratele lui Mircea. Spârcuise mulţi otomani, dar fusese la rându-î străpuns pe la spate de hangerul unuia dintre aceşti pagâni ce împestriţau oastea vasalului. Zăcuse între viaţă şi moarte câteva zile. Îl credeau scăpat, căci îşi venise pe neaşteptate în fire. El, însă, îşi presimţise moartea. Cu un ceas mai înainte de a-şi da duhul, îl chemase pe fiu la căpătâi. Mâinile reci, învineţite pe jumătate, îi strecuraseră pe deget inelul Udobilor, dăruit acestora de întâiul Basarab şi moştenit din tată în fiu. Nu cutezase să-l întrebe nimic, îşi privea părintele nedumerit, descumpănit, uşor speriat. „Îl meriţi. Credinţa în Domnitorul tării e chezăşia că n-ai să apuci niciodată pe calea netrebniciei.” Vorbele acestea, rostite de întemeietor, le repetaseră aidoma cei din neamul Udbbă, trecându-şi inelul.</p>
                  <p rend="justify">—  E vremea să aţipim, iubită mamă. În zori om porni la drum, şopti fiul.</p>
                  <p rend="justify">—  Poate aici lângă tine să mă fure somnul, în pat ştiu bine că n-o să vină.</p>
                  <p rend="justify">Rămase în jilţ. Deodată se aplecă şi mâna ei subţire cu pielea gălbuie se întinse ca pentru a-l ocroti. Capul cu păr negru, inelat, se răsuci şi palma alunecă peste chipul tânăr. Mâna lui o prinse, o apăsă, buzele fripte de fierbinţeală căutară răcoarea de rouă a podului neted. În copilărie intra tot aşa, când era necăjit, în căuşul mâinilor ei cu fâlfâiri ca de aripi, să caute pacea. Şi de astă dată, faţa lui ieşi blândă, înseninată; privirea verde o pironi cu dragoste, surâsul îl lumină copilăreşte. Se trase pe blănuri, se întinse cât era de lung şi adormi.</p>
                  <p rend="justify">Moţăia şi mama. Vântul nu se ostoîa. Sufla bezmetic, alteori ţiuia, se jeluia cu suspine lungi, tânguitoare.</p>
                  <p rend="justify">Nişte tropote de copite o făcură să tresară din aţipeală. Visase oare? Ba nu, se auzeau aproape, desluşit. Izbituri sălbatice zgâlţâiră poarta conacului.</p>
                  <p rend="justify">Se trezi şi fiul. Glasuri aspre strigau afară. Udobă sări în picioare. Ochii lui se roteau buimaci. Puse mâna pe sabie, dar după o clipă se răzgândi.</p>
                  <p rend="justify">—  Mamă, ascunde tot ce ai pregătit pentru plecare! Se întinse din nou în faţa focului.</p>
                  <p rend="justify">—  Dă poruncă să se deschidă porţile.</p>
                  <p rend="justify">Mama alerga năucă, apoi ieşi din încăpere.</p>
                  <p rend="justify">Nu trecu mult şi năvăliră acolo câţiva oşteni muiaţi de zloată, îngheţaţi. Mai la urmă îşi făcu loc printre ei — văzând că nu e nici o primejdie de a fi spintecat — un boier pântecos. Udobă se rostogoli cu faţa spre el.</p>
                  <p rend="justify">—  Ce vânt te-aduce, stolnice Bratei? De ce dai buzna aşa, în casa noastră?</p>
                  <p rend="justify">Boierul părea mai uluit decât cel de jos. Ochii lui bulbucaţi, cu privirea sticloasă, fixă, păreau ai unei bufniţe. Întreg chipul avea o încremenire ciudată faţă de braţele lungi care se mişcau fără rost. Cum vorbele îi ieşeau greu printre dinţi, părea că i-ar fi mai uşor să cuvânte cu mâinile. Apa se scurgea în picuri mari de pe mantia lui. Podeaua arăta noroită de picioarele oştenilor; aceştia se trăseseră de o parte şi de alta a dregătorului.</p>
                  <p rend="justify">—  Din porunca lui Vlad venirăm, izbuti să lege cuvintele.</p>
                  <p rend="justify">Povesti, cu gâfâituri, că îl căutase pe la toate moşiile.</p>
                  <p rend="justify">—  Aflarăm că mărita Doamnă s-ar afla aici şi o pornirăm încoace. Oltul era umflat şi podarul nu vroia să ne treacă. L-am silit. Cu sabia între spete, s-a încumetat.</p>
                  <p rend="justify">Pântecul îi sălta singur a râs, gura se mulţumi cu o rânjitură.</p>
                  <p rend="justify">—  De ce atâta grabă? mormăi Udobă.</p>
                  <p rend="justify">Boierul mişcă braţele stânjenit, privirea ochilor spălăciţi pironiră focul.</p>
                  <p rend="justify">—  După cum vezi, zac. M-au prins frigurile. Când mă lasă din zgâlţiială, mă iau în primire fierbinţelile.</p>
                  <p rend="justify">Se întinse cu faţa în sus pe blănurile de sălbăticiuni.</p>
                  <p rend="justify">—  Porunca e să te aducem la Curte.</p>
                  <p rend="justify">—  Să mă aduceţi? Dar ce, Vlad crede că am uitat drumul?</p>
                  <p rend="justify">Mama îşi făcu loc până aproape de vatră.</p>
                  <p rend="justify">—  O să vină când se va însănătoşi.</p>
                  <p rend="justify">Braţele boierului Bratei se zbăteau smintite.</p>
                  <p rend="justify">—  Dau de bucluc! Porunca e poruncă. Viu sau mort! Vorbele căzură una câte una, ca nişte pietre. Ţâşnitura neaşteptată a lui Udobă îl sperie şi se trase înapoi. Oştenii zăngăniră armele. Cavalerul îşi scoase sabia.</p>
                  <p rend="justify">—  Stai, potoleşte-te! Vlad te credea fugit la Mircea…  Se ferea cu mâinile ca de o vedenie, căutând fie s-o oprească, fie s-o facă să dispară, citind în ochii lui Udobă tot ce-l aştepta.</p>
                  <p rend="justify">Mama îşi cunoştea fiul. Iute la mânie, clocotitor, uitând de orice cuminţenie. Atunci, înţelepciunea ce o avea nu-i mai era de nici un folos. Ştiindu-l bolnav, se temu şi ieşi în calea oştenilor.</p>
                  <p rend="justify">—  Vlad s-a înşelat, vezi bine. Nan e suferind. E de ajuns să-l priveşti, ca să-ţi dai seama de acest adevăr.</p>
                  <p rend="justify">Mâinile dregătorului făceau semne iuţi că e lămurit pe deplin de acest lucru. Capul lui se săltă parcă după aer, apoi se cutremură într-un strănut tunător. Braţele îi căzură ca răpuse.</p>
                  <p rend="justify">—  Afară e o vreme să nu scoţi nici măcar un câine, dar un om suferind! Aşteaptă până se crapă de ziuă, stolnice şi le-om chibzui pe toate. S-o mai ostoi şi vântul, slugile or avea vreme să dichisească de drum careta…  Nu ţi-ar prinde rău Domniei tale să laşi deoparte zelul şi să-ţi dai acest răgaz. Te-ai hodini într-un pat cald până ţi se zvântă veşmintele. Dacă n-ai fi aflat unde îmi plâng eu văduvia, îl căutai pe Nan de-a surda în altă parte. Cu ajutorul Domnului o să plecaţi mâine pe lumină, îmi închipui c-ai fi şi înfometat…  Nişte friptură de căprioară în sos de vin şi nişte…</p>
                  <p rend="justify">Mama şovăia. Pe faţa lătăreaţă a boierului nu citea nimic. Braţele, căzute ca străfulgerate, atârnau şi ele moi, fără viaţă. Buzele groase se desprinseră de pe dinţi ca ventuza unei lipitori.</p>
                  <p rend="justify">—  N-ar strica…, rânji către oşteni.</p>
                  <p rend="justify">Dinţii lui, lungi şi ascuţiţi în faţă, încălecaţi, păreau a se pregăti şi ronţăie.</p>
                  <p rend="justify">—  Parcă m-ar prinde şi pe mine frigurile, se înspăimântă.</p>
                  <p rend="justify">Făcu semn ostaşilor să părăsească odaia. Izul ţoalelor lor jilave stăruia înăbuşitor. Mama bătu din palme. Se arătă Frusina.</p>
                  <p rend="justify">—  Pregăteşte un iatac pentru boier!</p>
                  <p rend="justify">Dete porunci şi fie omeniţi şi ostaşii. Fata tremura. Stăpâna o îndepărtă cu un gest blând al mâinii.</p>
                  <p rend="justify">Nan Udobă privea, fără să vadă, cum flăcările mistuiau butucul cu trosnituri. Îşi cuprinsese genunchii cu braţele. Ciorapul sta bulbucat în dreptul pulpei oblojite. Aşadar, străjile uzurpatorului trăseseră la întâmplare, nu-l recunoscuseră pe fugar? Călătoria stolnicului Bratei, ca să-l găsească, era cea mai bună dovada. Privirea lui sticli ca solzii guşterului ieşit de sub stei să se însorească. Fereastra, deschisă, primenise aerul. Mirosea acum bine, a răşină de brad. Mama se aşeză în jilţ uşurel.</p>
                  <p rend="justify">—  Au căzut în somn adâne. I-am poruncit lui Manole să-ţi pregătească roibul cel tânăr. E cel mai bun cal din ţinut după Orhan. A stat vântul, s-o potoli şi zloata, căci norii s-au risipit. Ţi-am mutat veşmintele şi hrana într-un burduf.</p>
                  <p rend="justify">Fiul se întoarse cu faţa spre ea.</p>
                  <p rend="justify">—  Şi dumneata, mamă, ce ai să faci?</p>
                  <p rend="justify">—  M-or surghiuni între zidurile vreunei mănăstiri, rosti resemnată.</p>
                  <p rend="justify">Surâsul lui o miră. Îl privi lung. Ciudată mai era liniştea ce o citea pe chipul său.</p>
                  <p rend="justify">—  Ba o să rămâi aici, nestingherită! apăsă el cuvintele.</p>
                  <p rend="justify">—  Cum aşa?</p>
                  <p rend="justify">—  Când nu-l mai poţi sluji pe Domnitor cu sabia, e nimerit să o faci cu ascuţimea minţii. Mama înţepeni în jilţ.</p>
                  <p rend="justify">—  Nu pricep nimic, fiule, rosti cu o oarecare asprime. Un gând o înspăimintă. Vrei să iei asupra ta păcatul uciderii?</p>
                  <p rend="justify">Nan Udobă râse. De când nu mai ascultase voioasa gâlgâire, ca de porumb sălbatic, a râsului său?</p>
                  <p rend="justify">—  Soarta năpârcilor e să fie strivite cu călcâiul sau sugrumate! Dar, nu te teme, n-am să m-ating nici măcar de un fir de păr din capul lui Vlad! Porunca lui Mircea e să domnească slobod.</p>
                  <p rend="justify">—  Doamne, întortocheate îţi sunt gândurile! Şi ale lui Mircea. Nu mă dumiresc.</p>
                  <p rend="justify">—  Ai să te dumireşti, mamă! îi tăie fiul vorba. Oh, cum au să se mai limpezească toate! Nădăjduiesc ca şi Mircea va pricepe…</p>
                  <p rend="justify">—  Ce vrei să faci? strigă mama.</p>
                  <p rend="justify">Mâna fiului se întinse spre a ei. Pe inelarul mâinii drepte străluci inelul Udobilor[18]. Plante încolăcite, din aur, împodobeau veriga încrustată cu email negru. Două capete de dihănii susţineau o placă tot de aur, în adâncitura căreia era prinsă o piatră veche pe care erau închipuiţi Esculap şi. fiica acestuia, Hygieia, despărţiţi de un şarpe încolăcit pe un toiag. Mama îi apucă iute degetul. Ochii ei pironiră inelul.</p>
                  <p rend="justify">—  N-am uitat legământul, şopti Nan cu blândeţe. Privirea mamei se mută de pe inel în adâncul celei verzi. Chipul i se lumină.</p>
                  <p rend="justify">—  Nu ştiu ce ai de gând, dar am încredere în cinstea ta!</p>
                  <p rend="justify">El se aplecă şi îi sărută miinâle, apoi făcu din nou acel gest copilăros din care prindea tărie şi linişte.</p>
                  <p rend="justify">—  Acum te întinde şi dormi, fiule, nu mai e mult până la ziuă.</p>
                  <p rend="justify">Când îl văzu lungit, plecă să se roage.</p>
                  <p rend="justify">Când pătrunse în curtea paraclisului domnesc, clopotul dăngăni ca şi cum s-ar fi cutremurat pe neaşteptate întreaga clopotniţă. Cavalerul înălţă capul într-acolo mirat, apoi merse grăbit spre intrare. Imaginea lui Stancu nu-i mai încreţea fruntea.</p>
                  <p rend="justify">Sub paşii lui grei, zăpada scârţâia îngheţată bocnă, scânteietoare. În plină iarnă, Cetatea de Scaun arata că vieţuieşte prin hornurile ce fumegau gros, în văzduhul pâclos. Toată întinderea Ţării Româneşti era acoperită de nea. Căile cotropite de nămeţi le străbăteau acum săniile; se însoţeau în şirag, cu facle la îndemână, să alunge, la nevoie, jivinile hămesite, ce primejduiau drumurile.</p>
                  <p rend="justify">Găsi uşa capelei deschisă, dar călugărul Paisie nu se zărea nicăieri.</p>
                  <p rend="justify">—  Preacucernice! strigă el.</p>
                  <p rend="justify">Faţa osoasă pândea din altar. Se ivi ursuză, cu gura ghemuită între fălci.</p>
                  <p rend="justify">—  Nici o ştire?</p>
                  <p rend="justify">Căutătura monahului fulgeră scurt. Îi vorbi iute, neliniştit.</p>
                  <p rend="justify">—  De ce ai venit nechemat? Du-te, du-te de aici!</p>
                  <p rend="justify">Clopotul zăngăni în acelaşi fel. Pe chipul bătrânului se citea spaima. Cavalerul se îndreptă spre uşă. Îi ceru să se întoarcă.</p>
                  <p rend="justify">—  Îngenunchează! şuieră glasul lui Paisie.</p>
                  <p rend="justify">Poteca înzăpezită scârţâi sub apăsarea unor paşi iuţi. Zgomotul acoperi vorbele celor doi.</p>
                  <p rend="justify">—  Ha, ha, ha! Ia te uită cine e prăbuşit în faţa icoanelor! Nan Udobă! rosti batjocoritor, în spatele său, uzurpatorul. Cel care îmi va fi comis în curând!</p>
                  <p rend="justify">Deşi mâna lui albă, mică, de femeie — ale cărei degete erau toate încărcate de inele — îi făcea semn să rămână liniştit, Udobă se ridică.</p>
                  <p rend="justify">—  Vrerea Măriei Tale nu e şi a Sfatului boieresc, îngăimă mohorât.</p>
                  <p rend="justify">—  Încrederea mea a urcat, neîncrederea lor scade, râse Vlad.</p>
                  <p rend="justify">Cavalerul se înclină.</p>
                  <p rend="justify">—  Se tem de tine, Nan. Al dracului se mai tem! Şi eu tocmai de un dregător iscusit şi sârguincios am nevoie! De ar fi după mine, n-aş sta la gânduri să-ţi încredinţez…</p>
                  <p rend="justify">Se opri. Ochii verzi îl pironeau parcă pânditori.</p>
                  <p rend="justify">—  Ei, da, o ştiu bine toţi boierii, braţul drept al domniei tale e unul de viteaz…</p>
                  <p rend="justify">Udobă tresări. Ce-i trecea prin minte hicleanului acestuia? Călugărul asculta din altar cu sufletul la gură.</p>
                  <p rend="justify">—  Hm! Deocamdată aş vrea un comis destoinic. Grajdurile domneşti sunt ca şi pustii. Caii cei mai buni au luat alt drum.</p>
                  <p rend="justify">Alungă cu mâna o imagine ce-l supăra.</p>
                  <p rend="justify">—  Cât s-or pune de-a curmezişul boierii…, vorbi Udobă tărăgănat.</p>
                  <p rend="justify">—  O să mai vedem, o să mai vedem, îl bătu binevoitor pe umăr.</p>
                  <p rend="justify">Palma albă se încleşta deodată peste cea oacheşă, sprijinită pe sabie, aducând-o sub ochii înguşti de vulpe.</p>
                  <p rend="justify">—  Ce bag de seamă? Inelul Udobilor dăruit de Basarabi a pierit de pe degetul domniei tale. Un semn de credinţă pentru mine…?</p>
                  <p rend="justify">—  L-am aruncat în vadul Argeşului! mormăi înciudat Udobă, desfăcându-şi mâna din strânsoare.</p>
                  <p rend="justify">Hazul bărbatului înfofolit în veşminte scumpe, îl înţepeni mânios. Simţea că-şi pierde cumpătul. O tuse seacă se iscă atunci în altar.</p>
                  <p rend="justify">—  Ieşi de acolo, preacucernice! Am a-ţi da nişte porunci pentru Kyr Antim.</p>
                  <p rend="justify">—  Poruncile către Mitropolie, după câte mă taie pe mine capul, nu vin decât de la Patriarhia din Constantinopole, cuvântă Udobă.</p>
                  <p rend="justify">—  Fiind însă vorba despre nişte mânăstiri ale noastre, cred că va face bine mitropolitul a le îndeplini, îi aruncă cu un glas asprit, apăsând fiecare cuvânt. Să se lase de păstorit stareţii, care nu sunt binevoitori domniei mele!</p>
                  <p rend="justify">Capul cavalerului se plecă, să nu-i citească hicleanul simţămintele. Vlad luă gestul drept plecăciune.</p>
                  <p rend="justify">—  Aşteaptă, Udobă, nu pleca; n-am nici o taină cu acest monah. Schimbările ce vreau a le face te privesc şi pe domnia ta. Sofronie de la Cozia îţi va înapoia curând tot ce i-a dat Mircea mânăstirii cu hrisov[19], din averea Udobilor, aduse el vorba linguşitor.</p>
                  <p rend="justify">Nu citi pe chipul cavalerului decât uimire.</p>
                  <p rend="justify">—  Ei, nici măcar un cuvânt de mulţumire? se trezi spunând uzurpatorul.</p>
                  <p rend="justify">Călugărul Paisie căuta în mânecile sutanei puţină căldură pentru mâinile sale îngheţate.</p>
                  <p rend="justify">—  Un hrisov domnesc e un hrisov domnesc, îndrăzni el să spună şi fără încuviinţarea Domnului…</p>
                  <p rend="justify">Vlad se apropia cu nişte ochi crunţi, hultureşti, zicându-i:</p>
                  <p rend="justify">—  Preacucemice, s-ar putea să cutez a face şi alte schimbări…!</p>
                  <p rend="justify">Trupul bătrânului se înclină ţeapăn, ca un arbore lovit de secure.</p>
                  <p rend="justify">Va urma…</p>
                  <p rend="justify">SFÂRŞIT</p>
                  <p rend="justify">[4] Nobil polonez.</p>
                  <p rend="justify">[5] De la Liov, oraş polonez (Lwow).</p>
                  <p rend="justify">[6] Tratatul încheiat la Lublin în 1390, cu regele Poloniei.</p>
                  <p rend="justify">[7] Pedeştrii şi călăreţi turci.</p>
                  <p rend="justify">[8] Cetatea Tumu: i se mai zicea şi Nicopolul-Mic.</p>
                  <p rend="justify">[9] Pumnal mare cu lama încovoiată.</p>
                  <p rend="justify">[10] Stareţ.</p>
                  <p rend="justify">[11] În cumană, coz - nucă.</p>
                  <p rend="justify">[12] Ocnele Mari, în judeţul Vâlcea, rea mai veche salină din Ţara Româneasca.</p>
                  <p rend="justify">[13] De sine stătător, independent.</p>
                  <p rend="justify">[14] Ludovic cel Mare, regele Ungariei; ginerele său, Sigismund de Luxemburg.</p>
                  <p rend="justify">[15] Până la 1300 e în stăpânirea saşilor, sub numele de Longocampo.</p>
                  <p rend="justify">[16] Pisanie — inscripţie votivă de fundare a unei biserici.</p>
                  <p rend="justify">[17] A investi un Domn prin ungere cu mir.</p>
                  <p rend="justify">[18] Descris după Buletinul Monumentelor Istorice (1923); găsit în mormântul nr. 17, în Biserica Domnească a lui Nan Udobă.</p>
                  <p rend="justify">[19] Printr-un hrisov din 1388 — 20 aprilie. (Hrisoavele Coziei).</p>
               </div>
            </div>
            <div type="div2" rend="P5">
               <head>Vol. 2</head>
               <div type="div3" rend="P7">
                  <head>
                     <label>Capitolul VII. </label>Inelul lui Nan Udobă</head>
                  <subtitle>(continuare)</subtitle>
                  <p rend="justify">La un ceas după miezul nopţii o umbră se strecură din Casa Slujitorilor, furişându-se spre pâlcul pinilor. Coroanele se aplecau spre pământ îngreunate de zăpada îngheţată. Cerul avea limpezimea cleştarului. De mai multe zile ninsoarea se oprise, iar natura părea încremenită.</p>
                  <p rend="justify">Dinspre Casa Domnească zbucni ţipătul străjerilor. Umbra se desprinse iute din dosul pinilor şi pieri către zidul împrejmuitor.</p>
                  <p rend="justify">Uşa chiliei se deschise ca la un semn, apoi se închise într-o tăcere deplină. Înăuntru, sub iconostas, ardea o singură luminare. Ferestruica zăbrelită fusese acoperită cu o bucată de postav negru.</p>
                  <p rend="justify">—  Să aşteptăm şi treacă stăjile! Şi aşază-te, boierule!</p>
                  <p rend="justify">Musafirul nu se aşeză, rămase în picioare, neliniştit, nerăbdător.</p>
                  <p rend="justify">—  A sosit? Întrebă, după ce auziră străjile tropăind pe poteca alunecoasă, prefăcută în sloi de gheaţă, spre ieşire.</p>
                  <p rend="justify">—  Mda! Bâţâi bălrânul din cap, fără nici o bucurie.</p>
                  <p rend="justify">Celălalt întreba cu ochii</p>
                  <p rend="justify">—  Nimic scris de la domnie?</p>
                  <p rend="justify">—  Nimic!</p>
                  <p rend="justify">—  Nici din gură?</p>
                  <p rend="justify">—  Ba da: să înapoiez domniei tale darul trimis.</p>
                  <p rend="justify">Trupul musafirului păru că se frânge.</p>
                  <p rend="justify">—  Nu e cu putinţă! Şopti pierdut…</p>
                  <p rend="justify">Călugărul căută sub căpătâi, de unde scoase o pungă îmbăierată, pe care Udobă o recunoscu. Punga aceea făcuse un drum lung peste munţi.</p>
                  <p rend="justify">Se înapoia la stăpân neatinsă? O luă descumpănit din mâinile monahului. Fălcile i se zbăteau, obrajii tineri îşi pierduseră tot sângele de sub piele. Îi desfăcea legătura în neştire, cu gândurile răvăşite, năuc. Cu atât mai mare îi fu mirarea când descoperi în adâncul ei o cutie mică, pătrată, din argint. Aruncă punga şi veni către lumina lumânării cu minunăţia aceea în palmă, nedumerit, tulburat peste măsură. Tremurul fălcilor se potoli, dar zbuciumul sângelui îi păcănca în urechi ca un torent ce năvăleşte pe neaşteptate într-o vale aproape seacă. Călugărul se trăsese deoparte, ţinând braţele încrucişate, frământat de gânduri grele. Cavalerul deschise cutiuţa. Pe mătasea albă, cu care era căptuşită, se afla un inel. Îl privea fără să priceapă. Nu era al său. Se răsuci spre monah, strigând:</p>
                  <p rend="justify">—  Slăvit să fie măritul Domn!</p>
                  <p rend="justify">Verzuiul ochilor lui se întunecă. Ridică inelul din temniţa capitonată, îl cercetă însufleţit, din ce în ce mai bucuros. Veriga purta pe zmalţul ei roşu-închis o scriere încârligată, din aur. Doi lei, cu capetele întoarse unul spre dreapta şi altul spre stânga, susţineau cu câte o labă piramida trunchiată ce avea în adâncitura sa un cristal mare de diamant negru [1].</p>
                  <p rend="justify">—  O, cine o să ne dezlege taina scrierii acesteia? Strigă, uitând de orice prevedere.</p>
                  <p rend="justify">—  Sssst! Făcu monahul, apropiindu-se. Ce scriere?</p>
                  <p rend="justify">Udobă îi întinse inelul. Abia atunci văzu şi Paisie că altul era inelul şi nu cel trimis prin mijlocirea sa peste munţi.</p>
                  <p rend="justify">Scrierea gotică avea să fie descifrată, la câteva zile numai, de un călugăr de la Sânnicoara: „Doamne ajută!” Prin acest semn, Mircea îi arăta lui Udobă deplina sa încredere şi îi ura izbândă.</p>
                  <p rend="justify">—  Ce slobodă mi-e inima!</p>
                  <p rend="justify">—  O piatră de moară o apăsa şi pe a mea, răsuflă monahul adânc. În ochii săi se aprinseră apoi două flăcărui. Vlad pune la cale ceva împotriva Măriei Sale. Vornicul a rostit numele stolnicului Bratei. Pe al celuilalt boier nu l-am desluşit.</p>
                  <p rend="justify">—  Cum ai aflat? Se repezi Udobă.</p>
                  <p rend="justify">Gura monahului se pecetlui. Părea că nu auzise întrebarea.</p>
                  <p rend="justify">—  Dacă e taină, taină să rămână! Surâse Nan Udobă. Nu uita să-i înştiinţezi pe stareţi. Plecăciunile ce le vor face uzurpatorului, vor scuti mănăstirile de a fi răscolite. Vor putea astfel adăposti în voie pe credincioşii slujitori ai adevăratului Domnitor, prigoniţi de hicleni.</p>
               </div>
               <div type="div3">
                  <head>
                     <label>Capitolul VIII.</label>Un hrisov însemnat</head>
                  <p rend="justify">Un şir de carete se îndrepta spre cetatea Făgăraş, venind dinspre Braşov, însoţit pe laturi de cete transilvănene înarmate, cam la o mie de oşteni, cât un pâlc muntean. În fruntea alaiului călăreau câţiva viteji de-ai pârcălabului cetăţii şi de-ai starostelui. La o oarecare depărtare, pe acelaşi drum, o oştire ungurească, nu prea numeroasă – un corp de oaste – venea pe urmele caleştilor.</p>
                  <p rend="justify">La poalele muntelui, în lunca Oltului, iarna abia îşi luase tălpăşiţa. Rămânea stăpână încă multă vreme pe culmi, în zănoage şi în văile prăpăstioase. Abia în vară izbutea puterea soarelui să biruie omătul, presehimbând înfăţişarea lacurilor. Prefăcută în apă cristalină se rostogolea peste pereţii stâncoşi, să întâlnească pâraiele pierite în crăpături, sau, rămânea să adâncească unda iezărelor albastre din gura largă a căldărilor. Nici o trecătoare nu tăia muntele acesta, ca un zid neted de cetate, de-a curmezişul, nici un drum de căruţe nu-l străbătea de dincolo, încoace, numai cărări înguste, întretăiate în lungul piscurilor, ori coborând ameţitor povârnişurile umblate de turmele ciobanilor.</p>
                  <p rend="justify">După aproape o lună de şedere în cetatea Braşovului, Mircea se reîntorcea în ducatul său. Pe la mijlocul lui februarie fusese vestit să poftească degrabă la o altă întrevedere însemnată, de prietenul său Ştibor, voievodul Transilvaniei. Apoi, la numai câteva zile, sosise şi trimisul regelui Ungariei cu o scrisoare către „Strălucitul bărbat, Domnul Mircea, voievodul transalpin…” arătând că dorea să-l vadă, să se sfătuiască împreună.</p>
                  <p rend="justify">Craiul adăuga că bucuria i-ar fi şi mai mare, dacă Domnitorul va veni însoţit de credincioasa doamnă, soţia sa.</p>
                  <p rend="justify">Sigismund se oprise la Braşov, întors dintr-o campanie militară întreprinsă împotriva lui Ştefan Muşat şi aştepta primăvara ca să se întoarcă la Buda.</p>
                  <p rend="justify">Întrevederea aceasta se sfârşise de curând.</p>
                  <p rend="justify">La ospăţul dat în cinstea lui Mircea şi a doamnei sale, le vorbi de această luptă sfârşită cu bine.</p>
                  <p rend="justify">—  Uzurpatorul de la Suceava ne-a înlesnit o biruinţă uşoară. Îşi teme tronul. Solii ne-au adus o scrisoare de pace dibaci ticluită. Se declară prieten, vasal, dar împotriva turcilor nu primeşte să meargă. Povaţa lui Iagelo.</p>
                  <p rend="justify">—  Polonia e departe, n-o strâmtorează cu nimic Ildârâmul.</p>
                  <p rend="justify">—  Aşa e, iar Vladislav, ca să ia o hotărâre, trebuie să-i aducă sub ascultare mai întâi pe panii săi. Şleahta [2] e risipită pe întinsul marii Polonii, făcând ce o taie capul. Nici să n-audă de cruciada pe care domnia mea vrea s-o încropească. Nădejdea ne rămâne la curţile apusene. Soliile noastre au împânzit Europa.</p>
                  <p rend="justify">Se opri înveselit de un gând.</p>
                  <p rend="justify">—  I-am scris regelui Franţei şi despre domnia ta. Şi lui Filip de Burgundia. Hermann de Cilly e nu numai un nobil viteaz al domniei mele, dar şi un bărbat plin de isteţime. La îndemnul său i-am strecurat regelui Franţei câteva vorbe ce o să-l pună pe gânduri, cum că Baiazid s-ar fi fălit că va da calului său să mănânce ovăz în catedrala din Roma [3].</p>
                  <p rend="justify">Nobilii maghiari făcură haz de gluma regelui. Mircea nu împărtăşi uşurinţa cu care era cântărită puterea otomană. „Dea Domnul ca zeflemeaua să nu se întoarcă împotriva craiului unguresc”, gândea, în vreme ce ţinea paharul său cu vin înălţat în cinstea gazdei. Era aşezat în stânga regelui, doamna Mara la dreapta. Aceasta sorbea cu nesaţ vorbele de duh ale rubedeniei sale, neştiutoare despre miezul amar al lucrurilor.</p>
                  <p rend="justify">—  Hrisovul ce-l vom semna mâine, va fi pentru domnia mea un sprijin însemnat, ţinu să rostească înainte de a goli paharul, apoi se reaşeză. O clipă păru preocupat, îi vorbi Basarabului cu bunăvoinţă.</p>
                  <p rend="justify">—  Domnia ta mă va însoţi numai de voi merge în fruntea oştirilor; de voi trimite doar pe gladiferul nostru, vei face la fel. Deocamdată am hotărât a pune la îndemâna voastră un corp de oaste ungurească, în frunte cu iubitul nostru Ştefan de Losoncz.</p>
                  <p rend="justify">Mircea ii mulţumi, îşi arătă deplina încredere în banul Ştefan – o rubedenie a doamnei Mara – pricepând că regele îl alesese într-adins.</p>
                  <p rend="justify">—  Nu ştiu când îmi vor îngădui treburile a o face, dar Domnia ta să nu se îndoiască de hotărârea mea: voi coborî munţii să alung unealta lui Iagelo de la Argeş. Vom merge împreună, desigur. Ar fi bine să sfârşim treaba aceasta înainte de a se strânge cavalerii apuseni la Buda. O, ce greu se mişcă aceşti seniori!</p>
                  <p rend="justify">—  În vreme ce Ildârâmul nu stă cu mâinile în sân. Ce va face oare Veneţia?</p>
                  <p rend="justify">—  La îndemnul papei a făgăduit o flotă. Sosesc neîncetat arme. Credinciosul nostru Ştibor se va îngriji ca armele să nu-i lipsească nici Domniei tale. Toate atelierele lucrează aici în Transilvania cu ardoare pentru Domnia ta. Pârgarii oraşelor au tot interesul, drumurile nu mai sunt slobode pentru neguţătorii transilvăneni. Braşovul te-a primit ca pe un slăvit biruitor ce eşti.</p>
                  <p rend="justify">—  Într-adevăr, Domnia mea nu va uita cinstirea ce mi s-a adus din partea tuturor.</p>
                  <p rend="justify">A  doua zi, grămăticul Mihail, din partea Domnitorului, împreună cu cancelarul şi palatinul regelui întocmiră hrisovul de înţelegere dintre cei doi, în vederea luptei împotriva vrăjmaşului otoman, ce ameninţa cu cotropirea şi ţările de la nord de Dunăre. Era în 7 martie, o dimineaţă zburlită, vântoasă, venită după zile calde şi luminoase.</p>
                  <p rend="justify">—  A cui e baba astăzi? Glumi Domnitorul, intrând însoţit de boierii Baldovin şi Stoean Glin [4] să întocmească scrisorile de încunoştinţare către cancelariile crăieşti, despre însemnatul hrisov iscălit de regele Ungariei şi Domnitorul Ţării Româneşti.</p>
                  <p rend="justify">—  A lui Muşat şi a lui Iagelor, Măria Ta, îi întoarse gluma gramaticul Mihail.</p>
                  <p rend="justify">Făcură haz cu toţii. Domnitorul îi ceru nobilului Mihail să citească hrisovul. Acesta începu domol, poticnindu-se când şi când la cuvintele latineşti mai greoaie, presărate de părtaşii maghiari, încât mormăiala sa semăna mai degrabă a litanie.</p>
                  <p rend="justify">—  Treci la fapte, lasă titlurile!</p>
                  <p rend="justify">—  Atunci s-o luăm de aici… „ajutaţi de sfatul baronilor [5] noştri de ambele părţi…” Să le înşir numele, Măria Ta?</p>
                  <p rend="justify">Domnitorul făcu o mişcare, îndemnându-l cu mâna. Glasul urma pe acelaşi ton.</p>
                  <p rend="justify">.  „de prietenie şi într-ajutorare, împotriva puterii otomane”…</p>
                  <p rend="justify">Actul cuprindea şi învoiala de care pomenise regele la masă, ceea ce aşeza pe cei doi conducători într-o deplină egalitate, deşi unul dintre ei, în fapt, nu mai ocupa tronul ţării de câteva luni.</p>
                  <p rend="justify">—  Domnia mea e uluită de o atât de mare bunăvoinţă, le împărtăşi cavalerilor săi gândurile ce-l însufleţeau. L-am judecat oare greşit, ori s-a schimbat o dată cu trecerea năbădăioasei şi necugetatei sale tinereţi? La urma urmei… Şi nu-şi sfârşi gândul.</p>
                  <p rend="justify">—  Să ne vedem de treburi, solii aşteaptă să plece.</p>
                  <p rend="justify">—  Şi noi ar trebui s-o facem cât mai curând, Mărite Doamne, îndrăzni logofătul Baldovin. Petrecerile se ţin lanţ aici şi inima noastră nu se uşurează, pentru că ne e mintea într-altă parte.</p>
                  <p rend="justify">—  Nădăjduiesc că după dănţuiala babelor o să poftească zânele, surâse Domnitorul.</p>
                  <p rend="justify">Dar vremea rea mai ţinuse aproape o săptămmă şi nici o caretă nu se umise la drum. Porniseră călare, cu două zile mai înainte, boierii Gal şi Iacov, ducând vestea sosirii către pârcălab şi staroste, spre găzduirea oaspeţilor de seamă şi a oştirii banului Ştefan de Losoncz.</p>
                  <p rend="justify">Alaiul domnesc fu întâmpinat de departe, dincolo de intrarea în oraş, de mulţimea sătenilor români, saşi şi unguri, veniţi din posade şi ocoale, de pe feudele nobililor. Sunau trâmbiţele, băteau tobele înspre porţi, unde se înşirau târgoveţii, breslaşi şi negustori, cu calfele şi slugile lor. Pârgarii oraşului, în frunte cu starostele, se apropiară de careta Domnitorului, păşind solemn, aşa cum făcuseră şi cei din Braşov, vrând să-l cinstească după datina străbună munteană. Pârgaril Febutin şi Martin purtaseră spre el o tavă acoperită cu un ştergar vărgat, pe care se lăfăia mare, crescută, o pâine rumenă, în vrane ce alt pârgar, Cruş, ţinea pe o tavă mică un blid sculptat, plin de sare.</p>
                  <p rend="justify">—  Grâul din care e făcută s-a copt în pământ valah, Măria Ta.</p>
                  <p rend="justify">Mircea rupse o bucată. Era caldă, pufoasă, ademenitoare pâinea. Lumina soarelui dogoritor al verilor muntene şi seva gliei străbune se adunaseră în ea. Trase adânc în piept mireasma neasemuită. Revăzu cuhnia domnească de la Argeş, ţăsturile pe vatra încinsă, cuptoarele şi un dor aprig îl cuprinse după ţinutul copilăriei, după muncelele şi câmpiiie de la poalele lor, după lunca Dunării, după apele iuţi, cântătoare, limpezi, ale Argeşului şi Oltului, în strâmtoarea munţilor, după necuprinsul Dobrogei, al mării. Muie bucata de pâine în sare, cu ochii înceţoşaţi, poftind-o pe doamna Mara să facă la fel. Tava fu purtată apoi spre celelalte carete. Boierii români, nobilii saşi şi maghiari cinstiră şi ei datina aceasta.</p>
                  <p rend="justify">Străbătură oraşul, oprindu-se la porţile cetăţii. Se aflau acolo pârcălabul cu oştenii săi, vornicul domnesc al ducatului Făgăraş şi mulţimea boierilor munteni, refugiaţi peste munţi, al căror număr se îngroşa mereu. Îşi părăseau domeniile ohabnice mai cu seamă boiernaşii, împotriva cărora marii dregători duceau o politică de jeluire, încuviinţată de uzurpator şi dregătorii teritoriali aflaţi în fruntea ţinuturilor sau Judeţelor, credincioşi lui Mircea şi de aceea schimbaţi din slujba lor şi prigoniţi.</p>
                  <p rend="justify">Îl înconjurară la coborârea din caleaşca Nicolae de Ludaş, Alaman, Şerban, Radu lui Stan, Manea, Gherghina, Vâlcu, Drăgan, Vasea, Vladislav, Aga ban, jupan Dragomir de la Segarcea [6] şi alţii, bucuroşi de învoiala făcută cu regele Ungariei la Braşov.</p>
                  <p rend="justify">—  Ce mai e nou pe aici? S-a scurs cam multă vreme de la plecarea noastră, le vorbi Domnitorul domol.</p>
                  <p rend="justify">Soţiile boierilor o înconjurară pe Doamna Mara. Slugile aşteptau pe scară. Printre jupâniţe strălucea Anca, fiica boierului Nicolae de Ludaş, printre slujnice, Licsandra, fata aceea care, ocrotită de Domnitor la cererea călugărului Paisie, ajunsese să fie îndrăgită la Curte de toată familia acestuia. Ostaşul care făcea de strajă la uşă n-o scăpa din ochi şi, spre bucuria lui, nalba aceea albă nu-şi mai pleca tulpina ca bătută de o pală vântoasă. Boierul Baldovin îl întreba tot mai des pe Bărbat, dacă şi-a ales un naş. Jupan Şerban, capul cetei din care făcea parte acum, un cavaler grozav de isteţ în lupta cu sabia, subţire la trup ca un lăstar de stejar, glumea la fel. Oşteanul nu îndrăznea să-l descoase în acelaşi chip, ghicind de ce boierul acesta frumos adulmeca cu nasul lui uşor vulturesc mireasma trandafirului ce crescuse în grădina boierului Ludaş. Fecioara ocolea sfioasă privirea de boz copt ce stăruia pe păru-i de aramă lustruită, pe pielea-i fragedă ca petalele narcisei!</p>
                  <p rend="justify">—  Au mai sosit nişte boieri, Măria Ta. Printre ei şi Milcul Dănişor şi stolnicul Bratei.</p>
                  <p rend="justify">Auzind pomenit numele celui din urmă, Domnitorul tresări, dar nu spuse nimic.</p>
                  <p rend="justify">—  De asemenea, mai multe scrisori. Una dintre ele a adus-o un călugăr de la Tismana.</p>
                  <p rend="justify">—  De la credinciosul nostru egumen Nicodim! Rosti cu bucurie Mircea. Sfaturile preacucernicului mi-au fost totdeauna de folos. Oboseala drumului ne împiedică a strânge în seara aceasta sfatul. Iubiţii noştri oaspeţi trebuie să fie primiţi cum se cuvine. Unde a plecat banul Losoncz?</p>
                  <p rend="justify">—  Luminăţia Sa vrea să întâmpine oştirea împreună cu ceilalţi.</p>
                  <p rend="justify">—  O, în sfârşit, pârcălabe, ţările noastre, a Domniei mele şi a craiului Sigismund, se însoţesc întru acelaşi gând! Dea Domnul să biruim! Unde sunt boierii sosiţi? De ce n-au venit în întâmpinarea noastră?</p>
                  <p rend="justify">—  Să-i cerceteze mai întâi boierul Baldovin! Milcul şi Bratei sunt răniţi. Unul zice că a fugit de la Cotmeana, celălalt îndrugă verzi şi uscate… I-am lăsat în grija călugărului sosit de la Tismana.</p>
                  <p rend="justify">Domnitorul păru nemulţumit.</p>
                  <p rend="justify">—  Johann, omul de încredere al nobilului sas de la Bratilov, a adus o încărcătură de aramă şi o pungă cu bani; perperi bizantini [7], ducaţi de argint de-ai noştri şi bani de aramă. Trimite vorbă că ceata lui e înarmată cu cămăşi de zale şi armuri veneţiene şi n-aşteaptă decât un semn al Măriei Tale să ţi-o trimită aici, iar de te-ncumeţi să cobori din Transilvania, pe la Jiu, sunt gata să-ţi sară într-ajutor şi mulţi jupani de prin partea locului cu cetele lor; la fel vor face şi obştiile săteşti, târgoveţii. Beciurile Vodiţei şi Tismanei păstrează hrană îmbelşugata pentru oştirile noastre, morile Tg. Jiului, Râmnicului macină grâul şi secara ce vor să ne-o trimită încoace. De la Severin la Argeş – zice Johann – uzurpatorul n-are prea mulţi prieteni. Numai între Dunăre şi muncele n-au bieţii oameni încotro, că sunt între nicovala marilor dregători şi ciocanul Ildârâmului.</p>
                  <p rend="justify">Pârcălabul îi vorbea în vreme ce suiau scara de piatră spre iatacele domneşti.</p>
                  <p rend="justify">—  Şi de la Brăila, veşti bune, Măria Ta. O încercare a oastei dregătorilor hicleni de a o supune a fost oprită cu jertfe mari pentru cei ce au vrut s-o lovească. Trimisul a adus şi o încărcătura de peşte. Corăbiile sunt păzite ca ochii din cap, spunea el şi calfele lucrează de zor la altele. Primejdia e mare pentru ţară dinspre Dârstor şi Dobrogea, Azapii şi achingii fac mereu prădăciuni, iar hicleanul închide ochii.</p>
                  <p rend="justify">—  Pentru că nu vrea şi nici nu poate să-l înfrunte pe Baiazid! Se mânie Domnitorul.</p>
                  <p rend="justify">În faţa iatacului său se opriră.</p>
                  <p rend="justify">—  Trimite-mi pe călugăr, pârcălabe! Nu ţi-a pomenit nimic de ajutorul cerut egumenului Nicodim în scrisoarea noastră din ianuarie?</p>
                  <p rend="justify">—  Nimic, Măria Ta.</p>
                  <p rend="justify">Chipul prelung păru nedumerit.</p>
                  <p rend="justify">Monahul pătrunse în iatac sfios, încovoiat, cu ochii plecaţi, mormăind cuvinte de binecuvântare.</p>
                  <p rend="justify">—  Greu drumul până la noi, preacucernice!</p>
                  <p rend="justify">—  Greu, mărite Domn, greu, dar l-am biruit.</p>
                  <p rend="justify">—  Ce veşti de la Tismana?</p>
                  <p rend="justify">—  Bune…, bune. La noi nu s-au pripăşit hicleni. Domnitorul luă sulul din mâna sa, dar îl văzu ferfeniţat, murdar.</p>
                  <p rend="justify">—  Dar ce s-a întâmplat? Te-a plouat, ţi-a căzut în apă? Nu se mai desluşeşte nimic, o vorbă ici-colo…</p>
                  <p rend="justify">Spinarea celuilalt se încovoie şi mai mult, mâinile se frământau ascunse în sutană.</p>
                  <p rend="justify">—  Tâlharii, Măria Ta. După ce m-au prădat, m-au aruncat în vadul Jiului. Cât pe aci să-mi pierd viaţa. Am mas ud leoarcă la casa unui pădurar, bucuros că nu mi-au înşfăcat scrisoarea. Gândul îmi era numai la ea, s-o zvânt. M-au prins frigurile rele, am zăcut…</p>
                  <p rend="justify">—  Degeaba ţi-a fost truda! Degeaba şi suferinţa! Rosti Mircea dezamăgit, după o lungă tăcere, cercetând cu luare-aminte sulul. Pe neaşteptate se ridică, făcu un semn să-l lase singur. După ce-l văzu plecat pe călugăr se preumblă o vreme îngândurat, din nou apropie scrisoarea de lumina lumânărilor din polioaradru, apoi chemă la el pe postelnic</p>
                  <p rend="justify">—  Aş avea nevoie de medicul sas. Găseşte-mi-l degrabă şi trimite-l la mine cu logofătul.</p>
                  <p rend="justify">Postelnicul fugi tulburat, crezând că însăşi Măria Sa avea nevoie de îngrijirile neamţului. Nu trecu mult şi pătrunse în iatac boierul Baldovin. Îl găsi pe domnitor citind ştirile sosite din ţară. Pe unul dintre degetele sale lungi străluci un inel cu piatră mare, rotundă, veche. Dregătorul se întrebă a nu ştiu câta oară unde-l mai văzuse, căci îl mai văzuse undeva – era sigur de acest lucru. Nu avu vreme să-şi scormonească mintea. Voievodul lăsă scrisorile şi înălţă privirea spre el.</p>
                  <p rend="justify">—  Stolnicul Bratei să fie supravegheat!</p>
                  <p rend="justify">Logofătul păru mirat.</p>
                  <p rend="justify">—  Călugărul de la Tismana de asemenea!</p>
                  <p rend="justify">Aşteptă lămuriri, dar nu veniră.</p>
                  <p rend="justify">—  Măria Ta, am a-ţi da o veste…</p>
                  <p rend="justify">Ochii negri se strânseră uşor, expresia feţei lungi, slabe, se înăspri.</p>
                  <p rend="justify">—  Nan Udobă, comisul uzurpatorilor, e acum vistier…</p>
                  <p rend="justify">Îngrijorarea pieri deodată de pe chipul domnitorului.</p>
                  <p rend="justify">—  Urcă tot mai sus hicleanul!</p>
                  <p rend="justify">—  Lasă-l să urce! Se mulţumi să rostească Mircea, chiar vesel de vestea rostită.</p>
                  <p rend="justify">Ciudăţenia aceasta îl frământa pe logofăt de mai multă vreme şi avea să-l frământe din ce în ce mai mult, ca şi pe ceilalţi boieri din slujba domnitorului.</p>
               </div>
               <div type="div3">
                  <head>
                     <label>Capitolul IX.</label>Tronul să mai aştepte</head>
                  <p rend="justify">Oştile părăsiră oraşul Făgăraş la sfârşitul lunii mai. Le însoţi o bucată de drum norodul, strigând urale de izbândă către cavaleri şi oşteni. Porneau spre o ţară îndepărtată, pe un drum ocolit, la porunca Domnitorului Mircea şi a celor doi prieteni ai săi, voievodul Transilvaniei şi banul Ştefan de Losoncz, vasalul regelui Sigismund, să o scape de sub stăpânirea osmanlâilor. Cel dintâi îi puse la îndemână oştiri, al doilea îl însoţea cu mai mulţi nobili maghiari. Ţelul voievodului muntean nu fusese împărtăşit cu încântare de Sigismund, care ar fi vrut mai degrabă o încercare nouă de a doborî de pe tronul Ţării Româneşti pe uzurpatorul potrivnic lui, unealtă a turcului. La începutul lunii, la porunca sa, nobilul Losoncz se avântase dincolo de munţi să aducă la îndeplinire aceasta dorinţă a stăpânului său, dar urmarea se văzuse. Într-o scrisoare, o recunoştea drept umilitoare şi primejdioasă însuşi cel vinovat de pripeala aceasta: „Vlahia e pierdută pentru noi, Dunărea căzută în mâna duşmanului…”. Cu drept cuvânt „Terra Transalpina, cum o numea el, nu numai că nu fusese slobozită, dar pe deasupra turcii, chemaţi de Vlad, puseseră mâna pe Tumu, zis Nicopolul-Mic. În cetate aşezase oşteni de-ai lor, iar mai apoi Baiazid, încurajat de nesocotinţa şi neputinţa lui Vlad, înşfăcase Dobrogea şi Dârstorul, pretinzând că le apără de lăcomia coroanei ungureşti.</p>
                  <p rend="justify">Pregătirile de plecare se încheiaseră cu un praznic mare. Duminica trecu ca o clipă în sala de ospeţie a cetăţii. Vinul vechi, din ţinutul Bălgradului, mare cetate a Transilvaniei, ce în vechime Apullum se chema şi bucatele îmbelşugate, gătite de cuhnia domnească, sporiseră veselia. Domnitorul, cavalerii se prefăceau a nu vedea îngrijorarea de pe chipurile soţiilor, iubitelor, rubedeniilor. Anca de Ludaş lăsă sfiala la o parte şi, într-ascuns, mâna ei catifelată o căuta pe a jupanului Şerban, să-i dăruiască talismanul ce avea să-l ferească de iataganul spahiilor. Cu un oftat i-o prinse şi o frământă năuc, până ce fata începu să geamă din pricina strângerii. Ochii lui adânci îşi cercau iertare umezi şi fecioarei îi păru a se oglindi în heleşteul fără fund din curtea părintească, printre frunzele nuferilor. Doamna Ţării Româneşti împărţi la sfârşitul ospăţului, împreună cu domniţele şi jupâniţele, lucruri cusute de mâinile lor cavalerilor maghiari, saşi şi munteni. Nici oştenii n-au fost uitaţi. Slujnicele purtară spre cete şi pâlcuri coşuri încărcate cu hrană de drum, aduse din beciurile boltite şi răcoroase ale cetăţii. Licsandra îi întinse lui Bărbat o năframă cusută cu râuri de lămâiţă. „Să n-o pierzi!” îi şopti iute. „Şi să te-ntorci cu bine!” Încurajat de vorbele ei, de lumina slabă a faclelor, oşteanul se repezi şi o sărută pe tâmplă, ceea ce o ruşină într-atât, că fugi fără să se mai uite în urmă. Ascunsă într-un ungher, se aşternu pe plâns, nici ea nu ştia de ce.</p>
                  <p rend="justify">Poienile ducatului înfloriseră aromitor. Oştirile străbăteau olatul de la poalele Făgăraşului, îndreptându-se spre cel al Bârsei. Tălăngi răsunau tot mai îndepărtate în înserarea ce se lăsa, arătând că turmele şi cirezile se trăgeau spre ţarcuri şi ocoale. Pe ogoare se vălurea meiul şi secara, iar pe locurile apropiate de albia Oltului, trifoiul şi dughia, inul şi cânepa.</p>
                  <p rend="justify">După ce hodintră la Braşov şi se întăriră cu oştirea de lefegii strânsă şi tocmită de voievodul Ştibor, pe care o luă în primire Milcul Voicu Dănişor, Domnitorul dete poruncă de trecere a munţilor. Smuls din ghearele pretinsului călugăr şi ale stolnicului Bratei, acest boier se întremase iute sub îngrijirile medicului domnesc. Bănuiala înfiripată în mintea Domnitorului, de când i se înfăţişase în iatac acel monah, o întăriseră veştile primite de peste munţi. Licoarea ce i-o strecurase bolnavului, pretinzând că o să-l întărească, nu era decât o fiertură de buruieni adormitoare, vătămătoare pentru minte – cum îl înştiinţase în taină medicul sas. Cele petrecute n-ar fi fost date la iveală cu totul, dacă Micul, la povaţa sasului, nu s-ar fi prefăcut mai departe istovit. Crezând că-i făcuseră cu adevărat de petrecanie, cei doi se sfătuiau fără sfială, de faţă cu el.</p>
                  <p rend="justify">—  Uzurpatorul se perpeleşte ca pe jeratic, Măria Ta, neştiind cum să purceadă la aflarea sorocului de năvală a oştirii transilvănene a Măriei Tale asupra sa, îi dezvăluise Dănişor uimit.</p>
                  <p rend="justify">Prinşi, legaţi, aruncaţi în temniţa, îşi recunoscură vina, cerură îndurare pentru viaţa lor, împroşcându-l pe uneltitorul Vlad cu blesteme. La puţină vreme, poposi în cetate adevăratul călugăr, cel trimis de egumenul Nicodim şi lucrurile se lămuriră pe deplin. Stolnicul Bratei se însoţise de la bun început cu presupusul monah – tot o unealtă boierească a dregătorilor lui Vlad – să-l prade de scrisoarea şi argintii sortiţi Domnitorului Mircea. La hanul unde trăseseră toţi trei, nu izbutiseră. Plecaţi pe urmele sale, îndepliniseră ticăloasa faptă într-o pădurice, apoi se despărţiseră, apucând pe căi diferite, lăsându-l pe bietul schimnic dezbrăcat, legat de un copac, să pună în seama a cine ştie ce tâlhari prădăciunea. Obosit şi înfometat, stolnicul căuta o casă de român. Nu numai că n-o găsise, dar se pomeni pe neaşteptate cu o săgeată în picior. Fusese jefuit, la rându-i, de hainele sale scumpe şi de punga cu arginţi. Tâlharii, de astă dată unii adevăraţi, îl părăsiseră însângerat, doborât la pământ. Aşa-l găsise Danişor, care se strecura furiş către cărările munţilor. Milos, încrezător, îl purtase în cârcă până la sălaş, cerând găzduire în casa unui dulgher. Nu se umise de la căpătâiul lui până nu-i văzuse tăietura spre vindecare. Se pregătea de drum, să se pună în slujba Domnitorului Mircea cât mal degrabă.</p>
                  <p rend="justify">—  O să vin şi eu îndată ce m-oi întrema, gemuse Bratei, prefăcându-se slăbit, dar nici n-apucase celălalt să iasă bine pe uşă, că sărise din pat, cu arcul şi tolba cu săgeţi ale dulgherului, pornind pe urmele sale. Îl ajunsese pe Dănişor la un pârâu. Dintr-un stufăriş slobozise spre el una după alta câtova săgeţi. Gâfâia, se îneca de atâta alergătură, dar truda nu-i fusese degeaba. Dănişor era mort. Căzut cu faţa în jos în apă! Unda puiului se înroşise. După isprava-i spurcată, pierise fără urmă.</p>
                  <p rend="justify">Câţiva viteji porneau să cerceteze dinainte drumul – îndrumaţi de tânărul boier Şerban – purtând trâmbiţe şi tobe cu care se da semnalul de primejdie. Grosul oştirii venea pe urmele acesteia. Străbăteau locuri povârnite, înguste. Muntele mai păstra zăpada groasă pe creste şi în unghiurile dintre culmi. Călărimea, deşi împărţită în trei pâlcuri – ai dregătorilor munteni în frunte, în mijloc husarii, urmaţi de curtenii mai vârstnici – se strecurau greu pe cărările întortocheate, înşiruită pe cai falnici, dar neînvăţaţi cu pragurile stâncoase, ducând pe spate povara seniorilor împtătoşaţi de război, cu cămăşi din fir de fier, armuri apăsătoare, coifuri metalice, genunchiere şi apărători la încheietura mâinilor şi la glezna picioarelor, sabia la şold şi lancea în teaca şeilor. Pedestrimea, înarmată cu suliţe, arcuri şi tolbe cu săgeţi, având atârnate de umăr scuturile de apărare – din lemn acoperit cu piele, ca cele tătăreşti – se aşeza degrabă în ascunzători de steiuri, până ce sosea porunca de înaintare.</p>
                  <p rend="justify">Urcuşul se sfârşi. Înainte de a coborî, oştile se hodintră, alcătuind pe plai tabăra în care maseră câteva zile. Domnitorul, însoţit de dregători de-ai săi şi străini, cercetară stricăciunile, împărţiră porunci cum să fie orânduită din nou oştirea. Caii vătămaţi aveau să fie întorşi la Braşov împreună cu oştenii îmbolnăviţi.</p>
                  <p rend="justify">La poalele munţilor întâlniră o turmă de oi. Ciobanul nu se zărea nicăieri. Câţiva voinici plecară să-l caute. Îl găsiră ascuns împreună cu doi feciori ai săi, oameni zdraveni, spătoşi, în desişul pădutii. Aduşi în faţa Domnitorului, aşteptau întunecaţi, cu fălcile încleştate, hotărârea acestuia. Jupan Manea izbuti să-i smulgă celui bătrân câteva vorbe. Îi gonise de lângă turmă şi zăvozi de teama oştirii străine.</p>
                  <p rend="justify">—  De lupi şi de tâlhari să vă înfricoşaţi, oameni buni, nu de oştenii Măriei Sale, le strigă boierul.</p>
                  <p rend="justify">—  Hei, bietul! Oftă moşul cu obidă, bâţâind din cap cu neîncredere. De mult s-o fi prăpădit fiul lui Radu Negru-Vodă!</p>
                  <p rend="justify">Domnitorul surâse.</p>
                  <p rend="justify">—  Cine ţi-a dat, păstorule, vestea aceasta?</p>
                  <p rend="justify">—  Apăi nimeni, mintea mea socoate aşa, că de trăia cum să-l lase inima să pribegească la străini şi de ţară să n-aibă habar? S-aleasă paragina de moştenirea Basarabilor! La Curte, huzur boieresc, la Tumu, pe Dunărea noastră Ildârâmul, în Ţara lui Dobrotici şi la Dârstor numai osmanlâi, de nu mai încăpem nici noi bacii cu turmele de ei.</p>
                  <p rend="justify">—  Într-acolo se-ndreaptă Măria Sa şi slobode vor fi iarăşi olaturile de la marea cea mare! Vorbi Călin din Scareiul Făgăraşului, frate cu egumenul Stânciul, nobili amândoi de-ai Basarabului. Te pleacă, netrebnice moşneag, în faţa Măriei Sale şi cere-i iertare de vorbele necredincioase ce ţi-au ieşit din gură!</p>
                  <p rend="justify">Ciobanul, îmbrâncit, căzu la picioarele lui Mircea. Fiii se lăsară singuri la pământ, luminaţi dintr-o dată la faţă. Domnitorul se aplecă să-l ridice pe bătrân, mustrându-l pe cavalerul pripit în judecată.</p>
                  <p rend="justify">—  Domnia mea altcum socoate! Sunt cuvinte grăite întru adevăr! Te du la treburile tale, păstorule şi de va întreba cineva dacă văzut-ai o oştire numeroasă să zoci că nu, dar în inimă să râzi, pentru că mâinile Domnitorului Mircea te aridicară şi tot Domnia mea va aduce din nou slobozenia ce o avură aceste pământuri, direptatea şi pacea!</p>
                  <p rend="justify">Abia atunci crezu moşneagul şi sughiţă a plâns.</p>
                  <p rend="justify">—  Ţi-i dau pe amândoi feciorii, Mărite Doamne! Călăuze mai bune n-ai să găseşti, de n-or fi buni oşteni, că de mici îi port după mine spre toate olaturile. Ţara lui Dobrotici o ştiu ca liniile din palmă. De vreţi s-ajungeţi la Brăila, s-o ţineţi pe apa Teleajenului, spre vadul Buzăului. Înspre Câmpulung de apucaţi, să ocoliţi drumul cel mare, că-ntr-acolo mergea, pesemne, o oştire a Vladului. Întâlnirăm acum două nopţi nişte ortaci ascunşi cu rămăşiţa turmei nespârcuită de împlătoşaţi. Numai sudalme şi tânguiri ţâşneau din gura sărmanilor? De aia-nţepenirăm şi noi în tufe, că ziceam c-or fi tot hiclenii şi ne-ar tăia şi firul vieţii.</p>
                  <p rend="justify">După ce opri pe unul dintre feciori, Domnitorul ţinu sfat de război împreună cu dvorenii [8], să hotărască ce au de făcut.</p>
                  <p rend="justify">—  Dacă am merge pe urmele oştirii, zic şi eu ca domniile voastre, că apucată din spate am nimici-o, dar cugetul nu mă lasă să sfârtecăm viteji de-ai ţării cu nemiluita, pentru o mână de boieri spurcaţi.</p>
                  <p rend="justify">—  De nu, să aflăm măcar încotro se îndreaptă, ce are de gând să săvârşească.</p>
                  <p rend="justify">—  Ţelul Domniei mele nu s-a schimbat, de aceea ne vom urma calea. Nădăjduiesc că dregătorii uzurpatorului n-o să cucerească Transilvania, glumi Mircea. Tronul să mai aştepte, slobozenia ţării înainte de toate! Unde sunt muntenii şi nu poftim noi, avem vreme pentru asta, încheie el sfatul, dând apoi poruncă de urnire înspre Teleajen.</p>
                  <p rend="justify">La Brăila, Domnitorul hotărî popas lung, după ce ascultă sfatul pâncălabului. Oştirea fusese întâmpinată de garnizoana munteană cu chiuituri. Apoi se apucară de rânduit mulţimea corăbiilor. Solii cetăţii se împrăştiară spre dregătorii olaturilor dobrogene, ducându-le cuvânt de taină, ocolind posturile otomane. Chefaliile îi rămăseseră credincioase lui Mircea, fără să arate pe faţă acest lucru, de teama iataganelor. Dobrogea cunoscuse cruzimea sălbatecă a achingiilor şi azapilor celor dintâi sultani, suferea acum nu numai prădăciunile, dar chiar stăpânirea păgânului. Fusese cucerită şi eliberată în mai multe rânduri de Basarabi. Cu doi ani în urmă Dârstorul căzuse prin înfometare. Populaţia din cetate se predase învingătorului după ce făgăduise că le dăruia la toţi viaţa, dar biata adunătură fusese spintecată numaidecât, fără să scape un copil ori vreo femeie. În anul următor urgiei acesteia, Mircea descotropise nu numai Dârstorul, dar şi întreaga Dobroge, dând prinşii în mâna chefaliilor.</p>
                  <p rend="justify">O  parte din oştire coborî spre Dârstor, în corăbii, pe Dunăre, în vreme ce restul, cu toată călărimea, se strecura într-acolo pe uscat, ocolind smârcurile.</p>
                  <p rend="justify">Corăbiile se opriră într-un anume loc, nu prea departe de cetate, să aştepte restul oştirii. Dinlăuntrul Dobrogei se mişcau spre acelaşi punct căpeteniile chefaliilor, cu pâlcurile şi cetele lor, ascunse prin stufărişuri, înaintând doar noaptea. Cetatea trebuia cuprinsă prin surprindere. Numărul ostaşilor turci din garnizoană, copleşit de al muntenilor, făcea cu neputinţă păstrarea Dârstorului, dar ienicerii şi spahii le puteau veni într-ajutor şi Domnitorul urmărea să-l recucerească fără pierderi mari de oameni. Porunca merse şi către căpeteniile dobrogene, să nu hărţuiască nicăieri posturile de pe întinsul câmpiei ori de la marginea Deliormanului. Dârstorul luat, Ţara lui Dobrotici era ca şi slobozită.</p>
                  <p rend="justify">Atacul fu dat noaptea, atât dinspre uscat cât şi de pe corăbii. Garnizoana se pomeni lovită de bolovani, asediată de scări, ţintită de săgeţi, orbită de şomoioage aprinse, străpunsă de lănci, suliţe, spintecată de săbii.</p>
                  <p rend="justify">În zori, prinşii fură mânaţi pe Dunăre, trupurile ucişilor azvârlite în undele adânci, care le purtară spre mare. În cetate se orânduiră toate ca şi cum nimic nu s-ar fi întâmplat, străjile muntene împărţindu-se pentru veghe, noul pârcălab, boierul Manea, alegându-şi oştenii pentru gamiazoană, din rândul dârstorenilor şi al celorlalte căpetenii dobrogene.</p>
                  <p rend="justify">Când aflară numele cuceritorului, osmanlâii goniră către paşalâcurile de la miazăzi. Oştirea lui Mircea le împuţina numărul prin hărţuială, îi urmări, pătrunzând adânc în olaturile stăpânite de Baiazid, ce fuseseră odinioară ale ţaratului bulgar.</p>
                  <p rend="justify">Petrecu vremea în Dobrogea până către mijlocul lunii iunie, întărind posturile chefaliilor, învăţând oastea acestora cum să lupte cu păgânul.</p>
                  <p rend="justify">—  Să nu vă stoarcă vlaga făloşenia acestei biruinţe! Baiazid are oşti bune. Ienicerii şi spahiii lui se mişcă uşor, lovesc iute, diavoleşte. Nu mai risipiţi ducaţii pe armuri veneţiene! Domnia mea are de gând să facă la fel. Călărimea noastră se răsuceşte greu în ele, caii ostenesc repede. Să luăm aminte ce are bun duşmanul, pentru că izbânda va fi de partea oastei celei mai iuţi şi mai iscusite, nu de partea celei mai numeroase.</p>
                  <p rend="justify">Ajunsă din nou la Braşov, oştirea fu întâmpinată cu flori, sărbătorită. Biruitorii aflară însă o veste uluitoare. În lipsa lor, o oaste regală, pironită la Posada, fusese lovită pe neaşteptate de dregătorii uzurpatorului muntean şi zdrobită, lucru ce-l făcea pe Sigismund de Luxemburg să turbe, să se jure cu va coborî munţii şi din pulberea lăsată în urmă-i nu se vor ridica mulţi boieri valahi. Dar nobilii transilvăneni şi maghiari ştiau că după ce îi va trece furia, va uita şi de jurăminte, lăsându-se îmbătat de cine ştie care alt vis de mărire, lucru ce se întâmplă, când primi scrisori cu veşti bune de la regele Franţei şi de la numeroşii duci germani care doreau să ia parte la cruciada sa.</p>
                  <p rend="justify">—  Măria Ta, ştiu acum cine se afla printre dregătorii din oastea lui Vlad, îi vorbi la câteva zile logofătul Baldovin lui Mircea.</p>
                  <p rend="justify">Domnitorul privea prin fereastra înaltă a iatacului interiorul curţii, luminat la ceasul acela de un soare arzător. Nu se întoarse, nici nu întrebă cine.</p>
                  <p rend="justify">—  Nan Udobă a izbit şi el garnizoana maghiară de la Posada!</p>
                  <p rend="justify">Trupul Domnitorului îşi pierdu arcuirea, înţepenind. Dar numai pentru o clipă. Se răsuci de la fereastră şi străbătu cu paşi domoli încăperea, căzut pe gânduri.</p>
                  <p rend="justify">—  Acest lucru să rămână o taină între noi, boierule, rosti încet.</p>
                  <p rend="justify">Mâna dreaptă învârtea uşor inelul cu piatră mare, rotundă.</p>
                  <p rend="justify">—  Mai cu seamă, să nu ajungă această ştire la urechea regelui.</p>
                  <p rend="justify">Logofătul plecă înciudat pe el însuşi că nu izbutea să prindă nici acum firul purtării neînţelese a Basarabului.</p>
                  <p rend="justify">Prin iulie, însă, Sigismund îşi reaminti de ruşinea de la Posada şi, socotind că erau prea de tot două înfrângeri suferite de la valahi în acelaşi loc, fără să-l înştiinţeze pe Mircea, cu care încheiase învoială în acest scop, străbătu munţii să-l pedepsească pe cutezătorul Vlad. Înfrântă în locuri prielnice lui Sigismund – fiind luată şi pe nepregătite – oştirea dregătorilor munteni se retrase către cetăţi, lăsându-i regelui cale liberă spre Dunăre. Sfătuitorul acestora, Nan Udobă, gândea că nu i-ar strica ţării dacă osmanlâii ar fi alungaţi de acolo, având grijă să nu rămână nici ungurii prea mult. Într-adevăr, regele coborî nestingherit spre Tumu. Ar fi fost un punct de sprijin pe marele fluviu pentru cruciaţi. Îmbătat de izbânda avută şi pornind în iureş necugetat, săvârşi ceea ce, punând la cale cu strategia-i ştiută, n-ar fi înfăptuit: cuceri Nicopolul-Mic. După ce aşeză acolo o garnizoană ungurească, se pregăti să lovească însuşi Nicopolul-Mare, de pe malul vecin, dar nobilul Cilly, văzând în ce stare se afla cetatea cucerită – care dacă ar fi rămas în ruină primejduia vieţile castelanilor şi oştenilor dintr-însa – îndrăzni să-i atragă luarea-aminte şi să-l sfătuiască să aştepte mai întâi să fie dreasă şi întărită. După înnoirea cetăţii, îşi schimbă gândul. Dorea acum să-l reîntâlnească pe uzurpator. Făcu cale întoarsă spre inima Ţării Româneşti, dar prevenind acest atac, dregătorii, orânduiţi cu oastea deasupra unor văi înguste şi prăpăstioase, zdrobiră şi de astă dată pe a regelui.</p>
                  <p rend="justify">—  Greşelile lui Sigismund mă pun pe gânduri, îi scrise voievodul Ştibor lui Mircea. S-a dus nu spre folosul nostru, al Domniei tale mai cu seamă, ci mai degrabă pentru al lui Vlad. L-a întărit, cum s-ar spune, în scaunul lui!</p>
                  <p rend="justify">La mâhnirea aceasta, arătată de prietenul său, Mircea răspunse cu vorbe de încurajare:</p>
                  <p rend="justify">—  Câtă vreme Tumu va rămâne în mâinile garnizoanei aşezată de el acolo, Domnia mea nu poate decât să se bucure. Lupta noastră o ducem împotriva otomanilor şi numai a otomanilor! Ce n-a priceput Iagelo, pare a înţelege regele Ungariei şi mai mult nu doresc.</p>
                  <p rend="justify">—  Hm! Făcu Ştibor pe gânduri, după ce citi aceste rânduri. Mi-e teamă că se pripeşte, nimic nu alcătuieşte cu temei.</p>
               </div>
               <div type="div3">
                  <head>
                     <label>Capitolul X.</label>Schimbător ca vântul</head>
                  <p rend="justify">După câteva zile de ploaie măruntă, ceţoasă, ce încleia inimile, trupurile, pisăloaga curgere se preschimbă în zloată.</p>
                  <p rend="justify">Fulgi mari se aninau în spinarea gârbovă a copacilor desfrunziţi, rostogolindu-se apoi apoşi pe coaja neagră, ca nişte lacrimi. Ochiurile bălţilor clipeau mioape. Suflul vântului zvântă stejărişul, care se înfăşură curând în mantie albă. Pământul se încreţi, se întări, apa prinse pojghiţă şi încăpăţânata năvală, ciuruită de sus, se strânse într-un strat de o palmă. Străjile presărau paşii lor de veghe de-a lungul zidurilor. Când se întorceau din rond nu-i mai aflau. Cărarea, descotropită către drum, pierea şi ea, calea spre cetatea tăcută părând pierdută.</p>
                  <p rend="justify">La al doilea rond, descoperiră nişte călcături de uriaş, dar omul nu se zărea nicăieri. Nu-l găsiră nici la poartă, unde-l căutară cu feştile. Ortacii de acolo deteră din umeri nedumeriţi: nu poposise nimeni. „Ei drăcie!” înconjurară zidurile, luminând netezimea lor până spre creste. Auziră chemarea străjilor dinlăuntru. Se buluceau înspre locul acela oşteni cu pasul iute, azvârlind vorbe învălmăşite şi parcă icnite de luptă. „Hei, ce se-ntâmplă acolo?” Nici un răspuns. Fugiră spre poartă. Lucrurile se lămuriră, văzând o namilă prăvălită, cu mâinile legate. Pătrunsese în cetate într-ascuns, biruind înălţimea zidului cu ajutorul unei frânghii. Namila încolţită – un om bărbos, cu o căciulă ţuguiată cât o claie de fân – nu zicea două, ca şi cum ar fi fost mut. De sub zeghea desfăcută, atârna o bucată de cojoc sfâşiat. Dând peste jungherul ce-l purta la şold, straja fluieră uimită:</p>
                  <p rend="justify">—  Putea să spintece pe careva!</p>
                  <p rend="justify">—  O iscoadă de-a hiclenilor.</p>
                  <p rend="justify">Îl puseră pe picioare ca pe un copac doborât, îmbrâncindu-l spre post. Omul se încovoia sub lovituri, fără un geamăt. Dat în primirea căpeteniei străjilor, fu aruncat într-unul din beciuri pentru a fi cercetat în zori de pârcălabul cetăţii.</p>
                  <p rend="justify">Din toamnă, când tot într-o noapte răsăriseră la poarta cetăţii nişte boieri fugiţi de la curtea din Argeş, străjile nu mai fuseseră tulburate în îndeletnicirea lor. Din porunca boierului Baldovin, fugarii nu mai erau opriţi la Făgăraş, ci trimişi la Braşov voievodului Ştibor să-i ţină sub supraveghere. Tot acolo se aflau închişi şi stolnicul Bratei şi boierul Subaş – cel pitulat într-o sutană de călugăr – veniţi să afle gândurile voievodului Mircea şi, dacă aveau prilej, să-i ridice chiar viaţa. Nici o încrâncenare de oştiri nu mai avusese loc. Trecuse toamna, iarna se sfârşea şi ea. Vremea aceasta, Domnitorul o petrecuse împreună cu familia şi curtenii la Făgăraş, aşteptând primăvara unor bune prilejuri, schimbând scrisori cu Sigismund şi cu Ştibor, care pregăteau cruciada, îmboldindu-i tot mai stăruitor pe seniorii apuseni să se înfăţişeze la Buda. Baiazid se retrăsese şi el peste strâmtoarea mării, în Asia-Mică. Înainte de a părăsi Europa cea bântuită de crivăţul iernii, întări paşalâcurile, trimise scrisori de prietenie lui Iagelo şi ducelui Vitold, lui Ştefan Muşat. Vasalii din Balcani răsuflară uşuraţi după plecarea lui, dar aflară din gura iscoadelor greceşti că Ildârâmul nu sta cu mâinile în sân, ştiind ce i se pregătea din apus, ci încropea oşti noi, făurea arme, instruia pentru luptă oştenii. Se temea să nu se unească până la urmă toţi câinii de ghiauri împotriva sa. Că umblau doar zvonuri, ori că răul scormonea într-adevăr inimile lor ticăloase, el trebuia să preîntâmpine primejdia. Iscoadele sale îi aduceau veşti tot mai neplăcute. Bizanţul avea de gând să i se mişte în spate; de pe mare, puternica flotă a Veneţiei putea vărsa oştiri însemnate; Dunărea, de asemenea, înlesnea duşmanilor aducerea de luptători pe corăbii, ca să-i deşarte în preajma cetăţilor turceşti de pe malul drept; ţarii bulgari, cnejii sârbi, vasalii săi îi erau cu adevărat credincioşi? În prietenia Ţării Româneşti nu se putea bizui, câtă vreme Mirca era viu şi avea la îndemână cavaleri destoinici şi oştiri aliate.</p>
                  <p rend="justify">Pe omul prins, dat în stăpânirea pârcălabului, nu-l mai văzu nimeni. Temnicerul nu-l primise în beciurile cetăţii, la Braşov nu fusese pornit, judecată nu se ţinuse asupra făptaşului. Întrebat de boieri, pârcălabul îşi pecetluise gura. De altfel, multe n-ar fi ştiut să le spună. Doar că Domnitorul se arătase nespus de bucuros după ce vorbise în taina cu omul.</p>
                  <p rend="justify">Abia în vară se ivi din mădularele de piatră ale cetăţii, în straie ostăşeşti, rânjind cu gura lui mare, călcând legănat, ca un urs, însoţit de un oştean din toiul [9] boierului Baldovin, un muntean gureş şi sprinţar ca un brabete, pe nume Bărbat. Altădată îl văzură schimbând vorbe cu Licsandra, dând din capul lui mare – ca de bour moldovenesc – domol, a mirare. Voievodul Ştibor sosi pe neaşteptate la Făgăraş. Cetatea rămase luminată până târziu după miezul nopţii în aripa care adăpostea locuinţa domnească. Vorbe de taină se schimbau acolo, pline de amărăciune.</p>
                  <p rend="justify">—  Ocara aceasta îmi pare ticluită. Nu e eu putinţă! Pizmaş să fie? Mă străduiesc să-i ghicesc plămada. Măria Ta a fost mereu biruitor, el nu… Să şi-l ia pavăză pe Vlad, pe slăbănogul acela?</p>
                  <p rend="justify">—  Cred că nu pe el îl vrea cu adevărat, ci oastea Ţării Româneşti, rosti Mircea.</p>
                  <p rend="justify">—  Oastea fără iscusinţa Măriei Tale e ca un trunchi fără cap. Nestăpânit şi schimbător îl ştiam, dar nu şi iatr-atât de necugetat. Vorbele ce zici că i le-a întors uzurpatorul prin solii trimişi, trebuie că-l ard ca jeratecul. Hm! Mereu Iagelo biruitor! Doar un semn face şi are vasali cu nemiluita! Stă liniştit pe tronul lui, nu-i pasă de Europa şi pune beţe în roate, când firesc ar fi să meargă cu noi.</p>
                  <p rend="justify">Ştibor rămase în jilţul lui ca împovărat. Deodată înălţă capul şi îl privi pe prietenul său iscoditor.</p>
                  <p rend="justify">—  Da, să nu fie cu adevărat o ticluială, Măria Ta să-şi piardă încrederea, să nu mai ia parte la luptă…</p>
                  <p rend="justify">—  Domnia mea ar dori din inimă să fie aşa, dar prea cucernicul Paisie n-a grăit decât adevărul prin gura omului ce mi l-a trimis! E tăinuitorul ascunzătorilor noastre de la Curtea Domnească din Argeş şi dintr-un loc anume a putut auzi tot ce s-a rostit în acel Sfat. Solii regelui cerşeau cu adevărat prietenia lui Vlad şi a dregătorilor.</p>
                  <p rend="justify">—  Îmbăierată mi-e inima! Gemu Ştibor.</p>
                  <p rend="justify">—  Făţărnicia lui are două feţe, ca monedele, grăi Mircea, ridicându-se. Se îndreptă spre un sipet, de unde se întoarse în mână cu o scrisoare. I-o întinse celuilalt.</p>
                  <p rend="justify">—  De la Sigismund? Se miră Ştibor.</p>
                  <p rend="justify">—  Umblă după doi iepuri. Am primit-o acum două săptămâni.</p>
                  <p rend="justify">—  De obicei când umbli după doi… Ce are de gând Măria Ta?</p>
                  <p rend="justify">—  Să-mi unesc oştirea cu a Domniei tale. Cât despre cea de peste munţi… Te rog să crezi că bucuria mi-a fost mai mare decât întristarea! Am acolo slujitori credincioşi… Celălalt nu pricepu ce vroia să spună.</p>
                  <p rend="justify">—  La Buda mergem?</p>
                  <p rend="justify">—  N-ar avea rost s-o apucăm către apus, când apusul trebuie să vină spre răsărit.</p>
                  <p rend="justify">—  Grăieşti cu înţelepciune. Să ne vedem de treburile ostăşeşti până se vor aduna, până se vor urni cavalerii. N-ar fi rău, însă, să cunoaştem cu cine ne vom însoţi.</p>
                  <p rend="justify">Privirea Domnitorului scormoni în a lui Ştibor.</p>
                  <p rend="justify">—  Doi boieri să dea Măria Ta, tot doi şi eu. Vor cutreiera tabăra seniorilor adunaţi la Buda, dar şi oştile strânse la Timişoara.</p>
                  <p rend="justify">Mircea îi surâse cu prietenie, dând din cap că primeşte.</p>
                  <p rend="justify">Peste câteva zile, jupan Şerban îşi luă rămas bun de la Anca de Ludaş, pornind spre Buda. Îl însoţeau doi nobili transilvăneni, unul maghiar şi altul sas şi grămăticul Mihail, care se descurca şi el în mai multe graiuri. Spre surprinderea lui, în afară de Bărbat şi alţi câţiva oşteni, pârcălabul îl împărţi în mica ceată ce-i însoţea pe cavaleri, din porunca Domnitorului, pe Stancu clopotarul, ajuns şi el, nu se ştie cum, în cetatea din Făgăraş. Când îl văzu, îşi pipăi fără să vrea gâtul.</p>
                  <p rend="justify">—  Ssă trăiţi! Ieşiră, ca opintite în ghindurî, vorbele din gura uriaşului, văzând chipul cavalerului închiondorat.</p>
                  <p rend="justify">—  Cu un asemenea însoţitor teama va trece de partea tâlharilor, râse unul dintre cancelarii lui Ştibor.</p>
                  <p rend="justify">Licsandra sta deoparte, aşteptând sfioasă să se îndepărteze înaltele feţe, ca să împartă lui nen-so Stancu şi lui Bărbat legăturicile pregătite.</p>
                  <p rend="justify">—  O să vedem lumea cu ochii, râse clopotarul spre ea.</p>
                  <p rend="justify">—  Şi o să-ţi aducem daruri de nuntă, azvârli înainte de plecare Bărbat, privind-o galeş.</p>
               </div>
               <div type="div3">
                  <head>
                     <label>Capitolul XI.</label>Marii seniori Apuseni</head>
                  <p rend="justify">Buda era înţesată de seniori. Oştirile, după un popas de odihnă, luau calea spre Timişoara, pentru tabără.</p>
                  <p rend="justify">Solia trimisă de Mircea şi de Ştibor fu primită cu mare cinste, Sigismund vrând pesemne să-şi potolească în felul acesta neliniştea, mustrările.</p>
                  <p rend="justify">Capitala regilor unguri, aşezată pe malul Dunării, fusese ridicată pe ruinele unui oraş roman distrus de Atila, în înaintarea lui spre apus. Mulţimea locuitorilor o alcătuiau neguţătorii, breslaşii, meseriaşii mici, negoţul fiind înfloritor într-o cetate aşezată în calea corăbiilor ce suiau şi coborau fluviul. Fiecare ţeh [10], cu un maistor în frunte, îşi alegea patron un sfânt şi la sorocul acestuia breasla se strângea să petreacă, încât oraşul părea mereu în sărbătoare.</p>
                  <p rend="justify">Aşa-l găsi solia, dar pricina era alta, una însemnată, prilej pentru toată suflarea să iasă pe străzi; sosirea cavalerilor englezi, sub căpetenia marelui duce de Lancaster. Dintr-o puternica familie de feudali, coborâtoare din fiul Regelul Eduard al III-lea al Angliei, Ioan, se pregătea să ia din nou tronul, luptând împotriva altei puternice familii pretendente la coroană, a York-ilor. Jupan Şerban şi însoţitorii săi aveau să-l cunoască la ospăţul regelui Sigismund, chiar în seara aceea: un roşcovan zdravăn, cu ochi spălăciţi, fără gene, pe blazon cu o roză roşie.</p>
                  <p rend="justify">Craiul Ungariei închină paharul său pentru Henric de Lancaster, ruda ducelui, cu urarea să-l vadă cât mai degrabă conducând oastea engleza în lupta împotriva păgânătăţii. Englezul clipi nemulţumit, crezând că vorbele lui Sigismund de Luxemburg aveau un tâlc în privinţa războiului dintre Franţa şi Anglia care, început cu cincizeci şi nouă de ani în urmă, nu se mai sfârşea. De faţă, la acel ospăţ, se afla şi ducele Burgundiei, care mormăi la fel de nemulţumit pentru închinarea făcută de rege. Ducatul din răsăritul Franţei, Burgundia, da de furcă regilor Franţei, din pricina semeţiei seniorilor săi, dar în clipa aceea Filip se considera trimisul Franţei şi nu gusta nici marea cinstire ce i se făcea englezului, nici şiretenia unui urmaş al angevinilor.</p>
                  <p rend="justify">Frederic, burgravul de Numberg şi castelanul său, Hans, surâdeau batjocoritor. Cavalerul Leinhart Richartinger, aşezat lângă jupan Şerban, schimbă câteva cuvinte cu vasalul său, Hans Schiltberger, peste masă. Boierul Mihail, în dreapta acestuia, nu-i putu tălmăci lui Şerban spusele comesenilor, fiind împiedicat să audă ce-şi vorbesc de râsul zgomotos al lui Hermann de Cilly. Căci seniorii se întreceau în povestiri despre isprăvile oştilor, îmbrobodindu-se unii pe alţii, fălindu-se, întorcându-şi ifosele îndoit. Isteţul Cilly îi îmboldea într-adins, discuţia părându-i îmbietoare. Sigismund nu încerca nici ei să le potolească zelul, dimpotrivă, îi aţâţa, nădăjduind că se vor întrece la fel şi pe câmpul de bătaie.</p>
                  <p rend="justify">Întărâtarea cavalerilor ajunse să-l necăjească, părându-i searbădă, astfel că ţinu apoi să-i dezmeticească. Faptele de cruzime ale osmanlâilor, mai vechi şi mai noi, răsăritul le cunoştea bine, dar apusul de loc. Pentru că se aflau la un ospăţ, le înfăţişă priveliştea de groaza pe care emirul Umur din Smirna le-o pregătise localnicilor de la gurile Dunării, după prădăciunile înfăptuite în acele ţinuturi, ca să le fie de spaimă şi spre supuşenie.</p>
                  <p rend="justify">—  Un prânz de pomină, iluştri domni! Azapii şi achingii lui Umur s-au ospătat cu carnea friptă a robilor mai graşi luaţi în acea crudă năvălire.</p>
                  <p rend="justify">—  Curată barbarie! Protestă ducele de Lancaster.</p>
                  <p rend="justify">—  Sălbăticie de primitivi! Se arătă indignat şi dezgustat ducele Burgundâei.</p>
                  <p rend="justify">—  Într-adevăr, într-adevăr, aprobă burgravul de Numberg.</p>
                  <p rend="justify">Vociferau cu toţii. Sigismund le pândea chipurile cu un surâs ascuns. Acelaşi surâs îl aveau şi solii munteni şi transilvăneni. Apoi regele deslegă şarada:</p>
                  <p rend="justify">—  Vă înşelaţi cu toţii, domnii mei! N-a fost decât o înaltă viclenie a lui Umur…</p>
                  <p rend="justify">—  Cum viclenie? Se necăji Lancaster.</p>
                  <p rend="justify">—  Să întărească spusele mele cavalerul Şerban, trimisul Principelui Mircea, căci pe meleagurile principatului său s-a petrecut aşa-zisa cumplită întâmplare.</p>
                  <p rend="justify">Feţele buimace de băutură, aprinse de focul discuţiilor, se întoarseră spre capul bălai al cavalerului valah. Ochii lui îi privea surâzători şi în acelaşi timp zeflemitori. Le vorbi curat româneşte, dar nu fu înţeles decât de florentinul Filippo Şcolari, viteaz cavaler în slujba lui Sigismund, neîmpăcat vrăjmaş al otomanilor, pe care regele îşi pusese în gând să-l facă comite al Timişoarei. Cetele româneşti din Banat, date sub oblăduirea lui, îi ziceau Pippo Spano şi îl îndrăgeau pentru că le învăţase iute limba. „Cum să n-o învăţ, dacă seamănă cu a mea?” – le vorbise el vesel. Era un cântăreţ neîntrecut şi ţopăia la dans amestecat printre oşteni, dar nici în mânuirea săbii nu-l întreceau mulţi seniori.</p>
                  <p rend="justify">Tălmăci în felul acesta spusele valahului.</p>
                  <p rend="justify">—  Într-adevăr, o înaltă viclenie, cum a grăit măritul Rege! Căci, într-ascuns, Umur a fript berbeci, iar prinşii i-a trimis peste noapte în Asia Mică.</p>
                  <p rend="justify">O  clipă domni tăcerea, apoi hohotele se rostogoliră în cascade din ce în ce mai povârnite.</p>
                  <p rend="justify">—  Aşadar, nu sunt mâncători de oameni? Întrebă Lancaster.</p>
                  <p rend="justify">—  Dar nici viaţa nu le-o lasă când le cade vreun prins. La Cârmen, în 71, cnejii Uglieşa, un macedonean şi Vukaşin, un sârb, au ales moartea, decât să cadă în mâna lui Murad; pe toţi cei dinaintea lor îi spintecase mâna călăului. În ‘89, la Kossovopolje, Lazăr, cneazul sârb, prins de acelaşi Murad, fu ucis în faţa feciorului său Ştefan.</p>
                  <p rend="justify">—  De teamă, acesta i s-a supus urmaşului său, Baiazid, îi plăteşte peşcheş şi pe deasupra i-a dat-o pe soru-sa, Maria – o, ce fecioară mândră!</p>
                  <p rend="justify">—  De nevastă. Îl însoţeşte în toate luptele împotriva creştinilor.</p>
                  <p rend="justify">Mai multe glasuri îl numiră pe Ştefan spurcat, ticălos, zdreanţă a cavalerilor.</p>
                  <p rend="justify">Povestise Şerban, îi luase vorba regele, iar acum tăceau amândoi, lăsându-i pe marii seniori să rumege cumplitele fapte, să tragă învăţătură. Cel mai aprig striga ducele de Lancaster. Cunoscând prin ce viclenii şi ucideri se sfâşiau între ele familiile York şi Lancastcr, burgravul de Numberg puse deodată această întrebare:</p>
                  <p rend="justify">—  Cunoaşte cavalerul rozei roşii cum a pus mâna Baiazid pe sultanat, după ce Murad a fost ucis de viteazul sârb Milos Obilici?</p>
                  <p rend="justify">Ducele ridică din umeri supărat.</p>
                  <p rend="justify">—  Domnia mea, când nu luptă, merge la vânătoare, iar când se întoarce la castel, petrece sau iubeşte.</p>
                  <p rend="justify">—  La Kossovopolje îl ucise sârbul pe Murad, cu pumnalul. Doi fii ai sultanului luptau acolo. Fratele mai mare căzu răpus de cel mic, Cain, adică Baiazid, zis şi Ildârâm… Aşa că lasă-l în plata Domnului pe nefericitul de Ştefan Lazarovici!</p>
                  <p rend="justify">—  Ba eu zic că de aceea ne aflăm aici, cavalere, ca să-l pedepsim pe ticălos, după ce mai întâi vom sfârşi iute cu asiaticul. Bieţii aceia cneji n-au avut la îndemână oştirile noastre…</p>
                  <p rend="justify">—  Chiar aşa! Strigă ducele de Burgundia. Cavalerii noştri îi vor veni de hac Ildârâmului!</p>
                  <p rend="justify">—  După care nu ne-ar strica o preumblare prin… Bizanţ, râse cavalerul Leinhart Richarlinger.</p>
                  <p rend="justify">După ospăţ, jupan Şerban răsuflă cu obidă:</p>
                  <p rend="justify">—  O vavilonie, domniile voastre.</p>
                  <p rend="justify">Însoţitorii aprobară din cap cu tristeţe.</p>
                  <p rend="justify">—  I-om vedea şi la luptă, curând.</p>
                  <p rend="justify">—  Cu asemenea necunoscători ai isteţimii lui Baiazid, mi-e teamă că n-om ieşi bine, vorbi maghiarul.</p>
                  <p rend="justify">—  Rămâne acum să-i cunoaştem şi pe oştenii înălţimilor lor, adăugă sasul, cu gândul la drumul ce trebuiau să-l facă la Timişoara.</p>
                  <p rend="justify">Aveau să se lămurească şi asupra acestui fapt.</p>
                  <p rend="justify">În hanul unde traseră se împestriţau cavaleri şi viteji din toate ducatele Europei apusene: francezi, burgunzi, germani, englezi; ici-colo răsăreau printre ei italieni, unguri, români bănăţeni, germani din ţinut.</p>
                  <p rend="justify">—  Altă vavilonie! Rosti jupan Şerban, ridicând din umeri descumpănit. Cine o să pună sub ascultare turmele astea? Le trebuie un singur păstor ca să izbândim, dar nimeni nu se îngrijeşte să le împartă cum s-ar cuveini, în turme de oi, de capre, de porci, fiecare cu oierul, căprarul, porcarul său, care să dea seamă de numărul behăitoarelor, grohăitoarelor…</p>
                  <p rend="justify">Râsul boierului Mihail îl sânjeni.</p>
                  <p rend="justify">—  Pe bună dreptate! Se încăpăţână el să-i lămurească. Pedestrimea să meargă cu pedestrimea, să fie una, călărimea cu călărimea. Tabără e asta? Cine-i povăţuieşte cum trebuie să lupte cu otomanii? Toate oştirile sunt lăsate de capul lor. Marii cavaleri petrec la Buda, vasalii aici. O adunătură de desfrânaţi! [11]</p>
                  <p rend="justify">Întâlniseră, într-adevăr, pe străzi, cete gălăgioase, băute, cutreierând oraşul la întâmplare, împleticite, sprijinite de ziduri. La han, prin crâşme, cavalerii, sutaşii ţineau pe genunchi târfele culese în drum ori răsărite la venirea lor ca ciupercile după ploaie. Alţii erau ţintuiţi la jocul cu zarul, ospătându-se în lege, cerând într-una băutură. Chefurile începeau în zori, se sfârşeau tot în zori. Se găseau mulţi care îndurau acest chin al desfrâului câteva zile în şir. După vorbele aruncate îngăimat, cu guri îmbăloşate, se înţelegea că veniseră purtaţi de râvna petrecerilor deşarte, a îmbogăţirii din jafuri, a împăunării cu aventuri nemaipomenite, cu biruinţe mincinoase.</p>
                  <p rend="justify">Solia rămase vreme de o săptămmă la Timişoara, nădăjduind să găsească nişte oameni de ispravă cu care să înjghebe un lucru trainic, dar nu fu chip şi necăjiţi de cele văzute trimişii părăsiră Banatul, îndreptându-se spre Făgăraş.</p>
               </div>
               <div type="div3">
                  <head>
                     <label>Capitolul XII. </label>Încrîncenarea a două oşti felurite</head>
                  <p rend="justify">Moto: „Era pe Dunăre o aşa mulţime de bărci şi corăbii, încât nu se mai zărea apa…” [12]</p>
                  <p rend="justify">Pe când cruciaţii părăseau Timişoara, ca să se îmbarce pe Dunăre, la Orşova, Mircea şi Ştibor se pregăteau de zor să pătrundă tot spre fluviu, dar pe drumul cel mai drept, prin Ţara Românească, să-l întâlnească pe Sigismund de Luxemburg la Tumu, unde garnizoana maghiară se mai afla la postul său, nestingherită de vreun atac turc ori muntean.</p>
                  <p rend="justify">De câtăva vreme nu se mai vedeau prin cetate nici jupan Şerban, nici oştenii Bărbat şi Stanciu clopotarul. Nicolae de Ludaş n-avea răspuns la iscodirile fiicei sale Anca, întrucât logofătul Baldovin nu ştia ce însărcinare le-a dat Măria Sa; pârcălabul la fel. La îndemnul jupâniţei, Licsandra ispiti străjile. De la un oştean află că ieşiseră toţi trei din cetate, în straie ţărăneşti, când se împreuna noaptea cu ziua. Fetele suspinau întristate. Purtarea lor ciudată le mira. Cei doi tineri lăsaseră să le crească barba, mustăţile, încât aproape să nu-i mai recunoşti. Din pricina sfiiciunii, întrebările rămâneau nerostite; privirea lor era ocolită.</p>
                  <p rend="justify">—  De astă dată, Măria Ta n-o să se mai împotrivească sfatului ce îl dau, de a-l lovi pe uzurpator, grăi Ştibor în adunarea ce se ţinu cu două zile înainte de a coborî munţii, la care luară parte cavalerii munteni, transilvani şi cei din oştirea feudalului Losoncz. Avem nevoie de oastea valahă.</p>
                  <p rend="justify">—  Măria Ta, braţul meu e gata să doboare hiara! Strigă logofătul Baldovin. Destulă vreme spurcă dosul lui scaunul de domnie al marilor Basarabi! Cât despre Nan Udobă, să mi-l lăsaţi mie!</p>
                  <p rend="justify">Domnitorul ocoli vorbele din urmă ale dregătorului.</p>
                  <p rend="justify">—  Tronul Basarabilor, după câte ştim, se găseşte la Câmpulung, aprigule boier. Nu, nu, oastea noastră nu se va împărţi. Împotriva otomanilor să ne îndreptăm mai întâi.</p>
                  <p rend="justify">Îi căută privirea prietenului Ştibor.</p>
                  <p rend="justify">—  La întoarcere, însă, ai să duci pradă bună…</p>
                  <p rend="justify">Înainte de a fi pusă în mişcare oştirea, o solie aduse veşti îmbucurătoare de la rege. În 13 august cruciaţii, cam 100000 creştini – 60000 cavaleri şi 40000 pedeştri ajunseseră la Orşova. După patru zile, în 17, Dunărea fusese trecută în acel loc, pe malul drept. „Popasul l-am făcut la Vidin, unde n-am întâlnlt nici o împotrivire, porţile cetăţii fiindu-ne deschise cu mare bucune de ţarul Straţimir, ruda Domniei Tale…” Mai departe, Sigismund scria că s-au îndreptat împreună cu acesta spre Rahova, „pe care am lovit-o şi am luat-o în stăpânirea noastră” şi că înaintau spre Nicopolul-Mare, „De aceea, Domnia Ta şi preacredinciosul nostru vasal, voievodul Ştibor, grăbiţi-vă a ne ajunge…”</p>
                  <p rend="justify">În cetate sosi şi o altă veste, dar de aceasta nu luă cunoştinţă decât Domnitorul Mircea. La ultimul ospăţ dat de el în cetatea Făgăraş, se ivi pe neaşteptate jupan Şerban, spre bucuria fiicei lui Ludăş. Obrazul lui, scăpat de stuful bărbii şi al mustăţii, părea şi mai tânăr. Despre Bărbat şi clopotar pretindea că nu are habar, dar surâsul, voioşia îl dădeau de gol. Licsandra se mulţumi cu vorbele ce i le adresă Doamna Mara:</p>
                  <p rend="justify">—  Ştiu doar atât, că sunt sănătoşi amândoi. Mai mult nu i-am putut smulge jupanului.</p>
                  <p rend="justify">Trecură munţii, ţinând malul drept al Oltului, ocolind stavila ce o făcea Cozia. Din dreptul Câinenilor trecură pe stânga şi merseră tot pe partea aceea împădurită până la Călimăneşti, părăsind malul jos al râului şi urcând pe culmea Titeşti; peste culmea aceea, înaintând mereu, ocolind pripoarele până către Frunţile Sălătrucului, lăsându-le în stânga – de unde ducea un drum spre Curtea de Scaun Argeş – o luară spre Poiana Spinului.</p>
                  <p rend="justify">În inima Domnitorului se topea, ca încălzit la o flacără, un boţ de ceară şi căldura aceea îi cuprindea pe încetul tot trupul. Cutreierase de copil părţile acestea neasemuite ale Ţării Basarabilor – Basarabina zemlje, cum o numeau neamurile slave de la sudul Dunării – însoţindu-i călare pe glorioşii săi înaintaşi, sau tovarăş al vânătorilor domneşti la lupta dreaptă cu ursul, răpus numai dacă era ţintit chiar în inimă, la aşezarea capcanelor pentru celelalte jivine, la săgetarea cocoşului de munte, cântător în dârdora dragostei. Mireasma codrilor parcă era alta. Susurul firicelelor de apă dureros de dulce, ciripitul păsărilor cereşti mai voios ca oriunde.</p>
                  <p rend="justify">—  Să nu ne lăsăm spre Topolog! Porunci, tresărind ca dintr-o visare şi trecu în fruntea oastei, să-i îndrume calea, spre nemulţumirea curtenilor săi, temători de vreo încolţire a hicleanului. Îndepărtându-se de vijelioasa apă a Topologului, povârnită chiar de sub pâlcul Negoiului, apucară pe o cale de poieni loviştene şi ajunseră aproape spre Olt, la Scăueni, într-un drum de care ce prin Valea Danului lega Curtea Domnească din Argeş cu Cozia.</p>
                  <p rend="justify">—  Ori Vlad n-a aflat încă de venirea noastră, ori s-a ascuns în gaură de şarpe! De mirare că nu îndrăzneşte celălalt hiclean… Rosti boierul Baldovin şi gura lui avu o strâmbătură de parcă şi-ar fi pişcat limba.</p>
                  <p rend="justify">Unda unui surâs lumină chipul Domnitorului.</p>
                  <p rend="justify">—  Cât de puţină cuminţenie ar avea, tot ar socoti că pe aceste meleaguri nu e nimerit să ne lovească. Încolţeşti vrăjmaşul unde nu se aşteaptă că ai s-o faci, îi răspunse senin.</p>
                  <p rend="justify">Deodată se iscă, dinspre păduri, chemarea îndepărtată a unui corn de vânătoare. Domnitorul struni sireapul, cătând lung într-acolo. Se apropiară de el voievodul Ştibor şi banul Losoncz, uşor nedumeriţi. Din nou răsună cornul. Unduirile lui molcome, prelung, învăluitoare atraseră atenţia întregii oşti. Câţiva curteni galopară către căpetenii. Se desprinse din cea a lui şi jupan Şerban, însoţit de un trâmbiţaş. Cornul chemă iarăşi. Părea mai aproape.</p>
                  <p rend="justify">—  Măria Ta, ce aşteptăm? Se nelinişti boierul Baldovin.</p>
                  <p rend="justify">Răsunetul unei trâmbiţe acoperi cuvintele sale. La un semn al Domnitorului, sutaşul galopă spre codru, urmat de oştean. Se opriră lângă hăţişurile de la poale. Trâmbiţaşul sună iar lung. Foşniră tufărişurile ca legănate de un vânt uşor. Suflă a doua oară, apoi după un scurt răgaz, a treia oară. Se stârniră atunci sumedenie de tropote, ca şi cum arborii s-ar fi preschimbat în călăreţi. Din spatele celor doi izbucniră poruncile aspre ale curtenilor către pâlcuri şi răsări ca o pădurice de lăstăriş, din mâinile ostaşilor: suliţe, lănci, săgeţi scânteind în soare.</p>
                  <p rend="justify">Domnitorul îşi îndreplă sireapul către pădure, iscând strigăte de îngrijorare. Logofătul pomi în urma sa necăjit. Măria Sa avea de la o vreme prea multe ciudăţenii! Nici ceilalţi nu se dumireau ce are de gând, de ce nu da poruncă oastei sale să se aşeze pentru luptă. Jupan Şerban porni cu însoţitorul înapoi, se pironi în preajma boierului Baldovin.</p>
                  <p rend="justify">Oastea nevăzută sosea în trapul bătut al cailor. Nici un glas de războinic, doar acel tropot răbufnit de copite, încetă deodată şi liniştea se aşternu grea. Toate privirile se încrâncenau într-acolo. Braţele încleştate pe arme aşteptau îndemnul sutaşilor, ca să le mânuiască. Se aflau la loc deschis, primejdios, pe când hiclenii erau ocrotiţi de copaci. Un glas înăbuşit ajunse până la ei; porunca aceea trecea din căpetenie în căpetenie, din ce în ce mai slabă, până pieri ca un ecou, undeva în afundul codrului.</p>
                  <p rend="justify">—  Se pregătesc să ne lovească! Strigă logofătul.</p>
                  <p rend="justify">Domnitorul nu se întoarse spre el. Sta în şa, ca şi cum ar fi aşteptat să-i treacă pe dinainte o oaste biruitoare.</p>
                  <p rend="justify">Se iviră la liziera pădurii câţiva călăreţi. Veneau în pasul cailor.</p>
                  <p rend="justify">—  Ne trimit o solie! Bolborosi logofătul.</p>
                  <p rend="justify">Mircea clătină din cap uşor. Calul jupanului Şerban atinse cu botul pe al boierului Baldovin. De la o oarecare depărtare priveau şi ceilalaţi curteni – nobilii transilvăneni şi unguri – întrega oaste, aşteptând să vadă ce se întâmplă, gata în orice clipă să dea năvala la porunca maimarilor. Banul Loşoncz îi vorbi voievodului Ştibor încet:</p>
                  <p rend="justify">—  Măria Sa n-ar trebui să nesocotească puterea de luptă a oastei valahe. Atât eu, cât şi slăvitul Sigismund ne-am măsurat cu ea. Iscusinţa, dregătorii lui Vlad au însuşit-o tot de la Basarabi. Nu ştiu cine e sfetnicul uzurpatorului, dar povaţa sa i-a adus în trei rânduri izbânda asupra noastră.</p>
                  <p rend="justify">—  Mircea are un gând. Nu-l desluşesc, dar am încredere în judecatei lui înţeleaptă, răspunse celălalt.</p>
                  <p rend="justify">Din grupul soliei se desprinse un singur călăreţ, împlătoşat, cu coiful pe cap, cavalerul se sălta uşor în, scări, atingând oblâncul şeii. Calul, ţinut strâns în frâu, îşi zbătea capul bălan, dat pe spate, cu botul trandafiriu larg deschis, sforăind întărâtat. Coama lui argintie flutura ca un fuior alb de borangic despletit, pieptănat.</p>
                  <p rend="justify">—  Calul Măriei Tale! Îndrăzneala hicleanului n-are margini. E chiar Nan Udobă! Urlă boierul Baldovin ca trăsnit.</p>
                  <p rend="justify">Mâna Domnului Mircea arătă spre el ca pentru linişte, dar logofătul împunse calul fără milă cu călcâiele. Animalul se smulse într-un salt, necheză puternic şi-şi muştă zăbala. Jupan Şerban se nelinişti, aşteptând porunca ce nu venea. Ochii Domnitorului păreau că ard sub sprâncenele uşor încruntate. Calul cel alb întâmpină roibul ridicat pe două picioare, se învârti de câteva ori în loc şi zvâcni într-o parte. Logofătul goni prin golul rămas. Fu întâmpănat de alt călăreţ, rupt cu iuţeală din grupul rămas în aşteptare. Lancea logofătului făcu o spărtură mare în scutul acestuia şi rămase agăţata de el. Se răsuci cu sabia scoasă, îndemnând roibul spre cel ce-i aţinea calea.</p>
                  <p rend="justify">—  Luminăţia ta l-a mai osândit o dată şi s-a căit! Strigă spre el călăreţul, o namilă de bărbat. Stanciu rânjea cu gura lui largă cât a unui ţâşt. Către ei goni un alt călăreţ: „Să trăieşti, Luminăţia ta!” Bărbat surâdea cu toată faţa. Nădăjduind să-i ostoiască amărăciunea. Logofătul, uluit, îşi struni roibul cu atâta furie, încât acesta era să-l răstoarne. Mormăi cu bărbia în piept: „Măria Sa m-a pus la grea încercare!’</p>
                  <p rend="justify">Ajuns în faţa lui Mircea, calul alb necheză, bătând copita. Cavalerul sări din spinarea lui şi se apropie de Domnitor. Nu mai găsea cuvintele pregătite de atâta vreme pentru clipa aceasta neasemuită. Înmărmuri la câţiva paşi.</p>
                  <p rend="justify">—  Să trăieşti, Măria Ta!</p>
                  <p rend="justify">Privirea lui verde strălucea umedă din îngrădirea neagră a genelor, ca două luminişuri într-un desiş păduros.</p>
                  <p rend="justify">Domnitorul ridică sabia încet, cu vârful în sus, pe lângă coif, într-o deplină tăcere. Când o aplecă, Nan Udobă lăsă calul slobod, se repezi şi-i atinse mâna dreaptă cu fruntea.</p>
                  <p rend="justify">—  Bine ai venit acasă, Mărite Doamne!</p>
                  <p rend="justify">În glasul lui gâlgâia o bucurie atât de adâncă, încât se mărginea cu durerea.</p>
                  <p rend="justify">—  Bun găsit, năstruşnice boier! Spuse râzând Domnitorul, încercând să-şi ascundă prin aceste cuvinte tulburarea.</p>
                  <p rend="justify">Calul alb se apropia încetişor, scuturând din cap. Mustăci hainele cavalerului, apoi veni şi îşi vârî botul în căuşul palmei stângi a Domnitorului.</p>
                  <p rend="justify">—  Măria Ta, ţi-am adus şi telegarul. În dregătoria de comis, încredinţată mie de uzurpator, m-am străduit să umplu grajdurile domneşti cu noi herghelii. Treaba aceasta sfârşită, păzii ca ochii din cap visteria ţării de lăcomia hielenilor şi a otomanilor. Înainte de a porni încoace, să te întâmpin, am golit-o. Argintii sunt la loc sigur. Din mânăstiri, stareţii au slobozit pe mulţi slujitori credincioşi Măriei Tale. Braţul lor va întări oastea ce o îndrumi.</p>
                  <p rend="justify">Botul calului ieşi din căuşul mâinii şi se puse pe nechezat.</p>
                  <p rend="justify">Mircea scoase de pe deget inelul Udobilor şi apucându-i cavalerului mâna i-l trecu pe inelar. Nan făcu gestul să-i înapoieze pe cel german, dar Domnitorul îl opri, rostind către el cuvintele întâiului Basarab, uşor schimbate:</p>
                  <p rend="justify">—  Îl meriţi. Credinţa domniei tale faţă de noi te-a îndemnat să ne slujeşti mergând pe o cale prea aspră. Din cele mai spinoase! Cei care te-au învinuit în faţa mea de netrebnicie, n-au decât să se căiască!</p>
                  <p rend="justify">Mulţi dintre cei aflaţi acolo nu se dumireau de ceea ce se petrecea, necunoscându-l pe mândrul cavaler căruia Mircea îi dăruia toată bunăvoinţa sa.</p>
                  <p rend="justify">În galopul cailor sosi întregul pâlc al boierilor ascunşi în pădure. Urale nesfârşite ţâşniră din piepturile lor. Mişcat, Domnitorul îi salută cu sabia ridicata, aşa cum făcuse şi cu Nan Udobă.</p>
                  <p rend="justify">Logofătul Baldovin călărea agale, mohorât. La o oarecare depărtare se ţineau pe margini Bărbat şi clopotarul.</p>
                  <p rend="justify">—  Grea e osânda Măriei Tale! Îngăimă, năuc, Baldovin.</p>
                  <p rend="justify">—  A mea nu! Singur ţi-ai dat-o.</p>
                  <p rend="justify">Nan Udobă merse către el, zicându-i:</p>
                  <p rend="justify">—  Osânda ce ai aruncat-o cu atâta uşurătate asupra unui Udobă, e şi mai grea, boierule!</p>
                  <p rend="justify">—  Cugetul mi-e curat, se burzului logofătul. Nu datorez credinţă decât Domnitorului meu! Capul domniei mele n-are gânduri întortocheate. El ştie una, braţul meu alta!</p>
                  <p rend="justify">—  Dacă sabia mea nu iese din teacă la vederea Domniei tale, e pentru un lucru ce mi-a fost de folos în greaua sarcină ce mi-am luat-o: uzurpatorul a crezut toată vremea că ura ce-i port logofătului Baldovin m-a îndemnat să-l slujesc. Se întoarse iute către Domnitor. Măria Ta, oastea trebuie scoasă din codru. La ceasul acesta uzurpatorul a aflat, desigur, tot. Nu teama mă iuţeşte, dar o hărţuială din partea lui ne-ar stânjeni coborâşul spre Dunăre. Garnizoana maghiară de la Tumu a fost încunoştiinţată de sosirea Măriei Tale şi a Luminăţiilor lor…</p>
                  <p rend="justify">Calul alb mustăci din nou în vestmintele sale, îşi ascunse botul în mâneca hainei, hihonind uşurel.</p>
                  <p rend="justify">—  Ia-l! E al domniei tale de acum. Năzdrăvanul pe care-l călăresc e un dar crăiesc şi nu s-ar cădea să-l supăr pe Sigismund.</p>
                  <p rend="justify">Corpul de oaste, condus de căpeteniile muntene, rămase mai departe în frunte, străbătând locuri pustii de aşezări omeneşti şi branişti. Celălalt, însoţit de voievodul Ştibor, venea pe urmele sale, la o oarecare depărtare, să amăgească vrăjmaşul, de s-ar ivi cumva şi să dea iureş în împrejurarea că ar lovi pe cel din faţă.</p>
                  <p rend="justify">Mircea trecuse de mult pădurea Cotmeana şi ajunsese din nou în preajma Oltului, fără să întâmpine vreo greutate. La un loc prielnic dete poruncă de popas, să aştepte oastea lui Ştibor, rămasă prea în urmă. Cum vremea trecea, fără ca aceasta să se ivească, Nan Udobă plecă cu Milcul Dănişor şi cu jupanul Şerban, însoţiţi de Bărbat şi de Stanciu clopotarul – care se ţinea după el ca o umbră – să vadă dacă nu au rătăcit cumva drumul. Domnitorul socotea necăjit multele zile şi nopţi care trecuseră de la plecarea din Făgăraş, neştiind dacă Sigismund nu-şi pierduse răbdarea aşteptându-l.</p>
                  <p rend="justify">Se lăsa scara. Oştirea transilvană nu mai sosea. Cei trimişi s-o îndrume spre tabăra de popas pieriseră şi ei. Mircea ghici ce se întâmplase. Curtenii, chemaţi să-i primească porunca, o strigară mai departe oştenilor care se pregăteau să se ospăteze: se întorceau pe drumul venit, să sară în ajutorul voievodului Ştibor.</p>
                  <p rend="justify">Porniră. Se auzea, dinspre miazănoapte, tropot de cai. Nu trecu mult şi se ivi o ceată întreagă de călăreţi, cu Ştefan Losoncz năclăit de sânge.</p>
                  <p rend="justify">—  Nu sunt atins greu, gemu acesta, cuprins de braţele Domnitorului. Vin şi ceilalţi, Ştibor s-a luptat cu uzurpatorul, i-a frânt sabia, l-a spintecat… Udobă a sosit la vreme. Îl încolţiseră dregătorii. Omul acela, uriaşul, a doborât câţiva, dar alţii s-au năpustit şi ni l-au luat pe prins, pe Vlad… Era în mâna mea, zbiera înspăimântat, totuna de sânge. Pe mine m-au străpuns în picior; spurcăciunea aceea m-a mânjit aşa şi vreau să lepăd de pe obrazul meu cât mai iute miasma de hiclean…</p>
                  <p rend="justify">Sosi şi grosul oştirii. Răniţii erau purtaţi pe tărgi întocmite din crengi, alţii, loviţi mai uşor, pe spatele cailor.</p>
                  <p rend="justify">—  O, cât aş fi vrut să mă iau pe urmele lor! Strigă Ştibor necăjit, ridicând braţele. Ţara Românească ar fi acum slobodă, restul oştirii în slujba noastră. Dar cunoşteam dorinţa domniei tale şi mânia regelui, de nu vom ajunge la vreme.</p>
                  <p rend="justify">—  Unde e Nan Udobă?</p>
                  <p rend="justify">—  Încearcă, mai încearcă să-l prindă viu sau mort.</p>
                  <p rend="justify">—  Ce greşeală! Şi-ar putea pierde domnia lui viaţa!</p>
                  <p rend="justify">—  Cu vitejii aceia alături, nu s-ar teme nici cel mai slăbănog cavaler, darmite acest leu, Udobă!</p>
                  <p rend="justify">—  Să dăm semnalul de pornire, răniţii au nevoie de îngrijiri. Tabăra noastră e aşezată în loc bun; vom rămâne acolo până vor fi în stare să meargă toţi.</p>
                  <p rend="justify">În plină noapte se reîntoarseră şi ceilalţi. Nobilul Călin, din Scareiul Făgăraşului, străjuia cortul Domnitorului. Merse spre Nan Udobă să afle ce veste aducea.</p>
                  <p rend="justify">—  Măria Sa abia s-a culcat. Era îngrijorat pentru viaţa domniei tale şi a celorlalţi.</p>
                  <p rend="justify">—  După cum vezi, nu ne-a luat-o nimeni, dar nici noi n-am izbutit să-i ajungem din urmă, atât de năprasnic goneau, râse încet cavalerul.</p>
                  <p rend="justify">Jupan Şerban avea palma stângă zdrenţuită de tăietura unei săbii. Bărbat sângera şi el la un braţ. Clopotarul aduse un pumn de sare şi le presără rănile. Scrâşniri din dinţi, dar nu scoaseră un vaiet, să nu-i trezească pe cei adormiţi în pacea nopţii.</p>
                  <p rend="justify">Cerul, deasupră-le, îi cuprindea ca într-un cort uriaş, luminat de facle.</p>
                  <p rend="justify">Oastea lui Mircea o ajunse pe a cruciaţilor abia la Nicopole, unde îşi aşezaseră uriaşa tabără. Regele îi întâmpină pe voievozi vesel, sigur de izbândă.</p>
                  <p rend="justify">—  Nici nu cred că Baiazid va îndrăzni să ne lovească, aşa că vom merge noi de aici să-l căutăm unde s-a ascuns.</p>
                  <p rend="justify">Vorbele sale nu fură pe placul prietenilor. Ascunzişul sultanului însemna capcană, nu fugă sau teamă, cum îşi închipuiau toţi cavalerii apuseni.</p>
                  <p rend="justify">—  Să fim cu ochii în patru, îi şopti Mircea prietenului Ştibor.</p>
                  <p rend="justify">Tabăra nu semăna de loc cu una militară şi mai puţin cu una de război, ci era o întindere presărată cu şopruri de ospăţuri şi petreceri, corturi de desfrâu, căruţe învălmăşite, grajduri de cai. Niciunde vreun şanţ de apărare, vreo colibă de adăpost pentru străji şi oşteni, vreun turn din lemn pentru supravegherea împrejurimilor. Când, la îndemnul lui Mircea, Sigismund încercă să pună orânduială şi chibzuială în tabără, stârni certuri între cruciaţi: cei care erau gata să asculte povaţa regelui – burgravul de Numberg, seniorii germani şi englezi – se aleseră cu batjocuri din partea ducelui de Burgundia şi a curtenilor săi, care îi învinui că sunt nişte fricoşi. Fălos din cale-afară, având sub ascultarea sa şase mii de burgunzi, nu-i cădeau bine poruncile craiului unguresc, mai ales că pusese la cale o mare serbare, cu ghiftuială, dănţuială şi muieri, chiar pe locul unde glăsuia Sigismund să fie ridicate baştele [13].</p>
                  <p rend="justify">Curtenii Domnitorului se trăseseră către o margine a taberei, orânduind apărarea oastei. Supărat pe harababura ce domnea pretutindeni, petrecerea fiind în toi, Sigismund dete poruncă să-i fie mutat cortul lângă al lui Mircea.</p>
                  <p rend="justify">Boierul Manea prinse un osmanlâu care da târcoale prin împrejurimi. Ameninţat cu uciderea, dezvălui că Baiazid trimisese un hatişerif către căpeteniile paşalâcurilor şi că oştirile acestora se şi puseseră în mişcare. Mai mult nu scoaseră de la el: unde se ascundea sultanul, încotro se îndreptau paşalele. Cam ce treabă i se încredinţase lui nu era greu de ghicit.</p>
                  <p rend="justify">Dându-şi seama de primejdie, regele înfricoşă tabăra: Baiazid se afla pe aproape! Storşi de valgă din pricina băuturii, burgunzii hohoteau neîncrezători. Auzi, să fie gata de luptă! Restul cavalerilor se încâlceau zăpăciţi.</p>
                  <p rend="justify">Neorânduiala în care se făceau pregătirile îl puse pe gânduri pe Mircea. Răsunau certuri şi sudalme. Lăsă forfota aceea smintită şi luând cu sine o mie dintre cei mai destoinici călăreţi, plecă să cerceteze împrejurimile.</p>
                  <p rend="justify">Veştile aduse îl neliniştiră pe rege. Paşalele îşi aşezaseră ienicerii şi spahii pe platoul cetăţii. Sultanul nu se găsea acolo, ci pesemne undeva pe aproape, în apărarea celor de sus.</p>
                  <p rend="justify">—  Platoul putea să fie în mâinile noastre, rosti cu amărăciune Mircea, necăjit în acelaşi timp că se plecase voinţei seniorilor apuseni şi nu întreprinsese nimic singur, de mai înainte…</p>
                  <p rend="justify">Moto: „Ce milă ne era să vedem atâţia cavaleri în gura de lup a duşmanului!” [14]</p>
                  <p rend="justify">Un sfat de război avu loc în tabără înainte de a începe lupta. Sigismund îi rugă pe seniori să-şi spună cuvântul, vestindu-i că-l păstra pe al său la urmă. Cum nu se hotăra nimeni să înceapă, Mircea ceru îngăduinţa ca, în loc de a zăbovi în tabără, să plece cu corpul său de oaste să lovească cel dintâi pe otomanii de lângă cetate.</p>
                  <p rend="justify">—  Ce zice? Se repezi ducele Burgundiei, mergând spre rege. Când află, se mânie, apoi prins de un gând, se aşeză pe hohotit.</p>
                  <p rend="justify">—  Cinstea aceasta se cade cavalerilor burgunzi şi francezi! N-am cutreierat atâtea ducate şi regate ca să îngăduim unui principe dunărean să culeagă laurii biruinţei în locul nostru! Dacă n-aveaţi nevoie de spada noastră la ce ne-aţi poftit?</p>
                  <p rend="justify">—  Nu-l înţelege greşit pe credinciosul nostru prieten şi aliat, şovăi regele, domnia sa ne-a cerut îngăduinţa numai pentru faptul că se pricepe ca nimeni altul să lupte cu turcii.</p>
                  <p rend="justify">—  Despre asta ne-ai mai vorbit şi pare-mi-se ne-ai şi scris, dete dintr-o mână ducele. Dacă nu plec cel danţai din tabără, nici nu mă mai umesc!</p>
                  <p rend="justify">Lancaster mormăi înciudat, germanii se ridicară şi ei supăraţi. Francezii trecură de partea burgundului. Regele dete din cap descumpănit.</p>
                  <p rend="justify">—  Nu e vremea de tocmeală, de certuri, iluştri cavaleri. Primiţi să plece ducele Burgundiei? Îl vom urma îndeaproape.</p>
                  <p rend="justify">Vorbele sale stârniră freamăt. Strigăte se învălmăşiră. Se băteau cap în cap. Îndemnurile nu erau ieşite dintr-o cumpănire înţeleaptă, spre folosul izbânzii obşteşti, pentru care veniseră la Dunăre. Regele îşi pierdu răbdarea.</p>
                  <p rend="justify">—  Ba urma-urmei căpetenia luminăţiilor voastre sunt eu! M-aţi ales de bună voie şi mi s-ar cădea întâietatea! A mai rămas să ne încăieram între noi, spre ruşinea întregii Europe! Ajunge atâta sfadă! Însufleţirea se cuvine a o dărui ţelului pentru care ne aflăm aici!</p>
                  <p rend="justify">Le cuvântă multă vreme în felul acesta. Deşi nu se lăsau convinşi, nu se mai îmbiară a-i răspunde, încât rămase să plece la atac mai întâi cavaleria burgundă, ajutată de cea franceză, cum hotărî regele. Întreaga tabără fu pusă pe picior de război. Ducele Burgundiei îşi înflăcăra cavalerii, amintindu-le de isprăvile străbunilor, făgăduindu-le prăzi îmbelşugate, o reîntoarcere triumfală acasă. „Ce n-au fost în stare prinţişorii aceştia dunăreni, ne e dat nouă să înfăptuim! Ildârâmul n-o să vadă niciodată Roma, dar Burgundia da, căci îi vom duce prinşi în ducatul nostru.” Urletele celor şase mii îi acoperiră vorbele.</p>
                  <p rend="justify">Cu aceleaşi urlete, în galopul cailor, aveau să pornească atacul. Năvala cavalerilor împlătoşaţi – burgunzi şi francezi – sparseră primul stăvilar format de spahii; şi al doilea se prăbuşi măcelărit sau se trase în lături. Cei răniţi îşi viermuiau trupurile cu ale cailor, în vaiete şi rugi către Alah. Al treilea val, deşi se lupta cu înverşunare, fu de asemenea înlăturat, dar atacul începu să se împotmolească; după ce le ţineau piept, spahiii se trăgeau înapoi, galopau pe caii lor iuţi către margini, lăsându-i pe greoii cavaleri să se repeadă prin golurile rămase. După ce îi hărţuiră astfel, silindu-i să se răsucească, după cum le era voia, ca să le sleiască puterile, se prefăcură a fugi înfricoşaţi. Revenindu-şi din zăpăceală, cavaleria burgundă porni pe urmele turcilor.</p>
                  <p rend="justify">Se deschidea un câmp larg. Departe se zărea ca o turmă învăluită în pulbere: o altă oştire otomană. Cavaleria burgundă se azvârli într-acolo cu strigăte de izbândă, părăsindu-i pe spahiii urmăriţi.</p>
                  <p rend="justify">Cu Mircea alături, Sigismund urmărea lupta de pe înălţimea cucerită. Oştirile lor primeau ultimele îndrumări de la voievodul Ştibor şi de la banul Losoncz. Văzură uimiţi cum călăreţii cădeau rânduri, rânduri, cu cai cu tot, deşi nu aveau în faţă nici măcar un oştean turc; zbieretele lor se amestecau cu nechezatul cailor, apoi se prăbuşiră unii peste alţii, încât înaintarea fu zăgăzuită de o stavilă nevăzută. Şovăind de pe lături, spahiii şi ienicerii potopiră cavalerimea apuseană, câtă nu căzuse la pământ, rămânând ca împotmolită.</p>
                  <p rend="justify">—  Ce să fie? Strigă regele.</p>
                  <p rend="justify">—  O capcană, rosti Mircea îngrijorat. Câmpul e presărat cu pari ascuţiţi. O viclenie de-a lui Baiazid!</p>
                  <p rend="justify">N-avu vreme să-l lămurească deplin, căci măcelul începuse. Goniră spre oştire.</p>
                  <p rend="justify">Galopau să le vină celor încercuiţi în ajutor, urmaţi de pedestrime. Treziţi cu otomanii asupră-le, cavalerii luptau vitejeşte, să-şi scape viaţa, corp la corp. Caii, însângeraţi, săltau peste pari, goneau dincolo de câmpul acela ca sălbăticiţi.</p>
                  <p rend="justify">Sosiţi aproape, Sigismund şi Mircea fură nevoiţi să dea înapoi. De unde răsărise oştirea aceea numeroasă în frunte cu însuşi Baiazid? Le tăia calea. Burgunzii şi francezii erau pierduţi. Încercară o hărţuire, în vreme ce cavalerii germani şi englezi izbeau marginile conduse de paşale. Ştibor se avântă spre o aripă din oastea Ildârâmului, fără a o putea zdrobi. Se retrase la vreme, să nu fie împresurat. Losoncz lovi corpul de oaste al sârbului Ştefan Lazarovici, vasalul şi totodată cumnatul sultanului, dar n-avu mai mult noroc. Ce uşoară gonea încolo şi încoace cavalerimea turcă! Ce iute se mişcau ienicerii! Căzură mulţi oşteni ucişi, alţii fură luaţi prinşi.</p>
                  <p rend="justify">—  De plumb parcă ar fi ai noştri! Strigă regele mâniat.</p>
                  <p rend="justify">—  Nu mai e nici o scăpare, lupta e zadarnica, rosti osânda Mircea, cu inima grea de durere.</p>
                  <p rend="justify">Curtenii îl înconjurară pe rege, să-l apere, îi cerură să dea poruncă de retragere cât mai era vreme.</p>
                  <p rend="justify">—  Ar fi o nebunie să ne băgăm în gura lupului, strigă ducele de Lancaster. Burgundul şi-a dus cavalerii la pieire. Poftim ce s-a ales de făloşenia lui!</p>
                  <p rend="justify">Sosit lângă Mircea, Ştibor îl îndemnă de asemenea să se retragă. Regele întreba de palantinul de Ungaria, pe care nu-l zărea nicăieri. Hermann de Cilly şi castelanul Hanns de Nuremberg stăruiau ca Sigismund să părăsească câmpul de bătaie.</p>
                  <p rend="justify">—  Repede la Dunărei strigă burgravul Frederic. Să apucăm să ne îmbarcam pe corăbii! Leinhart Richarthinger ce mai aştepţi?</p>
                  <p rend="justify">—  Nu-l găsesc pe Schfltberger…</p>
                  <p rend="justify">Dinspre câmpul de luptă goneau către ei cei scăpaţi din măcel. Se înserase între timp, astfel că, ajutaţi de întunericul ce se lăsa, rămăşiţa oştirilor o apucă spre Dunăre. Mircea şi Ştibor îl sfătuiră pe rege să treacă fluviul împreună cu ei în Ţara Românească.</p>
                  <p rend="justify">—  Măria Ta o să ajungă la Buda prin Transilvania.</p>
                  <p rend="justify">Sigismund te arătă temător de o capcană a uzurpatorului.</p>
                  <p rend="justify">—  Ne va tăia cu siguranţă calea! Mai bine pe Dunăre.</p>
                  <p rend="justify">Cavalerii care îl însoţeau fură de aceeaşi părere, astfel că se despărţiră, corabia regelui apucând-o către Marea Neagră:</p>
                  <p rend="justify">Cei scăpaţi din încercuire îşi reveneau cu greu din spaimă. Ducele Burgundiei, palatinul Ungariei, seniori din Franţa şi din Germania căzuseră în mâna lui Baiazid.</p>
                  <p rend="justify">—  Nu mă îndoiesc că o să le dea drumul, rosti ducele de Lancaster. Pentru aur, toţi seniorii…</p>
                  <p rend="justify">—  Baiazid altfel purcede, luminăţia ta, îl întrerupse Leinhart Richartingher cu amărăciune. Face colecţie de capete frumoase de ghiauri! Pe bieţii noştri prieteni îi aşteaptă securea călăului. Securea înseamnă spaimă şi spaima supune ţările înfricoşaţilor!</p>
               </div>
               <div type="div3">
                  <head>
                     <label>Capitolul XIII.</label>Pământul acesta nu-l vrea pe hicleni</head>
                  <p rend="justify">Nan Udobă, plecat cu câţiva însoţitori să cerceteze malul Dunării, aduse vestea că şi cetatea Tumu fusese luată de turci, iar garnizoana maghiară de acolo fusese măcelărită. Ştibor spuse atunci că recucerirea acesteia trebuie amânată şi că n-ar fi cuminte de trecut fluviul decât printr-un loc îndepărtat de întăriturile otomane.</p>
                  <p rend="justify">—  Pe domniile noastre ne aşteaptă o treabă mai însemnată de îndeplinit.</p>
                  <p rend="justify">Atât corăbiile cât şi oastea se strecurară în timpul nopţii către răsărit, încotro plecaseră regele cu însoţitorii. Căutară un loc mai strâmt de trecere, dar nu-l găsiră decât la aproape jumătate de drum între Olt şi Argeş, lăsând Zimnicea spre apus. Se afla acolo, lângă malul stâng, un ostrov lunguieţ. Podul de bărci fu alcătuit la iuţeala.</p>
                  <p rend="justify">—  Grozav loc pentru o cetate de apărare, surâse Mircea. O şi vedea în minte: înaltă, cu turnuri de pază, străjuind din ostrov amândouă malurile, legată de cel muntean cu un pod ce, odată ridicat, ar lăsa Dunărea. Să o ocrotească din toate părţile [15]. Ar fi de necucerit! Strigă el.</p>
                  <p rend="justify">—  Ei, multe treburi avem de îndeplinit, Măria Ta! Făcu boierul Baldovin.</p>
                  <p rend="justify">—  Aşa e, spuse Domnitorul.</p>
                  <p rend="justify">—  Pe cea începută se cade mai întâi s-o sfârşim, zise Ştibor.</p>
                  <p rend="justify">Mircea îl privi binevoitor.</p>
                  <p rend="justify">—  M-ai uşura de o ispravă neplăcută. Ţi-am făgăduit această pradă.</p>
                  <p rend="justify">După cucerirea de către turci a cetăţii Tumu, populaţia munteană goni către oraşele întărite de la miazănoapte, ducând spaima cu ea. Din ţânţar, zvonul creştea, se preschimba, încât nu se mai ştia dacă Ildârâmul nu trecuse chiar fluviul şi venea tăvălug ca să prade şi să ucidă.</p>
                  <p rend="justify">Trimise de uzurpator să aducă ştiri întemeiate pe adevăr, iscoadele se înapoiară în Cetatea de Scaun în goana cailor. Le primi spătarul.</p>
                  <p rend="justify">—  Luminăţia ta, nici gând să vină încoace sultanul! Răsuflă căpetenia, căzând în faţa acestuia cu un genunche la pământ.</p>
                  <p rend="justify">—  Prea bine! Aşadar, scorniri de-ale norodului! Prostimea îşi face singură spaimă! Nici n-a crezut Domnitorul Vlad că prietenul său iar face o atare ocară!</p>
                  <p rend="justify">—  Vestea e şi mai rea! Urcă spre muncele însuşi Mircea! E cu el voievodul Ştibor şi ungurul, care-l prinsă pe Măria Sa Vlad când trecură în jos. Cât despre hicleanul ăla, Nan Udobă, nici gând să fi murit, cum îl minţiră boierii pe Domnitor.</p>
                  <p rend="justify">—  Mai încet, nu striga aşa! Se sperie spătarul, sărind din jilţ ca şi cum ar fi luat foc. Cu ce oşti, neghiobule? Că doar n-a rămas decât pulbere…</p>
                  <p rend="justify">—  Le-am văzut cu ochii mei!</p>
                  <p rend="justify">Dregătorul fugi să-i dea de ştire uzurpatorului.</p>
                  <p rend="justify">Urmând cursul Argeşului, Mircea şi Ştibor se îndreptau spre Cetatea de Scaun. Spaima mulţimilor se prefăcu curând în bucurie. Nu cetele osmanlâilor năpădiseră ţara, ci se reîntorcea acasă vajnicul apărător al gliei străbune şi al vetrelor, neînvinsul fiu al lui Radu Negru Vodă, singura nădejde de supravieţuire a lor şi a Ţării Româneşti, acum când Baiazid avea calea slobodă spre inima Europei. În loc să fie întâmpinată şi hărţuită de căpeteniile lui Vlad, oştirea celor doi aliaţi, sleită de puteri, se văzu întărită cu pâlcurile dregătorilor din olaturi, de oamenii târgurilor, al posadelor, de moşnenii satelor, înarmaţi cu ce le cădea în mână.</p>
                  <p rend="justify">—  Să trăieşti, Măria Ta! Dete bunul Dumnezeu să-ţi întorci faţa iarăşi către noi! Hiclenii ne îmbrobodeau c-ai pierit. Luna trecută aflarăm că te afli sănătos şi ai pornit din nou spre păgânătate. Dregătorii s-au întors atunci spârcuiţi rău de vitejii Măriei Tale şi însuşi nesocotitul de Vlad vătămat. A zăcut mult, după cum umblă vorba. S-o pornim degrabă la Argeş, sa nu cuteze a încropi oaste ca să-ţi stea împotrivă! E drept, Măria Ta, că rubedenia aceea a Basarabilor, Nan Udobă, a lucrat aici cu iscusinţă, cu ştirea Măriei Tale, împotriva hiclenilor? Norodul aşa zvoneşte.</p>
                  <p rend="justify">Trecură prin locul unde cu doi ani în urmă, la Rovine, Baiazid fusese biruit în chip ruşinos şi silit să fugă cu rămăşiţa oştirii peste Dunăre.</p>
                  <p rend="justify">—  Ce prilej bun s-a pierdut atunci, ca şi acum la Nicopole! Rosti voievodul Ştibor. Nesocotinţa crailor, uneltirile, făloşenia ducilor făcură din sultanul umilit de ieri, un puternic vrăjmaş azi! Pe umerii domniei tale apasă o sarcină şi mai grea.</p>
                  <p rend="justify">După popasul unei nopţi, făcut nu departe de Argeş, hotărâră să trimită o solie către dregători, ca să înlăture orice vărsare de sânge, dar nu mai fu nevoie de acest lucru, căci se pomeniră cu pârgarii aşezării gonind în calea lor. Se închinară în faţa Domnitorului cu lacrimi de bucurie, şiroite pe obraji.</p>
                  <p rend="justify">—  Uzurpatorul a fugit cu boieri cu tot! Oraşul şi cetatea sunt slobode, Măria Ta. Cu greu am stăpânit norodul să n-o pornească încoace. Mitropolitul îi trimite Măriei Tale binecuvântarea sa. Prin gura noastră grăieşte şi preacucernicul Paisie. Zice că a trimis câţiva jupani în urmărirea fugarilor, să afle încotro se îndreaptă, unde vor să se ferece. Olăcarii porniră spre mânăstirea Struglea, la mărita doamna Ana, cate acum poartă schima monahală de Calinchia, să-i ducă veste de bucurie şi tihnă. Acolo stă ascunsă în plâns şi rugăciune slăvită şi evlavioasa mamă a Măriei Tale.</p>
                  <p rend="justify">Ochii negri se înceţoşau. Picurau peste inima lui balsam aceste veşti prielnice, alungând amărăciunile, durerea, ascunse atâta vreme. Bucuria trebuia stăpânită şi ea, dacă dorea să-i rămână mintea limpede.</p>
                  <p rend="justify">—  Ocârmuirea Măriei Tale o doreşte, fără oprelişte, întreaga ţară, din Banatul Severinului şi până la marea cea mare! Nici crezut-am că n-ai domnit în ăşti ani vitregi! Că a ocrotit, Măria Ta, neclintit, fruntariile ţării! Mai presus de tron ai pus liniştea şi slobozenia norodului! Măriţii Basarabi nu s-au zvârcolit în mormintele lor. Braţul şi cugetul Măriei Tale au fost pavăză faptelor de faimă ale acestor străluciţi şi slăviţi cavaleri!</p>
                  <p rend="justify">—  Să ia aminle Ildârâmul! Dacă dezbinarea pizmaşă ce o întâlni pretutindmea i-a fost prilej de biruinţă, aici, la noi, se va poticni şi de acum, căci fiece om din astă ţară e o cărămidă cu care Măria Ta va ridica stavila cea potrivnică cotropirii!</p>
                  <p rend="justify">O  blândă toamnă îmbrăţişa muncelele. Semăna aidoma ziua sosirii la Argeş cu a plecării. Ca văpăile focului fluturau mantiile codrului lăsat în urmă. Luminişurile le prăfuia cu o pulbere de aur molâia rază strecurată printre copaci. Răsunau tălăngi undeva în poiene. Un fluier doinea turmelor a jale.</p>
                  <p rend="justify">Mai stăruia în inima Domnitorului tânguirea ciobanului, când izbucni triumfător sunetul trâmbiţelor, bubuitul tobelor, ca o odă a bucuriei. Târgul, cetatea năvălea în întâmpinarea sa cu strigate înflăcărate; avântul mulţimii era nemărginit şi nu încetă cât străbătu Mircea drumul spre cetate, spre Curtea Domnească, în fruntea oştirii, înconjurat de prieteni, de mitropolitul Kyr Antim, venit în întâmpinarea sa, de credincioşii vasali, preoţii bisericilor, călugări, dregători.</p>
                  <p rend="justify">Uscat şi gârbovit de griji, căit şi îndurerat în aceşti ani de pribegie ai iubitului său stăpân, gândind că pricina ticăloasei hiclenii era însăşi nesocotinţa sa, călugărul Paisie întinse mâinile sale osoase, tremurătoare spre binecuvântarea celuii sosit.</p>
                  <p rend="justify">—  De acum pot să m-aşez liniştit în mormânt, Măria Ta, căci zăriră ochii mei orbiţi de suferinţă slăvita faţă a celui mai înţelept Basarab! N-am avut decât o mângâiere în acest răstimp: credinţa ce ţi-o purta cu ardoare cavalerul acela neasemuit, Nan Udobă.</p>
                  <p rend="justify">—  Mai avem multe de înfăptuit, preaeucernice, înainte de a căuta pacea mormintelor! Iar pentru aceasta, Domnia mea are nevoie de sfatul fiecăruia, bătrân sau tânăr.</p>
                  <p rend="justify">Dangătele clopotelor acoperiră vorbele sale. Domnitorul tresări. Clopotul capelei domneşti pornise cel dintâi, urmat de al Mitropoliei şi de al Sânnicoarei. Ghici cine se afla în clopotniţa Bisericii Domneşti şi se înveseli. Oşteanul Stanciu se preschimbase din nou în clopotar domnesc. Sminteala bănuită de atâţia boieri nu-l schimbase şi el se reîntorsese la firea-i de mai înainte, când trăia Costea şi el era un bărbat voios, bun de povestiri şi de încropit cimilituri.</p>
                  <p rend="justify">—  Să mergem mai întâi la Mitropolie! Le strigă Mircea curtenilor.</p>
                  <p rend="justify">Porniră într-acolo, în frunte cu Kyr Antim, vlădica, urmaţi de toată suflarea.</p>
                  <p rend="justify">Oştirea voievodului Ştibor, împreună cu a banului Ştefan de Losoncz, porni din Argeş la o săptămână, însoţită de o parte din oastea munteană, în frunte cu marele spătar, spre a lovi cetatea Dâmboviţa, unde se refugiase uzurpatorul. Printre cavaleri se aflau Nan Udobă, Şerban, Călin, Milcul Voicu Dănişor, care primiseră poruncă să treacă munţii după prinderea hiclenilor şi să întoarcă la Argeş familia Domnitorului.</p>
                  <p rend="justify">—  Un prilej bun pentru cei care au petrecut vremea în cetatea Făgăraşului cu mine, să revadă pe cei dragi, surâse Mircea, pironindu-l pe boierul Şerban care roşi ca o fecioară.</p>
                  <p rend="justify">Aşezată pe un loc înalt, în olatul Rucărului, cetatea Dâmboviţei era greu de cucerit, dacă pârcălabul adunase acolo, din vreme, arme, hrană şi apă, de aceea stăruise Domnitorul ca voievodul Ştibor să primească în rândurile oştirii sale şi viteji munteni. Unul dintre aceştia era şi pârcălabul cetăţii Câmpulung, care avea să li se alăture la trecerea prin acel oraş.</p>
                  <p rend="justify">—  Cetatea ne e în drum, nu facem vreun ocol, ca să ajungem la Braşov, îi vorbi Ştibor deschis, mulţumit că îi încredinţa lui însărcinarea de a scăpa Ţara Românească de uzurpator.</p>
                  <p rend="justify">Curtenii întrebară ce soarta îl aştepta pe ticălos.</p>
                  <p rend="justify">—  Domniile voastre ce spuneţi? Îi ispiti Domnitorul.</p>
                  <p rend="justify">—  Securea! Rostiră într-un glas.</p>
                  <p rend="justify">—  Şi pentru uneltitori?</p>
                  <p rend="justify">—  La fel! Strigă logofătul Baldovin.</p>
                  <p rend="justify">Mircea îşi netezea barba.</p>
                  <p rend="justify">—  Domnia mea a socotit altfel… se lăsă o tăcere plină de aşteptare. A fost Vlad Domn al acestei ţări? Sau numai al unor dregători, rob lor şi tronului pe care se aşeza împodobit în straie scumpe, încărcat de nestemate?</p>
                  <p rend="justify">—  Al dregătorilor hicleni, Măria Ta!</p>
                  <p rend="justify">—  A vegheat cetăţile noastre, olaturile, sau le-a pus mezat otomanilor: Dobrogea, Dârstorul, Tumu?</p>
                  <p rend="justify">—  Cu păgânul s-a însoţit şi împotriva ţării şi a norodului a lucrat!</p>
                  <p rend="justify">—  Apăi, boieri ai domniei mele, glia strămoşească nu-i vrea pe hicleni! Nici morţi, nici vii! Am hotărât, de aceea, împreuna cu măritul şi credinciosul nostru prieten Ştibor, să-i dăm uzurpatorului pedeapsa cuvenită; la fel slujitorilor săi. Poate că domniile voastre au băgat de seamă că nu m-am aşezat pe tronul acestei Cetăţi de Scaun?</p>
                  <p rend="justify">—  Ba da şi nici că am zărit pe undeva scaunul basarabesc! Strigă mirat logofătul Baldovin.</p>
                  <p rend="justify">Domnitorul surâse.</p>
                  <p rend="justify">—  Un dulgher ciopleşte în locul vulturului cu două capete stema slăvită a Cetăţii Argeş şi a Ţării Româneşti, o năpârcă… Tronul cu lighioana aceea va lua drumul spre închisorile Transilvaniei.</p>
                  <p rend="justify">Îl ascultară din ce în ce mai uimiţi.</p>
                  <p rend="justify">—  Pe el se va aşeza în fiece zi, până la moarte, slujit de curteni, cel care un scaun a râvnit şi prin muşcătură otrăvită l-a dobândit! Iar hiclenii i se vor închina alesului, până vor închide ochii!</p>
                  <p rend="justify">—  Îi vom străjui bine, nu vă temeţi! Râse Ştibor. Alaiul acesta de ocară se va întregi cu alţi curteni în temniţa care îi aşteaptă, de soiul tâlharilor Bratei şi Subaş.</p>
                  <p rend="justify">—  De la Câmpulung va sosi curând tronul Marelui Basarab. A stat până acum acoperit cu o bucată de pluş negru. Îl vom descoperi. N-a fost pângărit de mâna hicleanului. Acvila Câmpulungului, scutul Basarabilor, precum şi stema Argeşului [16] ne vor fi îndemn, mereu, a ne strădui spre binele ţării. Aşa să ne ajute Dumnezeu!</p>
                  <p rend="justify">Mişcaţi de vorbele sale, se ridicară cu toţii. Izbucniră urale. Mai la urmă se auzi glasul puternic, limpede, al lui Nan Udobă, repetând nişte vorbe pe care cu doi ani în urmă, într-o noapte cumplită, le rostise slăvita sa mamă: „Trăiască Domnitorul Mircea, înţelept ca un bătrân!”</p>
                  <p rend="justify">—  Grija noastră de acum e să stăruim în dorinţa de a vedea alcătuită Oastea cea Mare. Câtă vreme Ildârâm are în mână Tumu, nici cea mai pufoasă pernă nu va izbuti să odihnească capul domniei mele!</p>
                  <p rend="justify">Le vorbi de minunatul loc din vadul Dunării, strâmt şi dăruit cu un ostrov, unde va zidi o nouă cetate de apărare, la miazăzi, Giurgiu.</p>
                  <p rend="justify">—  Şi spre Brăila o să mai ridicăm o cetate. Ne va fi de folos pentru a opri zelul acelor domnitori moldoveni ce cu ochi sănătoşi vor avea văzul orb pentru slava Moldovei precum Ştefan Muşat! Forum Novum se va chema, adică Cetate Nouă, până când mulţimea de acolo îi va găsi alt nume, cum se obişnuieşte de la obârşia acestui neam. Aşa făcură din Campolongo, Câmpulung, din Castrul Argiş, Castrul lui Negru-Vodă şi din Radu I, Cavalerul Negru. Cum vor face şi din Mircea…</p>
                  <p rend="justify">Se opri să râdă.</p>
                  <p rend="justify">—  Ei, boierilor, norodul când îţi lipeşte porecla n-o mai şterge nici Cel de Sus, darmite vreun grămătic binevoitor!</p>
                  <p rend="justify">—  Aşa e, Măria Ta! Ticăloasa rubedenie a Basarabilor, Vlad, pomenit va fi, zic eu, cu hiclenia atârnată de numele ce l-a primit la botez: uzurpatorul!</p>
                  <p rend="justify">Oştirea munteană nu întârzie multă vreme în olatul Rucărului, căci cetatea Dâmboviţa, lovită de Ştibor, nu aşteptă să fie ruinată din pricina puţinilor fugari aciuiaţi acolo. Vlad le împuiase urechile oştenilor ce o apărau, în frunte cu pârcălabul, cum că Mircea fusese ucis la Nicopole, iar sultanul împingea cutezanţa până acolo încât să dorească şi cuprinderea Ţării Româneşti, lucru ce-i făcuse pe el şi dregători să se refugieze spre miazănoapte, unde aşteptau sprijin moldovean şi polon. În loc de oştiri de ale panilor şi hatmanilor, pârcălabul văzu cu surprindere că se aşezau pentru a lovi cetatea munteni şi unguri, saşi şi români transilvăneni, veniţi din miazăzi. Porunca uzurpatorului suna aspră: apărare până la ultimul oştean! Dregătorii lui nu se dezlipeau de lângă căpeteniile cetăţii, îmbărbătându-le, amintindu-le de faima biruinţei pârcălabului Dragomir. Prima solie trimisă de Ştibor nu fu primită de Vlad, să nu fie dată în vileag ţesătura înşelăciunii, de aceea cetatea fu lovită necruţător. La căderea nopţii lupta continua. Ştibor făcu un plan de învăluire, apoi trimise, spre dimineaţă, o altă solie, cu Nan Udobă în frunte, la cererea acestuia. Pârcălabul îl recunoscu de departe şi nu se dumirea de ce nu mai era în slujba lui Vlad. Dete poruncă să fie lăsată solia să-şi spună cuvântul. De astă dată nu se împotrivi nici uzurpatorul, nădăjduind că va izbuti să-l pedepsească pe hiclean. Pârcălabul se lămuri iute cum stăteau lucrurile, de la întâiele cuvinte rostite de Nan Udobă.</p>
                  <p rend="justify">—  Nu se cade, boierule, a-i adăposti în cetatea Dâmboviţei pe vrăjmaşii Domnitorului Mircea! Dacă domnia ta nu vrea să împărtăşească soarta acestor vânduţi către Ildârâm, îndeplineşte porunca împuternicitului Măriei Sale, voievodul Ştibor al Transilvaniei să-i predai pe fugari! Nu-i aşteaptă nici caznă, nici tăierea capetelor, cum li s-ar cuveni, ci pribegia. La vrerea lui Mireea, Sfatul Ţării a hotărât şi el aşa. Pământul străbun nu-i vrea pe hicleni nici morţi, nici vii!</p>
                  <p rend="justify">—  Tâlharule! Se repezi uzurpatorul vânăt de furie, cu sabia scoasă. Ai prădat visteria! Şarpe încălzit la sânul meu! Prefăcutule! Hiară! Cum mi-ai întors binele?</p>
                  <p rend="justify">Boierul Şerban sărise sprinten în întâmpinarea lui şi-l silea cu spada să se tragă înapoi. Dar teama să nu li se asprească pedeapsa pe care o credeau neînsemnată îi făcu pe boierii lui Vlad să-l înşface de câte un braţ. Se zbătea hicleanul ca un smintit în braţele lor, aruncând blesteme.</p>
                  <p rend="justify">Nan Udobă se mulţumi să râdă. Râdea din inimă şi hohotele sale făceau să răsune cetatea, acum prea goală.</p>
                  <p rend="justify">SFÂRŞIT</p>
                  <p rend="justify">[1] Alt inel al lui Nan Udobă, găsit în mormântul său (7). Descris după ilustraţia publicată de B. M. I. – 1923 – (Iorga, Pârvan).</p>
                  <p rend="justify">[2] Nobilimea poloneză.</p>
                  <p rend="justify">[3] Scrisoarea lui Sigismund către regele Franţei cuprinde aceste cuvinte; vezi şi „Scrisoarea a III-a” de M. Eminescu.</p>
                  <p rend="justify">[4] Hrisoavele Coziei (din).</p>
                  <p rend="justify">[5] Traducerea din latină. Redat după D. C. Arion: „Hrisoavele lui M. C. B. 1386-1418”.</p>
                  <p rend="justify">[6] Hrisoavele Coziei; hrisoavele Tismanei.</p>
                  <p rend="justify">[7] Monede de aur bizantine.</p>
                  <p rend="justify">[8] Curteni în costume ostăşeşti.</p>
                  <p rend="justify">[9] „toi” sau „temei” – corpul principal dintr-o oaste. În cumană=tovărăşie.</p>
                  <p rend="justify">[10] Breaslă.</p>
                  <p rend="justify">[11] Aşa sunt descrişi de cronicile vremii.</p>
                  <p rend="justify">[12] I. Neagoe (O cronică bulgară) în lucrarea sa „Mircea cel Bătrân”, Ed. Ştiinţifica, 1965, Bucureşti.</p>
                  <p rend="justify">[13] Redute, tranşee. Tradus din polonă (vezi şi Dicţ. L. Rom. Moderne).</p>
                  <p rend="justify">[14] I. Neagoe: „Mircea cel Bătrân” (O cronică bulgară) cu menţiunea „Un martor ocular al episodului”.</p>
                  <p rend="justify">[15] Cetatea Giurgiu.</p>
                  <p rend="justify">[16] Stemele: Câmpulungului; Basarabilor; Argeşului</p>
               </div>
            </div>
         </div>
      </body>
   </text>
</TEI>
