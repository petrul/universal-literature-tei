<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Adrian Niculescu</title>
            <author>Adrian Niculescu</author>
         </titleStmt>
         <editionStmt>
            <edition>
               <date>2013-07-30T22:20:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-12-23T14:09:03.411060599</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Adrian Niculescu</author>
         <div type="div1">
            <head>Istoria politică modernă şi contemporană</head>
            <div type="div2">
               <head>
                  <label>Tema I.</label>
                  <lb/>Procese şi fenomene politice în epoca Renaşterii (sfârşitul secolului al XV-lea)</head>
               <subtitle>După parcurgerea acestei teme veţi învăţa: 1 Problema începuturilor epocii moderne 2 Procesele centralizării politice 3 Fenomene ale Renaşterii politice 4 Expansiunea otomană şi Estul Europei.</subtitle>
               <p rend="justify">Cursul de istorie politică universală modernă şi contemporană îşi propune a oferi un cadru fundamental pentru situarea într-o perspectivă diacronică a proceselor şi fenomenelor politice ale lumii occidentale de la 1492 şi până în zilele noastre. Scopul cursului nu este acela de a oferi o informaţie enciclopedică superfluă, o colecţie de date lipsite de semnificaţie reală pentru cei care studiază Ştiinţele Politice, ci de a integra demersul istoriografic în schema de analiză pe care aceştia o vor aplica realităţilor concrete. Parafrazându-l pe Durkheim am putea spune că Istoria este ştiinţa politică aplicată. 1492 sau 1453? Când şi cum începe modernitatea?</p>
               <p rend="justify">Multă vreme, istoricii au plasat, nu fără naivitate, începuturile modernităţii în anul 1453 – punct terminus ce avea măcar meritul simplificării interpretărilor: la 1453 cădea Constantinopolul – ceea ce însemna sfârşitul puterii bizantine ce domnea de un mileniu peste bazinul mediteranean – iar în vest lua sfârşit Războiul de 100 de ani, marcând astfel naşterea, în Franţa şi Anglia, a monarhilor naţionale ce vor deveni noii actori ai scenei europene. În acelaşi timp, o dată cu sfârşitul Bizanţului, cărturarii greci s-ar fi refugiat în Italia, aducând cu ei seminţele Renaşterii. Astfel, la toate nivelurile, 1453 furniza un sfârşit necesar şi în acelaşi timp dramatic lumii muribunde a Evului Mediu.</p>
               <p rend="justify">Astăzi, metodele şi interpretările istoriografice mult mai rafinate ne îngăduie să pătrundem dincolo de comoditatea instituirii, cu pretenţii universaliste, a unui asemenea moment 0 al modernităţii. Vom vedea în acest curs că la 1453</p>
               <p rend="justify">Renaşterea mergea deja către amurgul ei baroc, că procesele centralizării politice în marile state naţionale din Europa au fost mult mai complexe şi mai dificil de delimitat, în fine că sfârşitul Constantinopolului nu a fost un moment crucial nici măcar pentru Europa Orientală, ci doar un eveniment, de altfel previzibil, dintr-o lungă continuitate istorică, ale cărui consecinţe s-au revelat abia pe termen lung. Anul 1492 nu are deci nici el cum să constituie un reper absolut; alegerea să este pur convenţională, impusă de comoditatea împărţirii discursului istoric în etape încadrate de jaloane temporale fixate mai degrabă de un consens al istoricilor decât de o semnificaţie obiectivă decelabilă. Am preferat însă a da o limită inferioară modernităţii mai degrabă la 1492 decât la 1453 pentru că marile fenomene şi procese politice ce o caracterizează tind a se agrega spre sfârşitul secolului XV; ele nu apar ex nihilo imediat după căderea Constantinopolului şi sfârşitul Războiului de 100 de ani, ci sunt rezultatele unor evoluţii – sau, adesea, involuţii - de durată. În acelaşi timp, 1492 marchează descoperirea Americii, punct nodal în expansiunea europeană; iar colonialismul şi, mai târziu, imperialismul, vor constitui permanent un pandant al istoriei moderne şi contemporane a Europei.</p>
               <p rend="justify">Amurgul Evului Mediu, cum îl numea marele istoric J. Huizinga, a fost epoca unor crize cu mult mai profunde decât cele în plan politic sau cultural pe care cu multă ingenuitate le identifica o istoriografie pozitivistă şi progresistă. La un secol după Marea Ciumă de la mijlocul secolului XIV, o gravă depresiune demografică continua încă să afecteze Europa.</p>
               <p rend="justify">Consecinţele sale în plan economic erau extrem de acute: progresele înregistrate în secolele XII-XIV fuseseră pierdute cu totul, atât din lipsa mâinii de lucru cât şi a epuizării zăcămintelor de metale preţioase din Occident şi nu în ultimul rând, a distrugerilor provocate de războaie – mai ales în Franţa şi în Spania. Manifestările unei dezvoltări economice de tip capitalist nu apar decât în cazurile excepţionale ale Ţărilor de Jos şi oraşelor din nordul şi centrul Italiei.</p>
               <p rend="justify">Consecinţele în plan politic ale unor dezechilibre de asemenea proporţii nu puteau fi mai puţin semnificative. Puterea descentralizată şi autarhică a feudalilor, ce caracterizase întregul Ev Mediu, a decăzut rapid în lipsa bazei sale economice – proprietatea funciară, afectată de criza forţei de muncă şi de consecinţele deflaţiei. Ei s-au văzut nevoiţi să intre în slujba suveranilor teritoriali ce dispuneau de sumele necesare menţinerii aparatului administrativ şi militar caracteristic puterii politice moderne. Cei ce doreau cu orice preţ să-şi păstreze independenţa s-au reorientat către veniturile obţinute din războaiele private, formă semi-oficială de banditism specifică mai ales micii nobilimi germane (Rittertum), sau au devenit mercenari, precum condotierii din Italia. În schimb, la nivelul statelor, procesele politice caracteristice au devenit, cu mult înainte de mijlocul secolului XV, cele ale unificării şi centralizării politice în jurul persoanei suveranului. Dacă centralizarea reprezintă o unificare administrativă şi juridică internă, unificarea este o centralizare politică şi militară externă a unor regiuni ţinând de aceeaşi naţiune – atât cât poate fi de relevantă această noţiune la începuturile modernităţii. Cele două procese sunt practic indisolubile, iar termenul ce le uneşte este puterea monarhului. Această figură a „principelui” ocupă, în epoca modernă, locul central deţinut până atunci în viaţa politică de seniorul feudal. Trebuie însă remarcat că adesea centralizarea, ca şi unificarea politică, sunt moderne mai degrabă prin consecinţele lor decât prin mijloacele de realizare. Astfel monarhia de la Paris devine suprema instanţă politică pe întreg teritoriul Franţei prin reunirea marilor feude la domeniul regal ca urmare a alianţelor dinastice. În mod similar unificarea şi centralizarea administrativă spaniolă este produsul medievalei uniuni între regatele Castiliei şi Aragonului. Privilegii şi instanţe de natură feudală sunt şi ele utilizate în scopul eliminării centrelor concurente de putere; de pildă, în umbra monarhiei, o instituţie destinată unui mare viitor se cristalizează în acest amurg al Evului Mediu: adunările de stări, al căror caracter este corporativ, pregătind însă instituţiile reprezentative moderne. În Anglia, Parlamentul este instituit în 1215; în Spania, Cortesurile apar la 1287; Stările Generale franceze sunt înfiinţate la 1302 Întreaga Europă, din Prusia până în Ţările Române, adoptă asemenea instituţii ca pe un scut împotriva abuzurilor regale, prin rolul lor de aprobare a deciziilor monarhice excepţionale şi contrare cutumei. Arma principală pe care şi-o însuşesc este însă legată de impozite – creaţie a fiscalităţii monarhice din secolul XIII – a căror aprobare şi percepere intră în atribuţiile adunărilor de stări, oferindu-le un mijloc de presiune asupra regilor. În procesul centralizării, suveranii înşişi şi le vor alătura, în primul rând pentru a obţine subsidiile necesare, dar şi ca aliat împotriva feudalităţii, căci toate aceste adunări au în componenţă o cameră inferioară burgheză – Camera Comunelor în Anglia, Starea a III-a în Franţa şi Spania – care adesea dobândeşte preeminenţa asupra clerului şi nobilimii, ca în Ţările de Jos sau în Wurtemberg; alteori, însă, adunările ostile vor fi reduse la un rol simbolic de autoritatea monarhică – cazul Spaniei.</p>
               <p rend="justify">Procesele politice ale centralizării monarhice în Franţa La 17 iulie 1453 în bătălia de la Castillon, comandantul englez John Talbot, veteran a zeci de campanii împotriva francezilor, pieri în mod lamentabil luând cu asalt o poziţie întărită apărată de artilerie. Astfel lua sfârşit Războiul de 100 de ani, ce opunea din 1337 Franţa şi Anglia; şi dacă la începutul conflictului acestea mai erau încă state feudale, în ultima jumătate a secolului XV cele două regate găsiseră liantul necesar construirii unui stat modern în sentimentul patriotic generat de această neîncetată stare de război.</p>
               <p rend="justify">Dacă francezul de la 1350 nu se considera supusul regelui Franţei, ci al seniorului local şi prin urmare al suzeranului acestuia, fie el englez, burgund său german, un veac mai târziu aceste legături feudale fuseseră înlocuite de un stat concentrat în jurul suveranului, o monarhie centralizată şi patriotică – dar nu încă naţională. În plus, francezii învăţaseră toate lecţiile militare ale războiului; iar la Castillon, ca şi la Formigny în 1450 englezii fuseseră bătuţi cu aceleaşi tactici cu care învinseseră la rândul lor mai înainte la Crecy, Poitiers ori Azincourt: defensivă pe poziţii fortificate, eficientizarea tirului infanteriei, şarjele ordonate şi extrema mobilitate a cavaleriei – la care francezii adaugă şi utilizarea artileriei de câmp. Însă marea inovaţie a epocii, a cărei importanţă politică, militară şi economică este incalculabilă, era introducerea armatei permanente în Franţa la 1445 operă a regelui Carol VII. Un asemenea instrument de politică internă şi externă nu era însă la dispoziţia majorităţii monarhilor europeni, căci el depindea de existenţa unei structuri politice centralizate, unor instituţii militare regulate şi unor venituri importante ale Coroanei. Până la sfârşitul secolului XV, doar Veneţia (1455) şi Burgundia (1471) îşi putură permite armate permanente. Ea servi însă mai ales politicii fiului lui Carol, Ludovic XI (146l-l483), adevăratul artizan al unităţii Regatului Franţei. La începutul domniei sale, nobilimea anarhică înfiinţase împotriva autorităţii monarhice „Liga Binelui Public”, reunind peste jumătate din teritoriul Franţei – domeniile a 6 mari case feudele şi ale vasalilor acestora – sub patronajul ducelui Burgundiei, Carol Temerarul (1467-l477), principalul concurent al monarhiei franceze. Forţele regale fură învinse; şi doar graţie ajutorului vechiului duşman, Anglia, Ludovic se putu redresa pe plan intern şi extern. Carol Temerarul, în schimb, rămăsese un suveran medieval, trăind de pe urma războiului; când ambiţiile sale în Germania îl aduseră în conflict cu elveţienii, infanteria acestora, înzestrată cu arme de foc, îl zdrobi în bătăliile de la Granson şi Morat (1476). Într-o ultimă tentativă de redresare, Carol pieri la asediul oraşului Nancy în 1477</p>
               <p rend="justify">Franţa era astfel debarasată de marele ei rival; şi fără protectorul lor, seniorii rebeli fură deposedaţi pe rând de domeniile lor între 1473 şi 1481; iar în 1482 prin tratatul de la Arras, Ludovic îşi împărţi Burgundia cu împăratul german. În acelaşi timp, el confiscă complet feudalităţii guvernarea şi administraţia regatului şi reluă expansiunea economică stopată de război printr-o politică protecţionistă de stat. Cronicarul Chastellain ni-l descrie astfel pe acest principe modern: Vroia să vadă toate pieţele şi graniţele regatului său, să cunoască tot şi toate. Vroia să facă totul după capul său şi se amestecă în cele mai mărunte treburi ale regatului. În realitate părea mai degrabă făcut pentru a domni asupra lumii decât peste un regat.</p>
               <p rend="justify">Totuşi, când fiul său minor, Carol VIII, urcă pe tron în 1483 marii seniori, în frunte cu ducele de Orleans, se opuseră regenţei şi încercară să reîntroneze anarhia feudală. Nereuşind să-şi susţină poziţia în Adunarea Stărilor Generale, unde Starea a III-a proclamă principiul suveranităţii poporului (1484), nobilimea recurse la arme şi fu învinsă în „Războiul nebun” (1488).</p>
               <p rend="justify">Ca urmare, ultimul mare domeniu feudal, Bretania, trecu în mâinile coroanei şi astfel, în ajunul războaielor italiene, Franţa era destul de puternică pentru a răsturna cu orice mişcare în exterior fragilul echilibru ce domnea între statele europene.</p>
               <div type="div3">
                  <head>Centralizarea politică în Anglia</head>
                  <p rend="justify">Succesele obţinute de Henric V în Războiul de 100 de ani păreau a ameninţa libertăţile tradiţionale ale poporului englez apărate de Parlament; căci monarhul guverna mai degrabă de la Paris decât de la Londra. Când Henric muri pe neaşteptate în 1422 însăşi unitatea regatului a fost ameninţată de acelaşi parlament, controlat de marile familii aristocratice şi care nu mai reprezenta decât interesele acestora; or noul suveran, Henric VI, era slab şi aproape nebun, neputând constitui contra-ponderea necesară la imensa putere a feudalilor. La 2 ani după sfârşitul războiului, în 1455 verii din casa de York ai regilor Lancaster se ridicară împotriva suveranului cu sprijinul atotputernicului conte Warwick şi al veteranilor din Franţa, declanşând ceea ce s-a numit „Războiul celor două roze” – din cauza trandafirilor de pe blazoanele caselor rivale.</p>
                  <p rend="justify">În ciuda conflictului intern, rapid transformat într-o rebeliune endemică a marilor seniori, centralizarea a făcut progrese. Eduard IV de York, ce urcă pe tron în 1461 după victoria de la Towton se dovedi suveranul renascentist prin excelenţă. El se grăbi să-l înlăture pe Warwick care se răsculase, lichidă apoi casa de Lancaster şi, bazându-se pe burghezie, slăbi atât nobilimea cât şi Parlamentul. Fratele şi succesorul său, Richard III (1483-l485), făcu greşeala de a-l ucide pe copii minori ai lui Eduard; lipsit de popularitate, fu înlăturat în bătălia de la Bosworth de Henric Tudor, un supravieţuitor al casei Lancaster, ce reinstaură stabilitatea în ţară. Efectele războiului se dovediră de altfel benefice: războinica aristocraţie engleză era decimată, burghezii şi ţăranii erau dezgustaţi de anarhia feudală; în schimb economia, de care seniorii războinici nu îndrăzniseră a se atinge, era extrem de înfloritoare şi ea furniză baza Angliei moderne care se putu astfel lipsi de marile armate permanente de pe continent. Pe drept cuvânt, Macaulay Trevelyan scria că Povestea prefacerii Angliei medievale în Anglia modernă ar putea fi scrisă foarte bine sub forma unei istorii sociale a negoţului englez cu postav.</p>
                  <p rend="justify">Epoca dinastiei Tudor va fi astfel o epocă a comerţului în care puterea monarhică se sprijină pe ţăranul înstărit (yeoman), pe micul nobil întreprinzător (gentleman) şi mai ales pe negustor; burghezul şi nu războinicul, a fost figura politică principală a Angliei moderne.</p>
               </div>
               <div type="div3">
                  <head>Centralizarea politică în Spania</head>
                  <p rend="justify">În acelaşi timp, Peninsula Iberică mergea şi ea pe drumul unificării şi centralizării politice. De un secol lupta de recucerire a Peninsulei din mâinile arabilor - Reconquista - stagna, iar autonomiile provinciale şi anarhia produsă de foştii combatanţi rămaşi fără ocupaţie generau revolte endemice în cele două mari regate ce-şi împărţeau Spania, Castilia şi Aragon. Abia la 1469 moştenitorii acestor tronuri, Isabela de Castilia şi Ferdinand de Aragon, se căsătoriră la Valladolid; ceea ce nu antrenă imediat şi unificarea Spaniei, căci Isabela este aprig contestată de partidul nobiliar pro-portughez. Când în 1475 se proclamă regină, războiul, finanţat de lusitani, izbucneşte atât în interiorul, cât şi la graniţele Castiliei şi doar intervenţia lui Ferdinand îi salvează tronul; dar prin Convenţia de la Segovia Isabela este obligată să accepte egalitatea şi reciprocitatea unirii cu Aragonul, în ciuda superiorităţii teritoriale şi economice a castilienilor. Compromisul se dovedi însă durabil, graţie atât excelentei colaborări între cei doi suverani cât şi captării nobilimii în administraţia statului.</p>
                  <p rend="justify">Într-un singur an, 1492 se va scrie întreg destinul puterii spaniole. La 2 ianuarie emirul Granadei predă oraşul spaniolilor, după 10 ani de lupte; astfel, întreaga Peninsulă Iberică aparţine creştinătăţii. Pe 31 martie, Regii Catolici – cum au fost numiţi de papă pentru credinţa lor - decretează expulzarea evreilor ce refuză să se convertească în decurs de 4 luni. Gestul – târziu în raport cu celelalte regate occidentale (Anglia îi expulzase în 1290 Franţa în 1394) – a urmărit depăşirea condiţiei de ţară marginală, chiar eretică, la graniţele creştinătăţii, rezultat al toleranţei religioase din perioada Reconquistei. Însuşi Erasmus, invitat în Spania pe la 1500 refuză să vină în acest regat excentric, supus aculturaţiei arabe şi iudaice. Pentru a se debarasa de această reputaţie, Regii Catolici au introdus după lungi ezitări Inchiziţia, expulzarea evreilor devenind astfel un gest inevitabil. Mult mai târziu, Ferdinand se justifica pentru acest gest: Ne era imposibil să acţionăm altfel. Ni s-au spus atât de multe lucruri despre evreii din Andaluzia încât chiar dacă era vorba de propriul nostru fiu nu am fi putut împiedica ce s-a întâmplat.</p>
                  <p rend="justify">Însă cel mai important eveniment, aproape neluat în seamă de contemporani, avea loc la 17 aprilie, când Regii Catolici semnară „Capitulaţile de la Santa Fe”, aprobând proiectul expediţiei spre Indii a lui Cristofor Columb.</p>
               </div>
               <div type="div3">
                  <head>Renaşterea şi politica italiană.</head>
                  <p rend="justify">Renaşterea a fost în general privită ca un fenomen cultural din care au decurs consecinţele numite renaştere politică, economică, juridică etc. O asemenea interpretare ne aruncă în capcana unui determinism mecanicist, eludând evidenţa strânsei legături dintre manifestările spiritului şi existenţa unei infrastructuri politice capabile să le suporte. Redescoperirea antichităţii, înălţarea artelor şi literelor pe cel mai înalt piedestal ca şi marile progrese tehnologice culminând cu inventarea tiparului, au fost în bună măsură efectul stabilizării politice şi revirimentului economic; şi avem exemplul unui fenomen cultural similar eşuat ca urmare a absenţei acestor condiţii, în cazul „renaşterii fredericiene” de la începutul secolului XIII.</p>
                  <p rend="justify">Influenţele renaşterii asupra politicului sunt însă la fel de importante. Însăşi concepţia asupra statului şi a relaţiilor acestuia cu cetăţeanul şi cu celelalte state a fost complet transformată. Ceva nou apăru şi prinse viaţă în istorie: statul ca o creaţie conştientă, voită şi chibzuită, statul ca artificiu iscusit, ca operă de artă.</p>
                  <p rend="justify">Astfel descria Jacob Burckhardt în monumentala „Cultură a Renaşterii în Italia” noua formă a statului renascentist. Ludovic XI, Henric VII sunt modelele acestor artizani ai politicului în marile monarhii centralizate din Occident; în timp ce în centrul Renaşterii, în Italia, paradigma este reprezentată de mărunţii tirani locali, a căror stăpânire se limitează adesea la oraşul fortificat şi împrejurimile sale, dar care poartă o politică mult mai calculată şi mai elaborată, decât oricare din marii suverani europeni.</p>
                  <p rend="justify">Utilizarea raţională a tuturor resurselor puterii, luciditatea cinică a politicii interne şi externe, dar şi vocaţia mecenatului, devin comportamentul ideal al noii generaţii de conducători care se impun în a doua jumătate a secolului XV. Onorabilă, dar falimentara politică a unui suveran medieval precum Carol Temerarul nu poate primi decât blamul acestora. Elveţienii nu sunt decât nişte simpli ţărani şi chiar dacă i-ar omorî pe toţi, asta nu ar da nici o satisfacţie magnaţilor burgunzi, care ar pieri în luptă. Chiar dacă ducele ar ocupa Elveţia fără rezistenţă, veniturile sale anuale n-ar creşte nici măcar cu 5000 de ducaţi. Judecă cu răceală ambasadorul milanez aventura helvetică a lui Carol. „Principele” lui Machiavelli (1513), ca şi „Instituţio principis christiani” a lui Erasmus (1516), nu sunt decât reflecţia teoretică a practicilor noii generaţii de politicieni, reflecţie pesimistă în cazul secretarului florentin, pătrunsă în schimb de optimismul idealului „principelui creştin” la autorul „Elogiului Nebuniei”, ce încearcă să deturneze spre ţeluri umaniste politica raţionalizată (ca şi prietenul său, Thomas Morus, în „Utopia” – 1518).</p>
                  <p rend="justify">Cealaltă figură emblematică a politicii renascentiste este condotierul – comandant al unei trupe de mercenari angajat cu contract (condotta) de un stat italian. El transformă anarhicele dueluri individuale ale războiului medieval într-o „operă de artă”. În secolul XV, războaiele condotierilor sunt purtate după toate regulile artei militare redescoperite în clasicii antichităţii; iar învingătorul este elogiat de poeţi şi umanişti. Pe de altă parte, războiul este o afacere şi condotierii se feresc să-şi irosească capitalul uman în lupte sângeroase; iar nesfârşitul şir de războaie al Renaşterii italiene nu sunt cel mai adesea decât aranjamente reciproce între căpitanii de mercenari.</p>
                  <p rend="justify">Condotierul este şi expresia unei uluitoare mobilităţi sociale: astfel, Francesco Sforza devine duce al Milanului, deşi tatăl său a fost un ţăran sărac înainte de a ajunge mercenar. Totuşi, majoritatea condotierilor sunt de origine nobilă (deşi adesea bastarzi), pentru că războiul acesta savant, de manevre, ce caută cu orice preţ să evite bătălia decisivă, cere o excelentă cunoaştere a tacticii şi strategiei, mari abilităţi diplomatice şi stăpânirea mijloacelor propagandei care să înlocuiască realizările militare efective. Ei dispar însă la sfârşitul secolului XV - începutul secolului XVI, când războaiele italiene introduc armatele permanente şi arta uciderii în masă; ultimul condotier va fi ilustrul Castelan de Musso, ce-şi croieşte un principat în nordul Italiei la 1525</p>
                  <p rend="justify">Tiranul şi condotierul sunt protagoniştii celei de-a două jumătăţi a secolului XV în Italia. Politic, peninsula manifestă tendinţa opusă celei a monarhiei franceze sau engleze, refuzând unificarea în favoarea concentrării în câţiva mari poli de putere: regatul Neapole, mare monarhie feudală condusă de suverani spanioli, ducatul Milano, republicile aristocratice ale Veneţiei şi Florenţei şi statul pontifical constituit din imensele domenii ale papalităţii.</p>
                  <p rend="justify">La 1454 pacea de la Lodi încheie conflictul de decenii dintre Milano şi Veneţia şi stabileşte balanţa de putere în Italia; ambiţiile politicienilor Renaşterii strică însă permanent echilibrul fragil al acesteia şi până la 1492 istoria peninsulei nu este decât istoria interminabilelor războaie dintre marile state, secondate de puteri de mâna a doua – Ferrara, Genova, Mantova. În 1464 bătrânul condotier Francesco Sforza, acum duce al Milanului, reia ostilităţile cu Veneţia şi ocupă Genova; ameninţarea unei dominaţii milaneze în nordul Italiei duce rapid la formarea a două blocuri de state: Ferrante I de Neapole (1458-l494) se aliază cu papalitatea, iar Lorenzo de Medici, conducător informal al Florenţei din 1469 îşi alătură Milano, Veneţia, Ferrara şi Mantova. Eşecul conjuraţiei Pazzi – ce urmărea lichidarea lui Lorenzo şi instalarea unui guvern pro-napoletan la Florenţa - declanşează în 1478 un război deschis între cele două coaliţii. Florentinii, părăsiţi de aliaţii lor, sunt învinşi în anul următor de condotierii Federigo da Montefeltro şi Alfonso de Calabria; dar Lorenzo pleacă la Neapole pentru a negocia cu Ferrante şi obţine o pace avantajoasă în 1480 întărindu-şi în acelaşi timp poziţia în interiorul Florenţei. Doi ani mai târziu papa, aliat acum cu Veneţia, atacă Ferrara, susţinută de florentini şi de noii lor aliaţi, napoletanii; cum statul pontifical trece de partea acestora, intervenţia milaneză duce la o pace forţată, ruptă în 1484 când feudalii napoletani se revoltă împotriva domniei tiranice a lui Ferrante; noul papă, Inocenţiu VIII sprijină rebeliunea şi în replică napoletanii şi florentinii îi invadează statele, silindu-l să ceară pacea.</p>
                  <p rend="justify">După acest război, Florenţa dobândeşte poziţia centrală în sistem, căci atât Ferrante şi Sforza, cât şi papa, sunt în cele mai bune relaţii cu Lorenzo de Medici; iar când în 1487 acesta este atacat de genovezi, Milanul îi sare în ajutor, stabilind pacea în Italia până la 1494</p>
                  <p rend="justify">Oricât de instabilă ar părea această balanţă de putere, rezultatele războaielor nu afectau niciodată fundamental statele italiene, în bună măsură datorită prudenţei lui Lorenzo, care evită orice apel la forţe externe; iar când Ludovic XI îi oferi ajutorul său, el răspunse Îmi este peste putinţă să jertfesc siguranţa întregii Italii interesului meu; să dea Dumnezeu ca regilor Franţei să nu le vină în gând vreodată să-şi încerce puterile cu această ţară; căci atunci Italia va fi pierdută.</p>
                  <p rend="justify">Or exact acest lucru se întâmplă după moartea lui Lorenzo (1492); în vreme ce la Florenţa călugărul Girolamo Savonarola îi izgonea pe Medici, instaurând un regim teocratic, uzurpatorul milanez Ludovic „Maurul”, contestat de Ferrante, decise să-l cheme în ajutor pe Carol VIII al Franţei, sub pretextul revendicării tronului napoletan de către acesta, ca urmaş al dinastiei de Anjou; şi astfel începea acel şir de războaie ce vor ruina Italia şi-l vor compromite pentru secole unitatea politică.</p>
               </div>
               <div type="div3">
                  <head>Înaintarea otomană în Sud-Estul Europei.</head>
                  <p rend="justify">La 29 mai 1453 după aproape două luni de asediu, sultanul Mahomed II cuceri Constantinopolul, metropola spirituală a lumii est-europene, provocând o imensă spaimă în sânul creştinătăţii, atât răsăritene cât şi apusene. Contemporan cu tragicul eveniment, istoricul bizantin Ducas scria: Toată Constantinopolea era de văzut în corturile din tabăra turcilor, iar oraşul pustiu şi mort, gol şi fără de glas, neavând nici chip, nici frumuseţe.</p>
                  <p rend="justify">Curia romană, în frunte cu umanistul Eneas Silvio Piccolomini, predică o nouă cruciadă pentru eliberarea cetăţii şi alungarea turcilor din Europa; dar rezultatele fură practic inexistente. În sud-estul Europei, temându-se că vor cunoaşte soarta Bizanţului, statele creştine se grăbiră a se supune puterii otomane. Mahomed II, acum înscăunat pe tronul defunctului Imperiu Bizantin şi erijându-se în moştenitor al acestuia, nu se putea mulţumi doar cu atât; conştient de importanţa geopolitică a Istambulului, el şi-a impus controlul deplin asupra strâmtorilor. În următorii ani, dornic de a-şi asigura stăpânirea în Balcani fără teama de posibile defecţiuni ale vasalilor săi creştini, adesea tentaţi de alianţa cu Veneţia sau Ungaria, cuceri în întregime Serbia (1459), în afară de Belgrad, ce rezistă eroic în 1456 apărat de forţele maghiare sub comanda lui Iancu de Hunedoara, apoi sudul Greciei (1460), Trapezuntul ţinut de dinastia bizantină Comnen (1461) insula Lesbos, stăpânită de ultimii urmaşi ai familiei imperiale (1462) şi Bosnia (1463).</p>
                  <p rend="justify">Turcii nu reuşiră în schimb să se impună la nord de Dunăre, unde suzeranitatea lor, deşi veche de aproape jumătate de veac, rezista doar până la apropierea armatelor maghiare de hotarele Ţării Româneşti; mai ales Vlad Ţepeş le opuse, între 1459-l462 o înverşunată rezistenţă, în alianţă cu Ungaria. În cele din urmă însă, Mahomed II îl impuse pe candidatul său la tronul muntean, Radu cel Frumos. Un alt conflict de durată îi opuse în Grecia, între 1463 şi 1479 pe otomani veneţienilor, care nu se mulţumiră doar să-l sprijine pe rebelul albanez Skanderbeg, ci încercară să încheie o alianţă şi cu principalul rival al turcilor în Orient, Uzun Hasan. Mahomed II îşi învinse însă pe rând duşmanii: Albania căzu cu uşurinţă în mâinile lor după moartea lui Skanderbeg, Uzun Hasan fu zdrobit de otomani cinci ani mai târziu, iar veneţienii încheiară şi ei pacea în 1479 în schimbul libertăţii comerţului. Puterea turcilor era atât de mare, încât în 1480 ei debarcară chiar în sudul Italiei, iar Papa se pregăti să evacueze Roma, când Mahomed II muri pe neaşteptate, lăsându-şi imperiul epuizat de neîncetatele campanii şi pradă războiului civil între fii săi. El a fost însă adevăratul fondator al Imperiului Otoman, „stăpân al celor două regiuni [Anatolia şi Peninsula Balcanică] şi al celor două mări [Mediterană şi Marea Neagră]”, deschis în acelaşi timp influenţelor umanismului occidental, dar şi ortodoxiei; iar la sfârşitul secolului XV, Imperiul deveni cea mai mare putere europeană.</p>
                  <p rend="justify">Criza care urmă morţii lui Mahomed II dădu în cele din urmă câştig de cauză elementelor conservatoare, ce reinstituiră regimul juridic al shariei (legea religioasă a Islamului), dar războiul civil generă, prin implicarea altor puteri islamice, complicaţii pe plan extern. Aceasta a dat un răgaz Europei şi a permis, graţie personalităţii lui Ştefan cel Mare, ascensiunea Moldovei la rangul de putere regională.</p>
                  <p rend="justify">Succesele domniei lui Ştefan cel Mare (1457-l504) au fost cel mai adesea determinate de vicisitudinile politicii otomane. Printr-o diplomaţie conjuncturală, oscilând între Polonia şi Ungaria, beneficiind de mari venituri de pe urma comerţului est-european, ale cărui drumuri străbăteau Moldova, domnitorul a putut să reziste cu succes aproape o jumătate de veac tuturor tentativelor de cucerire şi chiar să-şi impună politica în Muntenia vecină. Pe termen lung, turcii s-au dovedit însă învingători şi în acest conflict: între 1475 şi 1484 ei şi-au realizat vechiul lor ţel de a-şi institui controlul asupra Mării Negre, cucerind pe rând toate porturile comerciale creştine, iar în 1538 în urma anexării sudului Basarabiei, Marea Neagră deveni un lac otoman, interzis negustorilor occidentali. Aceasta a însemnat ieşirea mării din circuitele comerţului european şi integrarea ei în economia regională a Imperiului şi în acelaşi timp, decăderea puterii centrale în ţările în care aceasta îşi trăgea forţa din sumele rezultate din acest comerţ: Moldova, Ţara Românească şi, ceva mai târziu, Polonia. În plus, pe termen lung, cererea tot mai mare a pieţei Imperiului Otoman şi în special a Istambulului a dus nu doar la creşterea controlului politic turcesc asupra ţărilor riverane Mării Negre, ci şi la o specializare a economiilor acestora, constituind un factor major de subdezvoltare.</p>
               </div>
               <div type="div3">
                  <head>Ortodoxia: o altă lume europeană?</head>
                  <p rend="justify">Din punct de vedere politic, imperiul Bizantin ce se prăbuşise definitiv la 1453 era complet nesemnificativ, reducându-se practic la Constantinopol şi hinterlandul acestuia. Semnificaţia sa fundamentală era însă acea spirituală, ce-l făcea egalul Romei în Estul ortodox; importanţa sa era însă invers proporţională cu mijloacele de care Bizanţul dispunea efectiv pentru a-şi susţine poziţia. Singura soluţie întrevăzută de împăraţii confruntaţi cu această situaţie a fost apelul la creştinătatea occidentală, în condiţiile în care nici una dintre ţările ortodoxe nu era suficient de puternică; acest gest era însă extrem de delicat, căci implica sfârşitul schismei ce despărţea de la 1054</p>
                  <p rend="justify">Creştinătatea răsăriteană, ortodoxă de cea occidentală, catolică şi unirea celor două biserici, idee respinsă cu hotărâre de elitele est-europene ataşate de ideologia cezaro-papismului (afirmând subordonarea clerului conducătorilor laici) şi ostile deci primatului suveranului pontif, ce ar fi decurs dintr-o unire a bisericilor. Încă de la 1274 împăratul Mihail VIII recunoscuse la Conciliul de la Lyon supremaţia papei; dar clerul ortodox respinse ferm această tentativă de unire; abia în faţa iminenţei pericolului otoman Ioan VIII, însoţit de o delegaţie de înalţi prelaţi greci, decise unirea cu Roma la Conciliul de la Florenţa – Ferrara (1438-l439). La întoarcerea din Italia, delegaţia se izbi de un val de ostilitate din partea ortodocşilor, ce declarară că-l preferă pe turci catolicilor, determinând ruperea unirii şi o acută dezbinare politică la Constantinopol. La rândul ei, creştinătatea occidentală nu-şi îndeplini prea energic promisiunile, singura tentativă de cruciadă, condusă de Iancu de Hunedoara, fiind zdrobită la Vama (1444).</p>
                  <p rend="justify">După 1453 nu mai exista nici un centru al ortodoxiei, în ciuda secularelor tentative ale statelor sud-est europene de a-şi afirma vocaţia imperială pe fondul crizei finale bizantine (Ţara Românească, Bulgaria şi Serbia în secolul XIV, Moldova la începutul veacului următor). Mahomed II ar fi putut lua uşor locul împăraţilor Bizanţului; dar o nouă putere, a cărei creştinare fusese opera grecilor, pretinse moştenirea acestora, arogându-şi titlul de „a treia Romă” şi ţelul mesianic de refacere a creştinătăţii în spiritul ortodoxiei: Marele Cnezat al Moscovei. Biserica rusă nu se lăsase atrasă de ispitele unioniste, moscoviţii reprezentau singura putere politică importantă a lumii ortodoxe, iar marii cneji se înrudeau cu familia imperială bizantină; era deci firesc ca Marelui Cnezat să-l revină misiunea de care Constantinopolul nu se arătase demn. Sub Vasile II (1425-l462) şi Ivan III (1462-l505) statele ruseşti mai slabe au fost anexate de moscoviţi; în mare măsură pentru a legitima aceste acţiuni, Ivan III a proclamat la 1472 după căsătoria cu o principesă bizantină, „a treia Romă” şi a adoptat vulturul bicefal ca emblemă. Combinată însă cu închiderea de către turci a Mării Negre şi ieşirea estului Europei din circuitele comerţului internaţional, această reorientare a lumii ortodoxe către un pol excentric a separat-o complet de occident, definitivând un clivaj care de un mileniu nu înceta să se adâncească. Astfel, din secolul XV istoria Europei devine practic istoria a două lumi separate şi diferite.</p>
               </div>
               <div type="div3">
                  <head>Începuturile colonialismului european</head>
                  <p rend="justify">Expansiunea Imperiului Otoman nu a dus la o reorientare doar în politica est-europeană. Occidentul devenise conştient de iminenţa cuceririi Mediteranei de către turci, a căror flotă militară era la sfârşitul secolului XV cea mai puternică din Europa. Legăturile comerciale ale vestului cu Orientul, stabilite în timpul cruciadelor şi menţinute prin neguţătorii veneţieni şi genovezi, erau acum definitiv tăiate, economia Imperiului Otoman menţinându-şi cu stricteţe tradiţionalul caracter autarhic şi regional. Statele occidentale s-au văzut deci silite, mai ales ca urmare a penuriei de metale preţioase, cu efecte deflaţioniste, să caute accesul la alte pieţe extra-europene.</p>
                  <p rend="justify">Iniţiatorii acestei întreprinderi au fost portughezii, care la începutul secolului XV erau poate singurii deţinători ai tehnologiei şi expertizei necesare realizării unor mari expediţii navale. Sub înalta protecţie a infantelui Henric „Navigatorul” (1394-l460), ce a pus la dispoziţie resursele Ordinului templierilor, navigatorii portughezi au urmărit un plan grandios ce viza cucerirea Africii de Nord, descoperirea de noi tărâmuri occidentale şi explorarea vestului Africii şi a Indiei şi în acelaşi timp căuta alianţa împotriva Islamului cu misterioasele regate creştine din Asia şi africa. Deja la 1415 o primă expediţie militară a stabilit un cap de pod la Ceuta, în Măroc; câţiva ani mai târziu, au fost ocupate arhipelagurile Madeira şi Azore, viitoare escale pentru expediţiile africane. Pe la 1430 Portugalia construia primele caravele în şantierul naval din Sagres, iniţiat de Henric „Navigatorul” şi care a reunit elita navigatorilor şi cartografilor continentului. În următoarea jumătate de veac flota lusitană, prima din Europa, a explorat întregul litoral vestic al Africii: în 1436 descoperea Rio de Oro, în 1446 Guineea, 4 decenii mai târziu Diego Cāo explora estuarul fluviului Congo şi ţărmurile Angolei cu ajutorul marelui geograf Martin Behaim; în 1487 Pero da Covilhao, călătorind în secret în Arabia, descoperea Etiopia creştină, ţelul utopicelor căutări ale infantelui Henric; în fine, la 1488</p>
                  <p rend="justify">Bartolomeu Diaz ocolea Capul Bunei Speranţe, deschizând un nou drum spre pieţele Orientului Îndepărtat, interzise până atunci de bariera otomană.</p>
                  <p rend="justify">După numai 10 ani, Vasco da Gama atingea la rândul său ţărmurile Indiei, declarând gazdei sale, monarhul din Calicut Că de 60 de ani regii Portugaliei trimiteau anual corăbii în călătorii de descoperire către meleagurile astea, ştiind că aici există regi creştini că şi ei. Şi din această cauză trimiteau să se descopere menţionatele teritorii, nu fiindcă le-ar trebui aur şi argint.</p>
                  <p rend="justify">Acesta avea să fie însă cântecul de lebădă al eroicei epoci iniţiate de Henric „Navigatorul”. Mai realişti, urmaşii săi se supuseră imperativelor politice şi economice. Deja aurul şi sclavii Africii recompensaseră deceniile de explorări – şi exploatări – metodice. Roadele călătoriei lui Vasco da Gama se văzură când regele Manuel I trimise o nouă expediţie – militară de data aceasta – şi îşi institui controlul asupra coastelor Indiei. În 1502 Vasco da Gama însuşi pedepsi cu cruzime oraşul răsculat Calicut, întorcându-se cu o pradă colosală; doar câţiva ani mai târziu, suveranul portughez numi primul vice-rege al Indiei. Se năştea astfel primul imperiu colonial modern, ce avea să facă din Portugalia - pentru o vreme – cea mai puternică economie din Occident.</p>
                  <p rend="justify">Noua lume se anunţa însă atât de bogată încât nu puteau întârzia să apară noi competitori. Primul dintre aceştia era celălalt stat iberic, Spania. Epuizată de costurile centralizării politice, aceasta nu căuta decât un debuşeu pentru nobilimea sa rămasă fără ocupaţie şi mai ales un imperiu colonial care să o aducă la nivelul Portugaliei; astfel că la 1492 Regii Catolici acceptară proiectul navigatorului genovez Cristofor Columb de a căuta o rută occidentală către India pentru a concura comerţul lusitan. În schimb, caravelele lui Columb descoperiră insulele Mării Caraibelor, iar în următoarele expediţii explorară arhipelagul Antilelor şi atinseră ţărmurile continentului american. Ţelurile lui Columb nu mai erau însă comerciale, ca în prima sa călătorie; interesele neguţătorilor din Sevilla şi ale coroanei spaniole impuneau colonizarea şi exploatarea noilor teritorii – chiar şi cu preţul exterminării indigenilor – pentru a prinde din urmă decalajul faţă de portughezi. Regii Catolici întrevăzuseră imensele posibilităţi pe care le deschideau bogăţiile coloniilor americane, în comparaţie cu resursele sărace ale Spaniei. Astfel se deschideau apetiturile hegemonice ale monarhilor spanioli în Europa. Dacă secolul XV se încheia cu dominaţia economică a Portugaliei, cel ce-l urma se anunţa a aparţine puterii politice a Spaniei.</p>
                  <p rend="justify">Întrebări de verificare: 1 Cum s-a desfăşurat procesul de unificare şi centralizare politică în vestul Europei în a doua jumătate a secolului XV? 2 Care sunt dimensiunile politice ale Renaşterii? 3 Care au fost, în estul şi în vestul Europei, consecinţele expansiunii otomane?</p>
                  <p rend="justify">Bibliografie.</p>
                  <p rend="justify">Gheorghe I. Brătianu, Adunările de stări în Europa şi în Ţările Române în Evul Mediu, Ed. Enciclopedică, Bucureşti, 1996</p>
                  <p rend="justify">Jacob Burckhardt, Cultura Renaşterii în Italia, Ed. Minerva, Bucureşti Johan Huizinga, Amurgul evului Mediu, Ed. Meridiane, Bucureşti Halil Inalcik, Imperiul Otoman. Epoca clasică, Ed. Enciclopedică, Bucureşti, 1996</p>
                  <p rend="justify">P. P. Panaitescu, Interpretări româneşti, Ed. Enciclopedică, Bucureşti, 1994</p>
                  <p rend="justify">Steven Runciman, Căderea Constantinopolului, Ed. Enciclopedică, Bucureşti, 1991</p>
               </div>
            </div>
            <div type="div2">
               <head>
                  <label>Tema II.</label>Epoca Reformei (1492-1568)</head>
               <p rend="justify">După parcurgerea acestei teme veţi învăţa: 1 Lupta statelor europene împotriva monarhiei universale habsburgice 2 Reforma şi consecinţele ei politice 3 Expansiunea otomană sub Soliman Magnificul.</p>
               <div type="div3">
                  <head>Imperiile coloniale şi împărţirea lumii.</head>
                  <p rend="justify">Crearea primelor imperii coloniale generă la sfârşitul veacului al XV-lea o problemă fundamentală de natură politică şi juridică: cine avea autoritatea de a arbitra conflictele din şi dintre ele, atâta timp cât nu aparţineau efectiv universului politic european şi structurilor normative ale acestuia? Papalitatea se grăbi să-şi aroge acest rol, considerând că gestul apostolului Petru de a călători pe mare a exprimat privilegiul pontificatului ce îi dădea dreptul de a stăpâni întreaga lume.</p>
                  <p rend="justify">Acţiuni efective întăriră aceste pretenţii; deja la 1440 papa Eugen IV confirmă portughezilor posesiunea coastelor de vest ale Africii, iar la 1455 succesorul său le recunoscu atât teritoriile ce urmau a fi descoperite ulterior cât şi dreptul de a supune popoarele necreştine. Explorările lui Columb introduseră în scenă un nou competitor: Spania, a cărei poziţie părea extrem de fragilă în faţa primatului colonial portughez.</p>
                  <p rend="justify">Noul papă, spaniolul Alexandru VI Borgia (1492-l503) confirmă însă fără ezitare teritoriile americane Regilor Catolici chiar din 1493 După negocieri, la 7 iunie 1494</p>
                  <p rend="justify">Portugalia reuşi să obţină o poziţie ceva mai avantajoasă prin tratatul de la Tordesillas, care instituia o linie de demarcaţie între emisfera occidentală – spaniolă - şi cea orientală – lusitană – printr-un meridian situat la 370 de leghe vest de insulele Azore. Extinderea imperiului colonial spaniol în Oceanul Pacific, urmare a călătoriei lui Magellan în jurul lumii (1519-l522), a dus la o delimitare similară a sferelor de influenţă în acest spaţiu prin tratatul de la Saragosa (1529), conferind astfel întreprinderii coloniale un caracter de monopol sacralizat de confirmarea pontificală.</p>
                  <p rend="justify">Reforma va oferi însă şi altor state legitimitatea necesară intervenţiei în acest sistem.</p>
               </div>
               <div type="div3">
                  <head>Războaiele italiene până la încoronarea lui Carol Quintul </head>
                  <p rend="justify">Aventura războaielor italiene a avut efectul de a transpune politica balanţei de putere ce domina raporturile dintre statele peninsulei la nivelul întregii Europe. Deja în secolul XVIII istoricul şi filosoful Condillac considera că intervenţia franceză în Italia a schimbat faţa Europei. Până atunci, naţiunile se ocupaseră separat de tulburările lor: în clipa aceea Italia, Germania, Franţa, Anglia şi Spania începură să se observe şi să formeze ligi împotriva puterii care le părea cea mai de temut.</p>
                  <p rend="justify">Carol VIII, suveran utopic ce visa la recucerirea Bizanţului şi Ierusalimului, se lăsă extrem de uşor atras de Ludovic Maurul în revendicarea patrimoniului napoletan al angevinilor, care nu-l apărea de altfel decât ca o escală în marşul spre Locurile Sfinte.</p>
                  <p rend="justify">Armata sa, în schimb, a fost probabil prima armată modernă, formată din trei arme – infanterie, cavalerie şi artilerie – plătită din finanţele statului francez şi luptând pentru bani şi nu pentru un senior sau pentru onoarea feudală. Pe 22 februarie 1495 după un marş triumfal, Carol intră în Neapole; la 20 mai părăsi oraşul, în faţa coalizării statelor italiene cu Imperiul German şi cu Spania şi-şi croi cu greu drum spre Franţa în lupta de la Fornovo. Ca urmare, francezii evacuară peninsulă; dar patru ani mai târziu războaiele reîncepură sub noul rege, Ludovic XII care, renunţând la îndoielnica alianţă cu Maurul, îşi alătură Veneţia în revendicarea Milanului. Ducele fu izgonit de trupele franceze, iar într-o încercare disperată de a reveni cu ajutorul elveţienilor, fu prins şi dus în captivitate în Franţa. Ludovic XII nu se mulţumi doar cu atât şi printr-un tratat secret şi-l alătură pe Ferdinand de Aragon. Trupele franceze şi spaniole invadară sudul Italiei, iar Ludovic se încoronă la 2 august 1501 rege al Neapolelui.</p>
                  <p rend="justify">Descoperirea Italiei le luase minţile francezilor; nu erau destul de târî pentru a rezista farmecului ţării. Cuvântul descoperire este cel mai potrivit. Însoţitorii lui Carol VIII nu au fost mai puţin uimiţi decât cei ai lui Columb. Scrie Michelet în „Istoria Franţei”. Ludovic nu-şi putu însă păstra tronul decât până în 1503 când spaniolii, înspăimântaţi de dezechilibrul balanţei de putere, îl trimiseră pe marele general Gonzalvo de Cordoba să recucerească Neapole. La Cerignola şi la Garigliano celebrele regimente spaniole de infanterie (tercios) îi zdrobiră pe francezi, iar Ferdinand se proclamă rege al Neapolelui, instaurându-şi la rândul său dominaţia în Italia. Familia Borgia şi Veneţia, ultimele puteri independente din peninsulă, se prăbuşiră la rândul lor sub loviturile papei Iuliu II (1503-l513). În calea Spaniei mai rămâneau doar francezii din Milano; împotriva lor, papa organiză o „Sfântă Ligă” cu toate marile puteri europene. În ciuda victoriei de la Ravenna (1512) asupra trupelor Ligii, Ludovic XII, atacat pe toate fronturile, abandonă Milanul, iar ultima rezistenţă a republicanilor florentini aliaţi cu Franţa căzu sub loviturile lui Gonzalvo de Cordoba, care reinstaură dinastia de Medici. Mai mult succes avu succesorul lui Ludovic, Francisc I (1515-l547) care după ce încercă fără nici un succes să recupereze Milano pe cale diplomatică, se ciocni cu trupele elveţiene ce apărau ducatul, provocându-le o răsunătoare înfrângere la Marignano (13-l4 sept. 1515). În fine, prin tratatul de la Noyon (1516) Francisc obţinu Milanul, în schimbul renunţării la pretenţiile napoletane. Împăratul Maximilian, care fusese inima Ligii, fu părăsit de aliaţii săi, situaţia din Italia înclinând astfel din nou în favoarea Franţei.</p>
               </div>
               <div type="div3">
                  <head>Carol Quintul: între Imperiul German şi monarhia universală.</head>
                  <p rend="justify">La sfârşitul secolului XV Imperiul (Reich) german se înfăţişa ca un mozaic de state independente, a căror coeziune era vag asigurată de împăraţii din casa de Habsburg. „Bula de aur” dată în 1356 de Carol IV prevedea alegerea împăratului prin vot majoritar de către un colegiu format din 7 electori: arhiepiscopii de Mainz, Trier şi Köln, contele palatin, regele Boemiei, ducele Saxoniei şi markgraful de Brandenburg.</p>
                  <p rend="justify">În schimb, suveranul pontif era exclus de la această alegere. MaximilianI a încercat să dea o organizare acestui conglomerat politic de sorginte feudală, întărind autoritatea împăratului şi dietei Reichului în faţa principilor. În 1500 el încercă chiar să instituie un „guvern al Imperiului”, mai uşor de convocat decât dieta compusă din nenumăraţii seniori germani; dar acesta fu desfiinţat doi ani mai târziu. Singurul rezultat efectiv al reformelor sale a fost împărţirea administrativă a Germaniei în 10 „cercuri” şi crearea unui organ juridic suprem, Camera imperială. Pe plan extern, după insuccesele italiene, ultimii ani ai domniei lui Maximilian au fost dedicaţi consolidării puterii casei de Habsburg în Europa. Nepotul său, Carol, domnea deja din 1516 asupra Spaniei şi Ţărilor de Jos; Maximilian se strădui să-l urce şi pe tronul imperial.</p>
                  <p rend="justify">Electorii se temeau însă prea tare de casa de Austria; ei păreau a i-l prefera lui Carol pe Francisc I sau pe Frederic de Saxonia. Susţinut financiar de bancherii Fugger şi psihologic de francofobia electorilor; candidatul de Habsburg se impuse în cele din urmă în dauna celui francez, fiind ales la 28 iunie 1519 Francisc transformă însă eşecul său imperial într-o rivalitate de nestins faţă de Carol V („Quintul”) şi încercă să-l atragă de partea sa pe Henric VIII al Angliei, care ar fi putu înclina balanţa în favoarea francezilor; fu însă lipsit de succes, ca şi pe frontul italian, unde războiul reîncepu, aducând mari victorii imperialilor care şi-l alăturaseră pe cel mai bun general francez, conetabilul de Bourbon. Încercând să recucerească Milanul, Francisc însuşi fu capturat după dezastrul de la Pavia (1525).</p>
                  <p rend="justify">Ar fi putut fi începutul dominaţiei habsburgice în Europa, căci nimic nu mai părea a sta în calea lui Carol Quintul; dar tocmai proiectele de monarhie universală ale împăratului fură principalele obstacole în realizarea acestui ţel. Cumulând domeniile Habsburgilor şi cele spaniole, stăpânirea lui Carol era imensă – un imperiu „peste care soarele nu apunea niciodată” – şi din această cauză imposibil de guvernat; administraţia sa era atât de debilă încât împăratul a fost nevoit să călătorească o zi din patru în lunga sa domnie pentru a asigura guvernarea posesiunilor sale dispersate. De 9 ori am fost în Germania de Sus, de 6 ori am trecut în Spania, de 7 ori în Italia, de 10 ori am venit în Flandra, de 4 ori, atât pe timp de pace cât şi pe timp de război, am păşit pe pământul Franţei, de 2 ori pe cel al Angliei, de alte 2 ori am înaintat împotriva Africii, ceea ce în total ar face 40 de călătorii, fără a le socoti şi pe cele de mai mică importanţă declara Carol Quintul în testamentul său politic. În acelaşi timp, dimensiunile Imperiului îl obligau pe Habsburg să poarte războaie pe mai multe fronturi deodată: împotriva francezilor în Italia, împotriva tendinţelor centrifuge ale suveranilor teritoriali în Germania, împotriva turcilor în Ungaria şi în Mediterana. Ca urmare, fratele său Ferdinand primi în 1522 conducerea posesiunilor germane ale casei de Austria, iar în 1531 fu ales succesor la tronul imperial; ca urmare el trecu la reorganizarea teritoriilor sale, continuând opera lui Maximilian I într-un spirit centralizator mai modern, deschis către colaborarea cu principii chiar peste capul lui Carol.</p>
                  <p rend="justify">Nu acelaşi lucru se putea însă spune şi despre împărat. Adevărat suveran medieval, Carol era ghidat în politica sa europeană de ţelul restaurării Imperiului creştin universal, în dauna factorilor centrifugi reprezentaţi de monarhiile naţionale şi de Reformă; în slujba acestui ideal, el organizase pe întregul continent un păienjeniş de căsătorii dinastice menit a institui supremaţia casei de Habsburg din Portugalia până în Danemarca. În acelaşi timp, personalitatea sa a fost şi cea a unui conducător modern, uzând de toate mijloacele politice interne şi externe, aliat cu instituţiile bancare şi favorabil apariţiei capitalismului, creator unei armate perfecţionate care în ultimă instanţă va fi marele instrument al politicii habsburgice.</p>
               </div>
               <div type="div3">
                  <head>Războaiele italiene până la pacea de la Cateau-Cambrésis.</head>
                  <p rend="justify">Prin tratatul de la Madrid (1526) Francisc I fu eliberat în schimbul abandonării Italiei şi Burgundiei. Întors în patrie el refuză să se conformeze acestor prevederi şi declanşă un nou război în alianţă cu statele italiene („Liga de la Cognac”). Armatele sale nu avură însă succes. În fruntea trupelor imperiale conetabilul de Bourbon invadă peninsula şi neavând cu ce să-şi plătească soldaţii le permise să jefuiască Roma şi să-l răscumpere pe papă; dar fu el însuşi ucis în aceste tulburări (1527). Pacea de la Cambrai consfinţi în 1529 înfrângerea lui Francisc; dar el nu abandonă speranţa de a pune mâna pe Italia, poarta spre inima Europei centrale. Alte două războaie, în 1536-l538 şi în 1538-l547 nu reuşiră să modifice substanţial situaţia: Franţa nu era destul de puternică iar Imperiul avea de luptat şi pe alte fronturi, un rezultat decisiv părând practic imposibil. Succesorul lui Francisc, Henric II, se alie cu principii reformaţi germani şi mută conflictul la frontiera renană, cucerind oraşele strategice Metz, Toul şi Verdun. Carol Quintul încercă fără succes să reiaMetz în 1552 şi fu învins doi ani mai târziu la Renty; războiul continuă fără vreun rezultat atât pe Rin cât şi în nordul Italiei până în 1556 când forţele păreau complet epuizate; dar după un scurt armistiţiu, Filip II, fiul lui Carol şi succesorul său pe tronul Spaniei, reluă operaţiunile.</p>
                  <p rend="justify">Frontul italian fusese abandonat de; teatrul de război se mută în nordul Franţei, unde în ciuda unei mari victorii, tercios-urile spaniole nu reuşiră să cucerească fortăreaţa Saint-Quentin (1557). Nici aliaţii lor englezi nu avură mai mult succes, pierzând portul Calais în 1558; un an mai târziu, Filip semnă pacea la Cateau-Cambrésis (2-3 aprilie 1559). Francezii renunţau definitiv la Italia, păstrând în schimb Calais şi cele trei oraşe; astfel luară sfârşit războaiele italiene.</p>
               </div>
               <div type="div3">
                  <head>Reforma luterană.</head>
                  <p rend="justify">La începutul veacului al XVI-lea Biserica Catolică continua să fie cea mai influentă putere politică; dar disensiunile interne au afectat grav unitatea ei. Între 1378 şi 1417 Biserica Catolică a fost divizată între 2 papi, la Roma şi la Avignon (din 1409 şi un al treilea la Pisa). Această criză a fost numită Marea Schismă; ea a generat demersuri reformatoare, precum cel al lui Jan Huş în Cehia sau John Wyclif în Anglia. Prin Conciliul de la Konstanz (1414-l418) s-a pus capăt acestei divizări a lumii catolice, dar şi tendinţelor reformatoare. Huş însuşi a fost ars pe rug (1415); în replică, discipolii săi au declanşat ostilităţile, rezistând armatelor catolice până în 1434 Deşi grav slăbită de disensiunile Marii Schisme, papalitatea nu-şi pierduse încă rolul de actor central în sistemul politic al Europei; alianţa să cu Imperiul german îi ataşase însă eticheta de conservatorism în ochii forţelor modernizatoare ale monarhiilor naţionale centralizate.</p>
                  <p rend="justify">Încercările nenumăratelor concilii de a reforma catolicismul „în capul şi în membrii săi” nu mai satisfăceau nici dorinţele bisericilor naţionale şi nici pe cele ale mulţimii credincioşilor. Paradoxal, Reforma a apărut pentru prima oară în Germania, bastion al modernizării catolice şi nu într-una din verigile slabe ale sistemului; şi aceasta pentru că aşteptările clericilor şi mirenilor germani erau mult mai mari decât în orice altă regiune a lumii catolice. La 31 octombrie 1517 călugărul Martin Luther (1483-l546) afişa pe uşa catedralei din Wittenberg cele 95 de teze denunţând abuzurile Romei.</p>
                  <p rend="justify">Gestul în sine nu era nou; dar implicaţiile sale fură imense, aducând practic problemele catolicismului în faţa tribunalului statelor germane. Confruntat cu un pontificat rebarbativ, Luther se radicaliză rapid contestând primatul papei, autoritatea conciliilor dar şi superioritatea Bisericii în raport cu puterea politică. În 1520 el chemă nobilimea germană să întreprindă reformarea catolicismului; convocat de Carol Quintul în faţa dietei imperiale de la Worms, refuză să-şi retracteze opiniile şi fu condamnat ca eretic. Din acest moment Reforma deveni un fenomen politic cu implicaţii imense.</p>
                  <p rend="justify">Refuzul autorităţii imperiale pe care Carol şi Ferdinand încercau să o impună cu mijloace autoritare îi conduse pe principii germani spre Luther; însuşi electorul Frederic de Saxonia deveni protectorul reformatorului. Când papa se plânse dietei de la Nüremberg, nobilimea Imperiului îi răspunse printr-un memoriu care reluă acuzaţiile lui Luther. Pontiful nu putu însă apela nici la Carol Quintul, căci acestuia îi convenea în fond Reforma ca sursă de divizări politice între duşmanii săi, opunânduse deci convocării unui conciliu. Situaţia nu era mai puţin dificilă nici pentru Luther: mica nobilime în frunte cu Ulrich von Hutten şi cu condotierul Franz von Sickingen intenţiona să folosească Reforma ca un instrument în lupta să împotriva clerului şi principilor; discipolii radicali, precum Thomas Münzer, luaseră conducerea marelui război ţărănesc ce izbucni în Germania în 1524 aruncând blamul radicalismului egalitar asupra Reformei. Luther fu astfel obligat să facă o opţiune politică în favoarea principilor germani; Tratatul asupra autorităţii temporale şi limitelor supunerii ce i se cuvin şi broşura Împotriva hoardelor criminale şi prădătoare de ţărani definesc poziţia sa în raport cu devianţele faţă de Reformă, dezavuând rebeliunile şi justificând coerciţia etatică fără a-l impune limite. Conştiinţa este liberă, nu şi exprimarea ei, care depinde de decizia suveranului, autoritate absolută în materie de credinţă a supuşilor săi. Bunul credincios urmează, în sfera privată, învăţătura Evangheliei; dar în spaţiul public el are obligaţia de a se supune fără împotrivire puterilor instituite, pentru că libertatea exterioară nu are nici o valoare în raport cu cea interioară, creştină.</p>
                  <p rend="justify">Principii germani se vor ralia cu uşurinţă acestei dogme, care afirmă că dat fiind că sabia a fost dată de Dumnezeu pentru a-l pedepsi pe cei răi, a-l proteja pe drepţi şi a păstra pacea, aceasta dovedeşte că faptul de a face război şi a măcelări este instituit de Dumnezeu, ca şi tot ceea ce urmează din campanii şi din dreptul războiului.</p>
                  <p rend="justify">Era astfel legitimată nu doar autoritatea principilor germani ci şi perpetua stare de război ce domnea în relaţiile dintre ei, ca şi însuşirea imenselor avuţii ale Bisericii catolice. Propagarea luteranismului a constituit deci pentru spaţiul Reich-ului un vector centrifug, contrar centralizării politice. Vom vedea însă cum în alte regiuni ale Europei Reforma a avut însă consecinţe diferite. Avatarurile Reformei în Anglia Dogmele luterane au găsit în Anglia un teren prielnic pregătit de Wyclif, ai cărui adepţi au fost aproape imediat integraşi în mişcarea Reformei. Henric VIII (1509-l547) nu era ostil acestei tendinţe; el a decis însă să o canalizeze, atât pentru a se elibera de insuportabilă autoritate pontificală, controlată de Carol Quintul, cât şi pentru a divorţa de o soţie ce nu-l dăduse nici un moştenitor de sex masculin şi care în plus era şi mătuşa împăratului. Vechiul său ministru, cardinalul Wolsey, era incapabil să mai menţină balanţa de putere ce caracterizase diplomaţia engleză în relaţiile cu Carol şi cu Francisc I. Nereuşind să soluţioneze nici chestiunea divorţului.</p>
                  <p rend="justify">El fu înlocuit cu Thomas Cromwell, discipol al teoriilor machiavellice, ce forţă „Parlamentul Reformei” (1529-l536) să aprobe ruptura cu papalitatea şi instituirea Bisericii Anglicane prin „Actul de Supremaţie” din 1534 Clerul accepta astfel autoritatea monarhului, devenit „unicul şi supremul şef pe pământ al bisericii Angliei” (erastism). Henric cointeresă Parlamentul în problema Reformei prin secularizarea averilor mănăstireşti care fură apoi vândute publicului; în fond chestiunea religioasă era pentru el un mijloc de a-şi absolutiza autoritatea, motiv pentru care anglicanismul îi persecută atât pe catolici cât şi pe reformaţi ca rebeli faţă de puterea monarhică; însuşi cancelarul Morus fu executat în 1535 Măsurile luate de Cromwell întăriră această tendinţă, instituind o strictă reglementare etatică în materie de credinţă; statul impuse chiar textul cărţii de rugăciuni – Prayer Book a arhiepiscopului Cranmer. Reforma engleză a avut astfel un caracter mai degrabă politic, de instrument al absolutismului, îndepărtându-se de tendinţa luterană spre care Cranmer şi Cromwell vroiau să-l dirijeze în favoarea unui catolicism cu dimensiuni naţionale şi erastice. La moartea lui Henric VIII fiul său Eduard, partizan al orientării reformatoare, s-a confruntat cu grave tulburări produse de catolici, culminând cu răscoala lui Robert Kett (1549). Eduard se stinse curând, lăsând tronul surorii sale, Maria, a cărei domnie avea să se remarce prin triumful temporar al reacţiunii catolice. Căsătorită în 1554 cu fiul lui Carol Quintul, Filip, devenit apoi rege al Spaniei, Maria se implică alături de acesta în războiul împotriva Franţei; Anglia deveni practic vasala puterii spaniole iar persecuţiile împotriva anglicanilor se soldară cu peste 300 de victime între 1555 1558 printre acestea numărându-se chiar Cranmer. Eforturile Mariei fură însă vane; după moartea ei în noiembrie 1558 o altă fiică a lui Henric, Elisabeta, urcă pe tron şi restabili anglicanismul. Parlamentul, ostil catolicilor, votă atât Actul de Supremaţie cât şi Actul de Uniformitate care făcea din Prayer Book singura formă de cult admisă. Reforma engleză îşi relua astfel caracterul de revoluţie laică întreprinsă de coroană şi în acelaşi timp se ralia reformei europene. Imperiul german şi Reforma.</p>
                  <p rend="justify">Convingerile catolice ale Habsburgilor s-au dovedit de nestrămutat, în ciuda imperativelor politice, care le cereau cel puţin flexibilitate în raport cu luteranismul.</p>
                  <p rend="justify">Forţat de împrejurări, Carol fu obligat să acorde principilor libertatea religioasă la dietă de la Speyer (1526); dar trei ani mai târziu, în condiţii mai favorabile, revocă decizia, provocând protestul nobilimii şi oraşelor luterane. De aici veni numele de „protestanţi” dat adepţilor Reformei, care până atunci îşi spuneau „evanghelici”. Ei înaintară împăratului o profesiune de credinţă – „Confesiunea de la Augsburg” - justificând poziţia reformată şi accentuând punctele comune (1530). Carol refuză însă această poziţie moderată; în replică, principii şi oraşele luterane formară „Liga de la Schmalkalden” împotriva catolicismului şi împăratului, sprijiniţi fiind de Anglia şi de Franţa; primul lor succes fu cucerirea Würtemberg-ului. Carol aşteptă ca situaţia sa externă să se amelioreze pentru a declanşa atacul asupra protestanţilor; aceasta se întâmplă abia în 1546 când, cu ajutorul papei, Liga fu învinsă la Mühlberg iar capii ei, ducele Saxoniei şi landgraful de Hessa, căzură în mâinile împăratului. Acesta abuză însă de succes şi provocă o nouă revoltă a principilor reformaţi, grupaţi acum în „Uniunea de la Torgau” condusă de un fost aliat al lui Carol, Mauriciu de Saxonia.</p>
                  <p rend="justify">Răsturnarea situaţiei îl luă prin surprindere pe împărat; cât pe ce să fie luat prizonier de duşmanii săi, el se grăbi să proclame toleranţa religioasă (1552) confirmată trei ani mai târziu prin pacea de la Augsburg. Pacea religioasă de la Augsburg (25 sept. 1555) a asigurat protestanţilor dreptul la libertatea cultului şi drepturi egale cu catolicii şi a sancţionat secularizările din principatele reformate. Ea contravenea în realitate libertăţii de credinţă, adoptând formula „cuius regio, eius religio” prin care suveranul decide credinţa supuşilor săi. Carol Quintul abdică în 1556 refuzând practic să accepte sciziunea religioasă a Europei şi consecinţele sale, care făceau practic imposibilă monarhia universală catolică. El nu reuşi nici măcar să-l impună pe fiul său Filip pe tronul imperial; principii germani, ca şi papa, îl susţinură pe Ferdinand, care avea o reputaţie de moderat. Succesorul acestuia, Maximilian II (1564-l576) se făcu chiar cunoscut ca promotorul unei politici de toleranţă, atât în teritoriile habsburgice cât şi în Imperiu.</p>
               </div>
               <div type="div3">
                  <head>Centralizarea politică şi luteranismul în Suedia.</head>
                  <p rend="justify">De la sfârşitul veacului al XIV-lea ţările scandinave erau reunite prin Uniunea de la Kalmar care favoriza însă în mod vădit Danemarca în dauna Suediei şi Norvegiei, astfel că întregul secol XV a fost marcat de lupta acestora pentru eliberarea de sub tutela regilor danezi. Domnia lui Christian II (1513-l523) a constituit punctul culminant al acestui proces finalizat prin independenţa şi centralizarea politică a Suediei. Autentic principe al Renaşterii, Christian II şi-a binemeritat porecla de „Nero al Nordului” după ce, cu sprijinul papei şi al lumii catolice, a înlăturat de la putere familia Sture, ce administra Suedia de 50 de ani şi a măcelărit capii „partidului naţional” suedez – fruntaşii nobilimii şi burgheziei din Stockholm – extinzând apoi masacrul la scara întregii ţări (1520). Tânărul Gustav Wasa, dintr-o familie de frunte a „partidului naţional”, luă conducerea luptei de eliberare şi, cu ajutorul germanilor, reuşi să-l alunge pe Christian II în 1521 pentru ca un an mai târziu Stările Generale daneze să-l depună pe tiranicul lor monarh, dizolvând astfel uniunea. Ales rege în 1523 Wasa avea însă de luptat cu elementele loiale fostului suveran – în principal Biserica Catolică, ale cărei averi fură în cele din urmă confiscate de stat prin decizia Adunării Stărilor suedeze influenţată de predicatorii luterani (1527). În aceste condiţii, adoptarea Confesiunii de la Augsburg de către Stări în 1540 apăru ca o opţiune politică. Ce confirmă în acelaşi timp independenţa Suediei, dar şi autoritatea monarhului, care se proclamă capul Bisericii luterane.</p>
                  <p rend="justify">Până la abdicarea sa în 1560 Gustav Wasa realiză completa centralizare a statului şi înăbuşi ultimele tendinţe secesioniste, iar diplomaţia suedeză se reorientă către alianţa cu Franţa. Ca şi în Anglia, protestantismul constitui marele instrument al politicii regale: erastismul conferea monarhului suveranitatea spirituală asupra supuşilor săi, iar confiscarea averilor Bisericii Catolice îi oferea atât o bază economică extinsă cât şi mijlocul de a satisface poftele marilor seniori. Un proces similar se desfăşură şi în Danemarca după ce în 1527 Stările decretară libertatea religioasă, aruncând astfel ţara în braţele Reformei. Pe plan extern prin păstrarea şi Norvegia, care-şi pierdu orice autonomie administrativă, suveranii danezi reuşiră să se impună ca arbitri politici în Baltica până în primele decenii ale secolului XVII Dimensiuni politice ale Reformei. Calvinismul.</p>
                  <p rend="justify">Este incontestabilă legătura stabilită de Max Weber între Reformă şi economia capitalistă; dar la fel de adevărată este şi teza ulterioară a lui E. Troeltsch, pentru care Reforma a fost mai degrabă un vector al unor procese politice, economice, sociale şi culturale ce germinaseră spre sfârşitul secolului XV în mediul catolic.</p>
                  <p rend="justify">Totuşi, o opinie comună printre istorici a susţinut multă vreme că protestantismul a adus pentru prima oară libertatea politică naţiunilor Europei; chiar şi Montesquieu l-a considerat o religie potrivită republicilor mai degrabă decât unei monarhii.</p>
                  <p rend="justify">Faptele ne prezintă însă o situaţie diferită şi mult mai complexă. În statele germane, pacea de la Augsburg a confirmat autoritatea principilor asupra vieţii spirituale a supuşilor. În nordul Europei, luteranismul a fost principalul instrument al centralizării şi absolutismului monarhic, din Anglia până în Prusia. Chiar şi protestanţii francezi nu au încercat decât să reproducă structura confederativă de sorginte feudală a Imperiului German. Doar Ţările de Jos au realizat o republică burgheză calvină; dar structura acesteia era anterioară reformei, venind din epoca dominaţiei burgunde. Chateaubriand afirma cu justeţe că protestantismul nu a schimbat nimic la nivelul instituţiilor; acolo unde a găsit o monarhie reprezentativă sau republici aristocratice, ca în Anglia şi în Elveţia, le-a adoptat; unde a întâlnit guvernăminte militare, ca în nordul Europei, s-a acomodat şi le-a făcut chiar mai absolute.</p>
                  <p rend="justify">Şi totuşi, dacă Luther şi luteranismul au furnizat doar o excelentă justificare „establishment” -ului principatelor germane, alte curente protestante au introdus reforme instituţionale semnificative. În al treilea deceniu al secolului XVI, Ulrich Zwingli a pus în practică un ideal creştin purificat la Zürich, legând strâns biserica de puterea civilă; dintre partizanii săi s-a desprins mişcarea anabaptistă, în frunte cu Thomas Münzer, ducând zwinglianismul la ultima sa consecinţă – eliminarea autorităţii politice, creaţie a Diavolului şi înlocuirea ei cu o societate în spiritul Evangheliei. Anabaptiştii se alăturară ţăranilor răsculaţi în 1523; dezavuaţi chiar şi de Zwingli, fură învinşi la Frankenhausen iar Münzer, luat prizonier, fu decapitat (1525).</p>
                  <p rend="justify">Nici Zwingli nu avu o soartă mai bună; cantoanele elveţiene catolice îl învinseră în bătălia de la Kappel, unde însuşi reformatorul îşi găsi sfârşitul (1531). Discipoli ai săi difuzară însă modelul politic zwinglian la Basel şi la Berna, ca şi în regiunea renană.</p>
                  <p rend="justify">Nici radicalismul lui Münzer nu dispăru, cunoscând o efemeră înflorire la Münster între 1534-l535 La începutul anului 1534 liderii anabaptişti din Germania şi Olanda – Jan Matthijs, Melchior Hoffman, Jan de Leyda – se reuniră la Münster, instaurând un regim teocratic autoritar. Oraşul deveni astfel „Noul Ierusalim”, unde proprietatea era desfiinţată, se instituia un program sever de muncă, viaţa privată era sever reglementată. Proclamat rege, Jan de Leyda decretă chiar poligamia, luându-şi el însuşi 17 soţii; dar violenţa şi desfrânarea cetăţii anabaptiste atrase ostilitatea principilor vecini, atât catolici cât şi protestanţi. Un asediu de peste un an duse la căderea Münster-ului în 1535 şi la executarea capilor mişcării. Zwinglianismul în varianta pacifistă propovăduită de Menno Simons s-a răspândit ulterior în micile comunităţi rurale din Olanda şi vestul Germaniei; cea mai cunoscuţi urmaşi contemporani ai mennoniţilor, dar şi cei mai conservatori, sunt amish-li americani.</p>
                  <p rend="justify">Tot în ţările renane, la Strasbourg, Martin Bucer institui, în numele autonomiei şi preponderenţei bisericii în raport cu statul, un regim politic tolerant. Ideile sale l-au inspirat fundamental pe Calvin (Jean Cauvin, 1509-l564) în elaborarea unui nou model al Reformei. Convertit în 1533 obligat să părăsească Franţa el fu chemat la Geneva de reformatorul Guillaume Farel. Începând din 1541 Calvin transformă oraşul, într-o cetate-model a lumii protestante. Administraţia municipală se subordona consistoriului alcătuit din pastori protestanţi, a cărui jurisdicţie a fost extinsă de la cea a unui tribunal religios la cenzura moravurilor geneveze. În fond el respingea autoritatea superioară a instanţelor civile, îndepărtându-se tot mai mult de dogma luterană. Deoarece preoţii sunt puşi să administreze, să vestească, să propovăduiască mesajul divin, ei sunt datori să îndrăznească orice şi să-l silească pe toţi cei mari şi supuşi acestei lumi a se închina Domnului. Lor le e dat să poruncească tuturor, de la cel mai înalt la cel mai de jos; ei trebuie să cruţe mieii şi să ucidă lupii; ei vor admonesta şi-l vor povăţui pe cei ascultători, vor acuza şi vor nimici pe cei potrivnici. Ei pot lega şi dezlega conform Cuvântului Domnului scrie Calvin în Instituţio religionis christianae (1536) asupra rolului politic al clericilor. Supravegherea inchizitorială a vieţii publice şi private, care constituie principala caracteristică a regimului politic instituit de Calvin, nu întârzie să nască opoziţii, cea mai celebră fiind a teologului şi medicului Miguel Şervet, ars pe rug la în 1553 Modelul acesta calvinist al oraşului-biserică, al statului posesor de valoare spirituală era tot ce putea fi mai diferit de biserica de stat luterană supusă principilor lumeşti; or acest fapt era destinat să accentueze divergenţele între cele două confesiuni reformate. Pe plan extern însă succesele au fost imense; devenită „Roma protestantismului”, Geneva trimitea în întreaga Europă misionari pregătiţi în celebra Academie condusă de Théodore de Bèze – care veni la cârma cetăţii în 1564 Continuându-l pe Calvin, ideile sale politice atingeau practic radicalismul monarhomahilor: Afirm că popoarele nu sunt făcute de magistraţi ci popoarele cărora le-a convenit să se lase guvernate de un principe sau de seniori aleşi sunt mai vechi decât magistraţii lor, deci nu popoarele sunt create pentru magistraţi, ci din contră magistraţii pentru popoare. „Un far care luminează toate bisericile reformate”: astfel numea Calvin oraşul-biserică în care se transformase Geneva. Radiaţia intelectuală a acesteia va atinge întreaga Europă; şi în timp ce nordul şi centrul continentului vor rămâne fidele lui Luther, în vest modelul calvinist devenea forma definitorie a Reformei. Dogma geneveză iradie din nordul Franţei şi Ţărilor de Jos până în îndepărtata Scoţie unde John Knox, format în Academia calvinistă, propovădui un protestantism intransigent, străin de laxitatea anglicană.</p>
               </div>
               <div type="div3">
                  <head>Contra-Reforma.</head>
                  <p rend="justify">Răspunsul catolicismului la Reformă fu surprinzător de lent. Papalitatea era extrem de slăbită, atât ca urmare a pierderilor suferite în faţa protestantismului cât şi a crizei interne accentuată de poziţia echivocă a Imperiului. Un conciliu care ar fi mediat între catolici şi reformaţi i-ar fi răpit lui Carol Quintul pretextul pentru a continua lupta împotriva principilor germani, astfel încât el temporiză cât putu de mult. Abia în decembrie 1545 papa Paul III reuşi să convoace la Trento un conciliu în scopul rezolvării disputelor doctrinare şi iniţierii unei cruciade anti-otomane. Protestanţii refuzară să participe iar împăratul, considerând că Biserica acţiona prea indecis, dădu în 1548 un interim prevăzând articolele de credinţă în vigoare până la adoptarea deciziilor conciliului; ceea ce nu întârzie să-l nemulţumească atât pe protestanţi cât şi pe catolici. Papalitatea recursese între timp la alte mijloace de acţiune, cel mai important fiind înfiinţarea ordinului iezuit (1540). „Compania lui Isus” a fost fondată de Ignaţiu de Loyola cu aprobarea lui Paul III; organizată în spiritul raţionalităţii politice şi al disciplinei quasi-militare, ea a încercat să găsească soluţii pentru criza conştiinţei europene produsă de Reformă. Numele peiorativ de iezuiţi le-a fost dat membrilor ei ca urmare a frecvenţei invocări a numelui Mântuitorului, succesele Companiei atât în combaterea protestantismului cât şi în misionariatul catolic provocând ostilitatea puterii politice, pe care adesea iezuiţii au încercat să o controleze; la 1773 însuşi pontiful a desfiinţat temporar Compania.</p>
                  <p rend="justify">Atât la nivelul maselor cât şi al elitelor acesta a reuşit să devină motorul Contra-Reformei. În timp ce vechiul cler şi umaniştii se dovedeau incapabili de a gestiona criza, iezuiţii au pus în acţiune cele mai variate mijloace, de la misticism şi exacerbarea religiozităţii populare până la controlul statului de către Biserică.</p>
                  <p rend="justify">Restul clerului li s-a alăturat în lupta contra-reformatoare odată cu terminarea lucrărilor Conciliului de la trento (1563). Dogmele enunţate de acesta atingeau practic toate domeniile în încercarea de a reactiva catolicismul; ele nu au reuşit însă refacerea unităţii acestuia, atâta timp cât numeroşi suverani au refuzat să aplice deciziile tridentine temându-se de concurenţa puterii clericale. Pentru alţii în schimb – mai ales pentru Habsburgii austrieci şi spanioli – Contra-Reforma a furnizat atât mijloacele efective cât şi ideologia necesară afirmării interne şi externe, devenind practic o instituţie politică. Succesele ei au fost însă relative: dacă în sudul Europei protestantismul a fost complet extirpat, în Germania marile centre ale Contra-Reformei, Austria şi Bavaria, nu au reuşit să învingă rezistenţe principilor reformaţi; vom vedea în cursul următor cum această ofensivă politică a culminat cu Războiul de 30 de ani.</p>
               </div>
               <div type="div3">
                  <head>Apogeul puterii spaniole.</head>
                  <p rend="justify">În pofida ambiţiilor franceze ori germane, Spania a fost, de la Regii Catolici la Filip II, prima putere europeană şi principalul aspirant la rolul de hegemon în sistemul continental, miza războaielor italiene în ultimă instanţă. După încheierea centralizării şi unificării politice la începutul secolului, Ferdinand a putut declanşa expansiunea colonială spaniolă la scară mondială, oprind în acelaşi timp tentativele de înaintare ale turcilor în nordul Africii. Nepotul său, Carol Quintul, a urmat aceeaşi linie politică, secondat de cancelarul Gattinara a cărui abilitate i-a permis să integreze în sistemul administraţiei centralizate spaniole şi posesiunile din Italia. Practic în ultimii săi ani de domnie regatul iberic a devenit inima posesiunilor habsburgice ce-şi trăgeau de aici grosul resurselor militare şi financiare, iar pe plan european arbitrul politicii continentale şi nucleul lumii catolice. Deşi nu a reuşit să se impună şi în Imperiu, unde era privit de electori ca un străin, Filip II a păstrat acelaşi rol central al Spaniei în Europa prin deţinerea unor puncte strategice – Ţările de Jos, Milano, Neapole şi Sicilia – constituind un coridor spaniol între Franţa şi Germania. Factorii care au produs dominaţia ibericilor au fost însă vinovaţi şi de declinul lor. Pe plan economic, bogăţiile imperiului colonial spaniol nu putea acoperi costurile politicii europene atâta timp cât nu se dezvolta şi o industrie internă; Spania era redusă astfel la rolul de piaţă pentru celelalte state europene. Imensitatea stăpânirilor spaniole afecta grav guvernabilitatea lor; în acelaşi timp, rolul de inimă a lumii catolice ducea Madridul spre o politică fanatică şi conservatoare odioasă supuşilor săi. În fine, dezvoltarea militară avea efecte perverse. După cum scria un ambasador veneţian Regele Spaniei deţine o elită de oameni rezistenţi, disciplinaţi, apţi pentru campanii, marşuri, asedii, dar sunt atât de insolenţi, de lacomi la bunul şi onoarea semenilor că ne putem întreba dacă aceşti soldaţi au fost cu adevărat utili suveranilor lor. Căci aşa cum ei au fost instrumentele victoriilor lor, tot aşa i-au făcut să-şi piardă ataşamentul şi bunăvoinţa popoarelor maltratându-le.</p>
                  <p rend="justify">Expansiunea Imperiului Otoman sub Soliman Magnificul Fiul şi nepotul lui Mahomed II au continuat opera acestuia de unificare a lumii islamice, anexând ţările arabe la Imperiu; însă abia strănepotul său, Soliman I „Magnificul” (1520-l566) i-a reluat programul politic, extins de la scara moştenirii vechiului Bizanţ la proporţiile revendicării teritoriilor Imperiului Roman, califatului arab şi hanatului mongol. Considerându-se pe de o parte „califul suprem” al lumii islamice, el i-a refuzat în acelaşi timp în Europa recunoaşterea titlului imperial lui Carol Quintul. Marele vizir le declara în 1533 solilor austrieci că din secolul I, de la Augustus, în Europa nu există decât o singură coroană imperială; aceasta este coroana pe care o poartă împăratul nostru, moştenitor al tronului Cezarilor. De aceea aşa-zisul imperiu al lui Carol Quintul nu este decât o născocire.</p>
                  <p rend="justify">Profitând de divizarea Europei, incapabilă de a susţine un efort anti-otoman în condiţiile în care forţele statelor creştine se epuizau în războaiele italiene, Soliman cuceri în 1521 Belgradul, poarta de acces spre centrul continentului, iar la începutul anului următor insula Rhodos, cheia Mediteranei orientale, căzu în mâinile turcilor. Însuşi Francisc I, căzut prizonier la Pavia, decise să apeleze în vederea restabilirii echilibrului continental la sultan, considerându-l singura putere capabilă să apere statele europene în faţa monarhiei universale a lui Carol Quintul.</p>
                  <p rend="justify">Soliman îşi confirmă pe deplin prestigiul prin campania împotriva Ungariei, care i se oferea ca o pradă uşoară după căderea Belgradului. În bătălia de la Mohács (1526) regele maghiar căzu în luptă iar turcii ocupară temporar Buda. Intenţia sultanului era de a transforma Ungaria într-un stat vasal autonom, aşa cum erau deja Ţările Române; dar împotriva candidatului la tron ales de Dietă maghiară şi susţinut de turci, Ioan Zapolya, Ferdinand de Habsburg îşi susţinea la rândul său pretenţiile la coroana ungară, sprijinite de germanii din regat şi de o fracţiune a nobilimii maghiare – dar mai ales de resursele Imperiului. Acestea se dovediră complet insuficiente; o nouă campanie otomană îl înscăună pe Zapolya la Buda şi asedie chiar Viena timp de trei săptămâni (1529). Conflictul nu încetă însă, succesele alternând de partea celor doi pretendenţi la coroana maghiară; dar la moartea lui Zapolya, Soliman invadă din nou Ungaria, transformând-o în provincie otomană (1541). O îngustă fâşie în vestul ţării rămase în mâinile Habsburgilor; Transilvania îşi menţinu la rândul ei autonomia sub casa Zapolya. Carol Quintul suferi insuccese şi pe alte fronturi în faţa otomanilor: în 1535 el reuşi să ocupe Tunisul, dar trei ani mai târziu amiralul turc Barbarossa zdrobea flota creştină la Preveza, instaurându-şi supremaţia în Mediterana; în acelaşi timp, Francisc I încheie o alianţă formală cu sultanul în 1536 urmând ca turcii să intervină în războaiele italiene. Soliman exercită chiar presiuni asupra Imperiului German în favoarea protestanţilor; iar politica sa de divizare şi slăbire a puterilor creştine dădu roade. La 1 august 1547 Ferdinand era nevoit să semneze un armistiţiu, prin care îşi păstra partea occidentală a Ungariei în schimbul plăţii unui tribut.</p>
                  <p rend="justify">Câştigarea luptei pentru dominaţia în Europa centrală de către turci a avut grave repercusiuni pentru Ţările Române. În deceniul 3 Muntenia a fost ameninţată cu anexarea la Imperiul Otoman; complicaţiile politice generate ca urmare a alianţei domnului Radu de la Afumaţi cu Ungaria au oprit acest proiect. Moldova, implicată mai profund în relaţiile europene, a avut la rândul ei de suferit de pe urma căderii regatului maghiar, Soliman urmărind să reducă independenţa ţării.</p>
                  <p rend="justify">Totuşi sub Petru Rareş (1527-l538; 154l-l546) moldovenii au mai jucat un rol important în conflictul din Ungaria; însă ulterior, izolarea diplomatică a dus la „închinarea ţării” către Soliman odată cu pierderea ultimelor debuşee la Marea Neagră (1538). Rupte astfel de alianţele cu creştinătatea apuseană, Ţările Române au fost aservite Porţii, care în afara plăţii tributului şi obligaţiilor de natură militară şi economică a impus practic şi numirea domnilor de către sultan. Lipsită de stabilitate şi de forţă, puterea centrală s-a prăbuşit rapid în favoarea boierimii, deţinătoare a marilor proprietăţi funciare, favorizată astfel de integrarea în circuitul economiei otomane. La sfârşitul veacului al XVI-lea vechile dinastii s-au stins sau au fost înlăturate din drepturile lor. Puterea domnească a căzut şi domn putea ajunge orice boier sau orice pretendent care afirma, de formă, că ar fi de viţă domnească, dar cu condiţia să se bucure de favoarea boierilor. Afirma P. P. Panaitescu. Asistăm astfel la un proces opus centralizării din Occident: în Ţările Române, în Polonia, în Ungaria statul evoluează spre fărâmiţarea politică favorabilă puterii aristocraţiei; în schimb, caracterul local şi autarhic al comerţului răsăritean, ruperea acestuia de marile circuite internaţionale, împiedică apariţia atât a burgheziei cât şi a primelor forme ale capitalismului.</p>
                  <p rend="justify">În a doua jumătate a secolului Transilvania a devenit principalul spaţiu de manevră al celor două imperii care se confruntau în estul Europei. Casa Zapolya a încercat fără mare succes să echilibreze construcţia politică a autonomiei principatului cu tendinţele centrifuge ale nobilimii; pretenţiile ei la coroană maghiară au generat şi mai multă confuzie, abia în 1570 Zapolya renunţând la această revendicare în favoarea Habsburgilor. Un an mai târziu pe tronul ardelean se ridică însă familia Báthory, fidelă Porţii; punând mâna şi pe coroana poloneză, ei reuşiră să reducă la maxim influenţa Vienei. Mai multe succese avu această în Mediterana, unde, după moartea lui Soliman, Veneţia declarase război Imperiului otoman. În replică, turcii cuceriră printr-o imensă operaţiune amfibie insula Cipru (1570-l571); acesta a fost însă ultimul mare succes al Porţii. Pierderea Ciprului generă o imensă panică în rândurile creştinătăţii occidentale, ducând la unirea puterilor maritime mediteranene într-o Sfântă Ligă. Flota creştină condusă de don Juan de Austria îi zdrobi pe turci la Lepanto într-o imensă bătălie navală (7 oct. 1571). Deşi Liga se dizolvă rapid, iar Veneţia se văzu silită să încheie pacea în condiţii extrem de dezavantajoase, era clar că situaţia politică, economică şi militară nu mai înclina în favoarea Imperiului Otoman.</p>
               </div>
               <div type="div3">
                  <head>Reforma în Ţările Române.</head>
                  <p rend="justify">Protestantismul s-a răspândit foarte devreme în Transilvania în rândurile populaţiei germane burgheze. La Braşov umanistul J. Honterus a reformat biserica săsească în spirit luteran în deceniul 5 Nobilimea catolică maghiară se opunea violent acestei mişcări, mai ales că ea a fost însoţită de difuzarea anabaptismului şi antitrinitarismului (reacţie umanistă împotriva Bisericii catolice, cunoscută şi ca unitarianism). În condiţiile ocupaţiei turceşti, situaţia s-a schimbat, maghiarii trecând masiv la calvinism, astfel că ierarhia catolică a fost desfiinţată în 1556</p>
                  <p rend="justify">Populaţia românească, în schimb, nu a aderat la Reformă. Deşi în 1566 Dieta de la Sibiu a decis trecerea clerului român la protestantism, efemera biserică reformată românească a dispărut după un deceniu. Cu toate acestea, ortodoxia nu a fost recunoscută drept confesiune în Ardeal, cele 4 religii „recepte” (catolicism, luteranism, calvinism şi unitarianism) fiind expresia raporturilor de forţe dintre principe, nobilimea maghiară şi patriciatul săsesc. Nici în Moldova domnitorul luteran Iacob Heraclit (Despot Vodă) nu a reuşit să introducă Reforma în ciuda înfiinţării unei academii protestante la Cotnari. În schimb aceasta a avut un oarecare efect prin iniţierea primelor traduceri de texte bisericeşti în limba română, tipărite de protestantul Coresi.</p>
               </div>
               <div type="div3">
                  <head>Revoluţia din Ţările de Jos.</head>
                  <p rend="justify">Prin căsătoria viitorului împărat Maximilian cu Maria de Burgundia, bogata regiune a Ţărilor de Jos – corespunzând azi Belgiei, Olandei, Luxemburgului şi unei părţi din nordul Franţei – revenise Habsburgilor. La moartea lui Carol Quintul ele intrară în moştenirea lui Filip II; or politica religioasă acestor suverani era în perfectă contradicţie cu caracterul celor 17 provincii neerlandeze. La mijlocul veacului al XVI-lea, acestea constituiau cea mai prosperă şi mai urbanizată regiune a Europei; iar explozia preţurilor care afectă economia continentală de pe la 1550 dădu un avânt şi mai mare comerţului Ţărilor de Jos, centrat în oraşul Anvers. De la începutul secolului XVI acesta devenise centrul economiei mondiale, acaparând vechiul negoţ al Hansei căruia i s-a adăugat tranzitul bogăţiilor coloniale ale Spaniei şi Portugaliei. O asemenea situaţie era din ce în ce mai mult incompatibilă cu despotismul guvernării Habsburgilor. Deja la 1516 încercând să impună autoritatea consiliilor regale, Carol Quintul se izbise de rezistenţa privilegiilor provinciale apărate de Stările Generale. „Interim” -ul din 1548 dădu semnalul dezordinilor în Ţările de Jos, împingând burghezia din nord (actuala Olandă) către calvinism. Filip II agravă situaţia încercând să oprească răspândirea protestantismului prin introducerea Inchiziţiei şi menţinerea de trupe spaniole; ambele măsuri fură respinse de burghezia Stărilor, care văzând clar în ele instrumente ale politicii autoritare habsburgice, se grăbi să îmbrăţişeze Reforma calvină. Nobilimea, deşi catolică, se ralie acestei cauze în frunte cu conţii de Egmont, Horn şi Brederode şi cu prinţul Wilhelm de Orania, poreclit „Taciturnul”.</p>
                  <p rend="justify">Înşişi guvernatorii spanioli, Margareta de Parma şi cardinalul Granvelle, realizară eşecul inevitabil al politicii lui Filip II. Flamanzii cereau tot mai insistent libertatea de conştiinţă, respingând deciziile de la Trento; în 1565 Egmont îi înfăţişă doleanţele lor lui Filip dar acesta decisese deja, după întrevederea cu francezii la Bayonne, să elimine protestantismul din Europa. Un an mai târziu, capii nobilimii îi cerură Margaretei încetarea persecuţiilor religioase, libertatea de conştiinţă şi convocarea Stărilor. Un consilier spaniol îi trată drept „calici”; seniorii flamanzi adoptară acest nume ca titlu de glorie şi formară o ligă împotriva lui Filip – „Compromisul de la Breda”.</p>
                  <p rend="justify">Monarhul spaniol păru bucuros de situaţie, căci revolta îi oferea un pretext pentru a lichida libertăţile Ţărilor de Jos; îl însărcină deci pe ducele de Alba cu înăbuşirea rebeliunii, care între timp se extinsese în toate provinciile din nord. Acesta institui un regim de teroare prin „Consiliul împotriva tulburărilor”, care între 1567 şi 1572 execută 18000 de oameni – între care Egmont şi Horn. În această situaţie Wilhelm de Orania, conducătorul informal al Ţărilor de Jos, se ridică împotriva lui Filip şi la îndemnurile „calicilor” luă conducerea mişcării de eliberare. Chemat în faţa Consiliului la începutul lui 1568 se retrase în Germania, de unde chemă la luptă provinciile neerlandeze şi adună trupe în vederea războiului. Rebeliunea flamandă pregătea naşterea primului stat burghez; vom vedea cum s-a petrecut aceasta în următoarea temă a cursului.</p>
                  <p rend="justify">Întrebări de verificare: 1</p>
                  <p rend="justify">Cum s-a materializat proiectul politic al „monarhiei universale” habsburgice şi ce opoziţii a întâmpinat el? 2</p>
                  <p rend="justify">Ce relevanţă a avut Reforma în plan politic? 3</p>
                  <p rend="justify">Explicaţi importanţa domniei lui Soliman Magnificul.</p>
                  <p rend="justify">Bibliografie.</p>
                  <p rend="justify">Henri Hauser, La naissance du protestantisme, P. U. F, Paris, 1940</p>
                  <p rend="justify">Halil Inalcik, Imperiul Otoman. Epoca clasică, Ed. Enciclopedică, Bucureşti, 1996</p>
                  <p rend="justify">Charles Seignobos, Essai d’une histoire comparée des peuples de l’Europe, Editions Rieder, Paris, 1938</p>
                  <p rend="justify">Erich Zöllner, Istoria Austriei, Ed. Enciclopedică, Bucureşti, 1997</p>
               </div>
            </div>
            <div type="div2">
               <head>
                  <label>Tema III.</label>Războaiele dintre catolici şi protestanţi: de la independenţa Olandei la pacea de la Westfalia (1568-l648)</head>
               <subtitle>După parcurgerea acestei teme veţi învăţa: 1 Evoluţia marilor puteri europene până la Războiul de 30 de ani 2 Războiul de 30 de ani şi pacea de la Westfalia 3 Tendinţele absolutismul monarhic în Franţa şi Anglia</subtitle>
               <div type="div3">
                  <head>Anglia epocii elisabetane.</head>
                  <p rend="justify">Când Elisabeta urcă pe tron în 1558 regatul său nu mai era o putere în Europa. Spre norocul ei rivalitatea franco-spaniolă l-a împiedicat pe Filip II să atace Anglia până în clipa în care aceasta a devenit suficient de puternică. În lunga sa domnie, Elisabeta a ştiut cum să reia politica absolutistă de unde o lăsase Henric VIII, făcându-se în acelaşi timp iubită de supuşi – ceea ce tatăl ei nu a reuşit. Marile personalităţi care i s-au alăturat în administrarea afacerilor Angliei – Cecil, Walshingham, Drake – nu au putut niciodată umbri figura autoritară a reginei. Când o delegaţie a Parlamentului a încercat să insiste în problema succesiunii, ea şi-a afirmat astfel poziţia politică: Deşi sunt o femeie am un curaj tot atât de potrivit pentru răspunderea locului meu pe cât l-a avut şi tatăl meu. Sunt regina voastră unsă. Nu voi fi niciodată constrânsă prin violenţă să fac vreun lucru.</p>
                  <p rend="justify">În acest spirit a impus Elisabeta adoptarea celor 39 de articole formând baza dogmatică a anglicanismului ca religie erastică (1563); iar când 7 ani mai târziu fu excomunicată de suveranul pontif care trimise misionari iezuiţi în Insulele britanice, Elisabeta declanşă o severă persecuţie împotriva catolicilor, în special a celor irlandezi; dar nu în calitate de eretici, ci de trădători. Pe plan social, domnia ei s-a sprijinit pe mica nobilime de ţară (squires), educată şi relativ înstărită, care tindea să acapareze administraţia regatului. În economie, Elisabeta a fost creatoarea puterii maritime şi comerciale a angliei, extinzându-se către îndepărtatele pieţe ale Africii, Asiei şi Americilor, pe care negustorii şi corsarii englezi le-au smuls puterilor coloniale catolice. Corsarii erau practic piraţi operând pentru un guvern care le asigura protecţia sa. Cel mai celebru dintre ei, Francis Drake, a făcut înconjurul lumii într-o expediţie împotriva spaniolilor, fiind înnobilat de regină. În acelaşi timp, Elisabeta a încurajat şi navigaţia pur comercială, creând în acest scop companii pe acţiuni. Pe plan extern dominanta epocii elisabetane a fost perpetua stare de conflict cu Spania. Războiul s-a declanşat efectiv în 1588 luând sfârşit abia după moartea reginei; dar singura operaţiune importantă a lui Filip II, tentativa de a invada Anglia în vara lui 1588 sfârşi lamentabil când imensă flotă spaniolă, Invincibila Armadă, fu zdrobită în Marea Mânecii şi eşuă pe coastele engleze. O consecinţă indirectă a acestei înfrângeri a fost şansa dată Olandei, ca şi Franţei lui Henric IV, de a rezista în faţa tercios -urilor; în schimb trupele engleze au eşuat în interminabilele revolte religioase din Irlanda şi în încercările de eliberare a Ţărilor de Jos. Puterea militară, pe care partidul războiului condus de Drake a susţinut-o cu tărie, se dovedi falimentară în tentativele ei ofensive din lipsa unei economii capabile să o susţină. Aceasta a împiedicat transformarea Angliei în Marea Britanie – reunirea Insulelor Britanice într-un singur stat. Henric VIII a supus paşnic Ţara Galilor; în schimb, Irlanda, complet aservită intereselor pieţei engleze, a refuzat să se subordoneze pe plan politic şi religios Londrei. Scoţia, independentă şi la fel de înapoiată economic, a fost şi ea aruncată în anarhie după instaurarea calvinismului în 1559 prin conflictul dintre regina catolică Maria Stuart, apărată de trupele franceze şi supuşii ei protestanţi animaţi de predicile lui John Knox. În cele din urmă, însăşi Elisabeta, văzând în regina Scoţiei o concurentă periculoasă, o arestă şi o condamnă la moarte (1587). Situaţia a înclinat astfel în favoarea puterii centrale de la Londra când Iacob Stuart, fiul Mariei, urcă pe tronul englez în 1603 unind cele două coroane şi punând în acelaşi timp capăt conflictelor de la frontiera scoţiană. Pe plan instituţional, Anglia progresase în mod paradoxal pe calea parlamentarismului în ciuda politicii absolutiste a Tudorilor. La 1485 puterea Camerelor era extrem de redusă în raport cu suveranul, urmare a nevoii de autoritate produsă de război. Practic, deşi Tudorii au continuat să convoace regulat Parlamentul, monarhia lor era chiar mai absolută decât cea franceză. În schimb, tot ei au creat premisele slăbirii autorităţii regale: pentru a reduce costurile guvernării, Coroana a descentralizat administraţia în favoarea nobilimii de ţară – gentry – instituind principul self-govemment -ului şi a refuzat să ţină o armată permanentă. În lipsa birocraţiei şi forţei militare, suveranii englezi nu aveau deci mijloacele efective de a rezista unui atac al Parlamentului asupra autorităţii lor; iar acesta nu întârzie să se declanşeze sub Stuarţi. Războaiele religioase din Franţa.</p>
                  <p rend="justify">Numele de hughenoţi dat protestanţilor francezi reprezenta o deformare a germanului eindgenossen („confederaţi”). El a fost consecinţa organizării adepţilor luteranismului din Franţa într-o federaţie a bisericilor reformate. La primul sinod naţional din 1559 acestea trecură integral la calvinism, din raţiuni mai degrabă politice; organizarea federativă rămase însă în vigoare şi fu extinsă şi la alte regiuni protestante francofone. Francisc I a fost ostil hughenoţilor; dar prudenţa politică şi imperativele luptei anti-habsburgice îl împiedicaseră să exceleze în persecutarea ereticilor mai ales în primele două decenii ale domniei. Mai degrabă fiului său i se cuvin laudele unui istoriograf iezuit, apologet al monarhiei catolice: A luat toate precauţiile posibile pentru a împiedica intrarea în regat a noutăţilor în materie de religie; a dat teribile exemple de severitate.</p>
                  <p rend="justify">Henric II lansă astfel semnalul marilor persecuţii religioase prin edictele de la Chateaubriant (1551) şi Compiegne (1557). După încheierea păcii cu Spania, el se alătură făţiş luptei duse de Filip II pentru exterminarea completă a Reformei. Însăşi magistratura franceză, în rândurile căreia protestantismul făcuse mari progrese, fu atacată violent de suveran; doar moartea acestuia în decembrie 1559 păru a opri temporar persecuţiile. Sub fiul său, Francisc II, hughenoţii încercară să-şi ia revanşa prin răpirea regelui; eşecul conjuraţiei de la Amboise (1560) avu însă darul de a duce la extrem teroarea catolică. Mai multe zile au fost ocupate cu tăiatul capetelor, cu spânzuratul, cu înecatul. Străzile din Amboise erau înecate în sânge şi pline de trupuri de morţi, aşa încât nu puteai sta în oraş din cauza duhorii şi a infecţiilor scrie un contemporan al persecuţiilor conduse de atotputernica familie de Guise, unchi ai reginei Scoţiei şi soţie a lui Francisc, Maria Stuart. Situaţia se schimbă brusc la moartea subită a monarhului în acelaşi an; succesorul acestuia, Carol IX, se găsea sub tutela mamei sale, Caterina de Medici, ale cărei ambiţii politice se ciocneau de puterea ducelui François de Guise. Era deci natural ca regenta să caute o alianţă împotriva acestuia cu nobilimea hughenotă, condusă de regele Navarrei, de fratele său, prinţul de Condé şi de amiralul de Coligny. În acest scop Caterina convocă o adunare pentru a discuta punctele controversate între protestanţi şi catolici şi a găsi un compromis politic şi religios. Rezultatele ecumenice ale acestui „Colocviu de la Poissy” fură nule, în bună parte datorită ireductibilei duşmănii dintre ducele de Guise şi Théodore de Bèze; în schimb pe plan politic partidul catolic îşi concentră forţele în vederea iminentului război între cele două religii.</p>
                  <p rend="justify">Acesta izbucni la 1 martie 1562 când de Guise masacră o adunare protestantă în orăşelul Vassy. Condé îi mobiliză la rândul său pe hughenoţi şi primi rapid ajutoare de la englezi şi de la principii germani; însă fu învins în bătălia de la Dreux. De Guise, profitând de succes, încercă să cucerească oraşul Orléans, capitala partidului protestant dar fu asasinat de un gentilom calvin; astfel, Caterina putu impune pacea, restabilind temporar liniştea în regat. În schimb ea refuză publicarea în Franţa a deciziilor Conciliului de la Trento, atât pentru că ar fi dus la ridicarea protestanţilor, cât mai ales pentru că încălcau libertăţile bisericii gallicane (ideologia dominantă a catolicismului francez, formulând cerinţa unei biserici naţionale proprii, independente de Roma). Poziţia regentei devenea astfel extrem de fragilă în raport cu partidul catolic şi ea se reorientă spre alianţa cu acesta, consfinţită prin întâlnirea de la Bayonne (1565) unde împreună cu Filip II şi cu ducele de Alba puse la cale un plan de exterminare a protestanţilor din Europa. În acest mod Caterina şi-l apropie pe aliaţii tradiţionali ai familiei de Guise; dar când acţiunile ducelui de Alba în Ţările de Jos făcură practic publice deciziile de la Bayonne, hughenoţii, temându-se de un tratament similar, declanşară din nou războiul religios. Condé fu ucis în bătălia de la Jarnac cu ducele de Anjou (1569) iar în fruntea partidului veni fiul regelui Navarrei, Henric de Bourbon; în ciuda sfaturilor acestuia hughenoţii fură din nou bătuţi de Anjou la Moncontour. Cum ambele tabere aveau deja pierderi enorme, recurseră la ajutor extern: Filip II, dornic de a submina puterea franceză, sări în sprijinul partidului de Guise iar Elisabeta trimise din nou ajutoare hughenoţilor, mai mult pentru a-l descuraja pe catolicii englezi. Graţie ei şi protestanţilor germani, Coligny puse pe picioare o nouă armată silindu-l pe rege să încheie o pace avantajoasă pentru hughenoţi (1570). Caterina trecu de partea acestora, trimiţând chiar ajutoare „calicilor”; dar în secret continua să conspire cu spaniolii şi cu tânărul duce Henri de Guise. În noaptea de Sfântul Bartolomeu a anului 1572 (23-24 august), după căsătoria lui Henric de Bourbon cu sora regelui, Caterina dădu lovitura, profitând de prezenţa în capitală cu această ocazie a capilor partidului hughenot. 2000 de oameni, între care şi Coligny, fură măcelăriţi numai în Paris de către catolicii fanatici; iar masacrul continuă în toate marile oraşe sub înalta protecţie regală. Paradoxal, protestanţii ieşiră întăriţi din această încercare, forţele lor concentrându-se în jurul câtorva puncte întărite, cel mai important fiind La Rochelle. Reformaţii germani trimiseră şi ei ajutoare, astfel încât conflictul putu continua sub noul suveran, Henric III – fostul duce de Anjou. Domnia sa a fost marcată de intensificarea războiului civil, devenit starea obişnuită a regatului Franţei după apariţia unui al treilea partid, al nemulţumiţilor, care sub pretextul căutării păcii încerca să înlăture forţa familiei de Guise. Prea puţin înclinat spre moderaţie, regele înrăutăţi situaţia prin neîncetatele sale manevre între partide.</p>
                  <p rend="justify">Astfel, confruntaţi cu o alianţă între Henric şi protestanţi, de Guise creară în 1576 Liga al cărei scop anunţat era apărarea religiei catolice; însă în realitate urmărea aducerea pe tron a ducelui cu ajutorul Spaniei. Henric însuşi a fost forţat de Stările Generale să adere la Ligă, devenind formal şeful ei; ca urmare hughenoţii se ridicară împotriva regelui. Abia în 1580 convenţia de la Fleix puse capăt ostilităţilor pentru cinci ani când, la moartea moştenitorului tronului, Henric de Bourbon deveni succesorul legitim al monarhului; situaţie intolerabilă pentru Ligă, care reaprinse flacăra războiului. În timp ce catolicii erau zdrobiţi la Coutras (1587), burghezia pariziană se ridică în favoarea ducelui de Guise şi puse mâna pe capitală, alungându-l pe rege („ziua baricadelor” -l2 mai 1588). Stările Generale fură din nou convocate în scopul depunerii lui Henric III şi încoronării ducelui. Suveranul, aliat acum cu protestanţii, le-o luă înainte şi ordonă asasinarea lui Henri de Guise; ceea ce înlătură pericolul, dar radicaliză conflictul. Susţinută de papă, Liga ceru francezilor să ridice armele împotriva suveranului lor şi-l proclamă regent pe Mayenne, fratele defunctului duce. La începutul anului 1589 un călugăr fanatic îl asasină pe Henric III, care tocmai începuse asediul Parisului răzvrătit. Noul monarh, Henric IV, se vedea astfel stăpân doar pe regiunile protestante ale Franţei şi confruntat cu o armată mult mai numeroasă decât a sa. În bătăliile de la Arcques şi Ivry reuşi să restabilească echilibrul şi putu începe recucerirea regatului, atât cu armele cât şi prin propagandă. Între timp Mayenne convocase Stările pentru a alege un suveran catolic (1593). Adunarea se găsi rapid sfâşiată între partizanii săi şi cei ai Spaniei; profitând de confuzia Ligii, Henric se converti la catolicism, lipsindu-şi duşmanii de orice pretext pentru a continua războiul şi recunoscut de întregul regat, intră victorios în Paris la 15 septembrie 1594 Spaniolii făcură o ultimă încercare de a-l contesta autoritatea, dar după ce chiar Mayenne se supuse, fură obligaţi să încheie pacea la Vervins (1598), confirmând prevederile tratatului de la Cateau-Cambresis. Cu puţin timp înainte, Henric încheiase şi pacificarea religioasă în interior prin edictul de la Nantes ce acordă hughenoţilor libertatea de conştiinţă şi o largă libertate a cultului în afara capitalei. Protestanţii aveau de acum înainte să se bucure de drepturi cetăţeneşti egale cu catolicii şi beneficiau de acces egal la slujbele şi funcţiile publice, la învăţământ şi asistenţă medicală; se instituiau tribunale bi-partite iar hughenoţii îşi puteau păstra „locurile de siguranţă” - cetăţi cu garnizoane protestante.</p>
                  <p rend="justify">Ne pare azi cel puţin ciudat că după 35 de ani de război civil Franţa s-a ridicat mai sus ca niciodată sub Henric IV, iar urmaşii acestuia au instituit preponderenţa franceză în Europa. Psihologic, costul războaielor religioase a fost enorm, dar politic ele au confirmat definitiv puterea monarhică, iar în plan economic imensitatea teritoriului şi populaţiei regatului au împiedicat o criză reală, singură consecinţă majoră fiind decăderea vechiului centru comercial de la Lyon - creaţie a negustorilor italieni - în favoarea Parisului, devenit adevărata inimă a Franţei. În general, ţărănimea şi burghezia s-au dezgustat definitiv de ambiţiile centrifuge ale seniorilor, preferând să se ralieze unei puteri centrale pacificatoare; ceea ce a condamnat la eşec toate revoltele nobiliare ale secolelor următoare. Înseşi elitele aristocratice au preferat să-şi păstreze avantajele deja obţinute în loc să continue lupta pentru a le spori; generaţia care a început conflictul era cea a veteranilor războaielor italiene – Guise, Coligny, Condé – dar cea care l-a sfârşit se regăsea mult mai bine în Henric de Bourbon şi în partidul ordinii şi al păcii.</p>
                  <p rend="justify">Independenţa Olandei; naşterea primei republici burgheze În vreme ce Franţa mergea dinspre anarhia nobiliară către absolutismul monarhic, în partea septentrională a Ţărilor de Jos burghezia protestantă instituia republică. „Calicii” puseseră mâna pe gurile râului Escaut, debuşeul maritim al regiunii, în vreme ce Wilhelm de Orania trecea Rinul şi invada Olanda. Stările Generale se grăbiră să-l proclame guvernator (stathouder); dar succesul începu să se întrezărească abia în 1573 după victoria de la Alkmaar şi înlocuirea ducelui de Alba. Când noul guvernator muri, trupele spaniole rămase fără comandant jefuiră Anvers şi Maastricht şi masacrară populaţia. Îngrozite, provinciile catolice din sudul Ţărilor de Jos, care rămăseseră loiale lui Filip, semnară cu olandezii „Pacificarea de la Gând” (8 noiembrie 1576) ordonând expulzarea spaniolilor şi restaurarea libertăţilor tradiţionale. Regele îl trimise atunci pe don Juan de Austria, care ratifică „Pacificarea” doar pentru a–şi încălca aproape imediat promisiunile cucerind oraşul Namur; muri un an mai târziu dar diplomaţia sa abilă reuşise deja să dezbine nordul protestant şi mai avansat economic de sudul catolic. Ruptura fu consfinţită în 1579 prin realizarea „Uniunii de la Arras” de către provinciile meridionale ale Ţărilor de Jos, supuse lui Filip II, cărora li se opuneau cele 7 provincii olandeze asociate în „Uniunea de la Utrecht” sub conducerea lui Wilhelm, a cărei independenţă fu proclamată formal la 22 iulie 1581 Chiar şi în interiorul acesteia apărură diviziunii în jurul ideii de a chema un suveran străin.</p>
                  <p rend="justify">Seniorii din Brabant, ostili casei de Orania, apelară la fiul împăratului german, care fu repede înlăturat de fratele lui Henric III; încercând să conducă despotic, acesta fu şi el depus în 1583 Puterea rămase astfel stathouderului şi Stărilor; când Wilhelm fu ucis de un asasin plătit în 1584 conducerea îi fu oferită reginei Angliei.</p>
                  <p rend="justify">Elisabeta refuză, dar încheie în schimb o alianţă şi îl trimise pe favoritul ei, Leicester, cu un important ajutor militar împotriva trupelor spaniole conduse de Alessandro Farnese, excelent general şi om politic, care reuşise să recucerească Anvers. Leicester, în schimb, reuşi să se certe cu Stările şi fu rechemat; iar fiul „Taciturnului”, Mauriciu de Nassau, deveni stathouder.</p>
                  <p rend="justify">Se născuse astfel, în convulsiile războiului anti-spamiol şi ale luptelor de partide, prima republică burgheză. „Uniunea de la Utrecht” era o alianţă creată ad hoc pentru necesităţile războiului; circumstanţele politice interne şi externe au transformat-o în cadrul instituţional necesar concilierii libertăţilor tradiţionale ale provinciilor de sorginte medievală cu avântul economic modern. Regimul olandez era astfel o „democraţie autoritară” dominată de stathouderii din familia de Nassau-Orania contrabalansaţi de Stările Generale de la Haga şi de autonomiile provinciale. Pe bună dreptate J. Huizinga considera că în noua republică statul era cât se poate de conservator, clădit pe o obârşie veche, ataşat de tradiţie şi de vechile drepturi. Simţul de libertate era viu, dar ideea de libertate era cea a Evului Mediu. Abia în epoca răzvrătirii, când noţiunea de „patrie” şi chiar şi cuvântul „Olanda” încep să aibă un sunet de clopote şi trâmbiţe, se bolteşte deasupra conceptului strâmt medieval o idee de străduinţă comună şi de suferinţă comună.</p>
                  <p rend="justify">Un stat extrem de slab şi de descentralizat servea însă excelent interesele economice ale burgheziei comerciale, a cărei bogăţie constituia baza puterii olandeze. Prin crearea Companiei Indiilor Orientale (1602) şi a Băncii din Amsterdam (1608) ei vor deveni stăpânii comerţului mondial. Compania Indiilor Orientale a fost fondată la iniţiativa Stărilor şi a stathouderului în scopul creării unui imperiu colonial olandez cu caracter comercial. Enormele dividende ale acţiunilor Companiei şi caracterul monopolist au dus la expansiunea ei în întreaga Asie prin eliminarea celorlalte puteri coloniale în prima jumătate a secolului XVII. Compania s-a transformat într-un veritabil „stat în stat”, model pentru instituţiile capitaliste similare din întreaga Europă; abia pe la 1700 a intrat în declin, datorită concurenţei engleze, falimentând la sfârşitul secolului XVIII. „Proiectul european” al lui Henric IV.</p>
                  <p rend="justify">Atât Henric IV cât şi succesorii săi au trăit cu vechea spaimă a încercuirii habsburgice, datând încă de la Francisc I şi de la Carol Quintul; Henric a fost însă primul care a încercat, pentru a conjura această teroare, să instituie un sistem de echilibru european care nu doar să slăbească puterea casei de Austria, ci, pe termen lung, să împiedice orice alt stat să-şi instituie hegemonia dar în acelaşi timp să realizeze unitatea întregii Europe într-o „republică creştină”. Este discutabil dacă autorul marelui „proiect european” a fost regele însuşi sau Sully, ministrul său; dar incontestabil, acest plan anunţa nouă viziune asupra politicii şi relaţiilor internaţionale, având statul naţional ca actor central şi balanţa de putere că trăsătură morfologică, viziune care se va impune după pacea de la Westfalia. „Proiectul” francez diviza Europa în 15 „dominaţii”, relativ egale ca putere şi unitare politic şi teritorial: 6 monarhii ereditare (Franţa, Spania, Anglia, Danemarca şi Lombardia), 5 monarhii elective (Imperiul German, Statul Pontifical, Polonia, Ungaria şi Boemia) şi 5 republici (Veneţia, Elveţia, Ţările de Jos şi o republică italiană formată prin reunirea ducatelor din nordul şi centrul peninsulei); apoi se precizau raporturile dintre aceste state, grupate într-o federaţie bazată pe principiile echilibrului între „dominaţii” şi toleranţei religioase. Consiliul reprezentativ juca rolul de arbitru în relaţiile europene şi avea ca instrument o armată federală, destinată atât soluţionării conflictelor interne, cât mai ales războiului cu Imperiul Otoman; în schimb conflictele armate între statele creştine erau prohibite. Sully îşi sfătuia chiar suveranul să arate o extremă dorinţă de a stabili o solidă linişte între toţi potentaţii Europei, iar atunci când va apărea cea mai măruntă dispută ori litigiu între ei, intenţia voastră să fie cea de a căuta sincer toate mijloacele de a-l menţine într-o convieţuire paşnică.</p>
                  <p rend="justify">Henric IV încercă, se pare, să pună în practică „proiectul”; puterile protestante, dornice să slăbească puterea Habsburgilor, se arătau dispuse să îl sprijine, ca şi statele italiene. Chemat în ajutor în 1609 de Uniunea Evanghelică - ce grupă principii protestanţi din Imperiu - Henric se pregătea chiar să intervină în problema succesiunii ducatelor Cleves şi Berg, grupând o coaliţie europeană împotriva casei de Austria; când, la 13 mai 1610 fu asasinat de Ravaillac.</p>
                  <p rend="justify">Statele europene în ajunul Războiului de 30 de ani Politica lui Henric IV a fost temporar abandonată de fiul său, Ludovic XIII (1610-l643). Dominat de o mamă autoritară şi de miniştri incapabili de a urma o linie internă şi externă coerentă, tânărul rege oscila între alianţa cu Spania şi satisfacerea ambiţiilor marilor seniori. Stările Generale din 1614 nu fură capabile să rezolve criza guvernării, iar nobilimea şi hughenoţii provocară netulburaţi agitaţie în regat.</p>
                  <p rend="justify">O altă problemă era enormul deficit bugetar generat de politica falimentară; abia în 1624 când cardinalul Richelieu deveni ministru situaţia Franţei se schimbă radical înăuntrul şi în afara graniţelor.</p>
                  <p rend="justify">Spania se găsea în plină decadenţă după moartea lui Filip II (1598). La începutul secolului XVII se mai găseau încă scriitori precum Campanella ori Juan de la Puente care să susţină ideea supremaţiei spaniole, Madridul eşuase practic pe toate planurile. Deşi anexase şi Portugalia în 1580 nici chiar bogăţiile celor două imperii coloniale reunite nu puteau face faţă imenselor nevoi financiare cât timp lipsa producţiei interne şi pierderea provinciilor flamande îi obliga pe iberici să importe mărfuri şi mână de lucru la preţuri exorbitante. În războiul din Ţările de Jos ei fură obligaţi după înfrângerea navală de la Gibraltar (1607) să încheie la 9 aprilie 1609 un armistiţiu de 12 ani cu Olanda. Puterea politică a acesteia, în schimb, era în creştere; după ce Mauriciu de Nassau realizase în 1605-l606 o adevărată barieră de fortificaţii la graniţele ţării, Provinciile Unite se puteau bucura în linişte de profiturile celei mai înfloritoare economii europene. După armistiţiu, echilibrul intern fu însă tulburat de o criză de suprafaţă, relevând contradicţiile între autoritarismul militar stathouderilor şi tendinţele liberale ale Stărilor. Sub masca disputei între calvinismul tolerant arminian şi ortodoxia gomaristă, burghezia aristocrată şi poporul fidel lui Mauriciu se înfruntară atât pe tărâmul religiei cât şi pe cel al politicului. Convocarea sinodului de la Dordrecht (1618-l619) duse la victoria gomariştilor şi la înlăturarea liderilor partidului advers, Oldenbarneveldt şi Hugo Grotius. Replică protestantă a Conciliului de la Trento şi a Inchiziţiei catolice, Dordrecht-ul a marcat triumful radicalismului şi intoleranţei la nivelul lumii calviniste şi consolidarea autorităţii familiei de Nassau-Orania în Olanda.</p>
                  <p rend="justify">Tot în nordul Europei două puteri care se vor afirma în Războiul de 30 de ani încep să se impună pe scena politică la cumpăna dintre veacuri: este vorba de Suedia şi Danemarca, ţări care se dezvoltaseră graţie comerţului baltic. Prima dintre ele, agitată de tulburări religioase şi dinastice după moartea lui Gustav Wasa, s-a transformat la începutul secolului XVII într-o monarhie aristocratică unde Senatul şi Stările dominate de nobilime au echilibrat puterea coroanei. Monarhia suedeză era electivă, ca şi cea daneză, ceea ce a întărit rezistenţa Adunărilor în faţa tendinţele absolutiste ale regilor; implicarea în război era destinată a le da acestora forţa şi prestigiul necesare.</p>
                  <p rend="justify">În Imperiul German Contra-Reforma progresase rapid după moartea lui Maximilian II, în principal în stăpânirile Habsburgilor. Cele două mari confesiuni religioase căpătaseră şi forme politice în primul deceniu al veacului al XVII-lea, prin crearea Ligii Catolice de către Maximilian de Bavaria şi a Uniunii protestante în frunte cu Frederic, electorul palatin. Rudolf II (1576-l612) fu însă confruntat cu probleme extrem de grave în ciuda dezinteresului său pentru politică. Pe de o parte, ciocnirile de la graniţa maghiară se transformaseră în 1592 într-un adevărat război cu turcii; după succese alternative, imperialii reuşiră să ocupe Transilvania. Politica oscilantă a principelui ardelean Sigismund Báthory făcea însă situaţia extrem de fragilă, când condotierul muntean Mihai Viteazul, invocând un mandat imperial incert, interveni în forţă reunind cele trei ţări române sub o pretinsă dominaţie habsburgică (1600). El a fost asasinat de generalul Basta, care se făcu însă odios nobilimii transilvănene prin politica sa autoritară; cu ajutorul otomanilor, ei răsturnară dominaţia imperială şi Rudolf se văzu obligat să semneze pacea în 1606 la Zsitvatorok în condiţii relativ avantajoase. Pe de altă parte el se afla în conflict cu Stările din Boemia, cărora fu forţat să le acorde libertatea cultului şi cu fratele său Mathias, ce-l urmă pe tron. Acesta se implică la rândul său în tulburările dinastice din Transilvania dar austriecii fură învinşi de pretendentul filo-turc Gabriel Bethlen. Între timp însă evoluţiile politice din Boemia tindeau spre un conflict religios şi chiar naţional între nobilimea cehă protestantă ce domina stările şi autorităţile germane catolice. Când Mathias încercă să rezolve criza prin alegerea ca rege al Boemiei a arhiducelui Ferdinand, un contra-reformator implacabil, stările boeme se revoltară, alungându-l pe guvernatorii austrieci („defenestraţia de la Praga” – 23 mai 1618). Se declanşa astfel Războiul de 30 de ani.</p>
               </div>
               <div type="div3">
                  <head>Războiul de 30 de ani.</head>
                  <p rend="justify">Mathias a murit în martie 1619 Ferdinand succedându-l la tron. Cu două zile înainte de alegerea să ca împărat, stările boeme îl proclamară rege pe electorul palatin Frederic V. Bethlen a venit în ajutorul acestuia, dar nu a putut împiedica înfrângerea rebelilor de către armatele Ligii Catolice conduse de Tilly în bătălia de la Muntele Alb (1620). Împăratul a considerat că Boemia pierduse orice drepturi ca urmare a răscoalei ei şi printr-o constituţie revizuită anulă puterile stărilor instituind un strict control imperial. Războiul ar fi putut lua sfârşit chiar atunci, căci nimeni nu se arăta dispus să-l ajute pe Frederic V, proscris de dietă imperială; dar pretenţiile aliaţilor lui Ferdinand, Spania şi Bavaria, au dus la continuarea ostilităţilor împotriva principilor protestanţi. Forţelor catolice le trebuiră doar trei ani pentru a-l zdrobi pe condotierii Uniunii evanghelice, iar Palatinatul căzu în mâinile Ligii. La aceasta s-a adăugat căderea oraşului olandez Breda în mâinile spaniolilor şi moartea lui Mauriciu de Nassau (1625). O asemenea putere acumulată în mâinile casei de Habsburg avea darul să înspăimânte Franţa, determinând-o să încheie alianţe anti-austriece cu Veneţia şi Savoia, apoi chiar cu Anglia şi cu Olanda al cărei armistiţiu luase sfârşit. Nici una din aceste puteri nu se simţea încă destul de tare pentru a ataca Imperiul; o făcu în locul lor regele Danemarcei Christian IV, ales conducător al protestanţilor germani. Generalii imperiali Tilly şi Wallenstein i se dovediră însă superiori în repetate rânduri; învinşi, danezii abandonară cauza protestantă. Urmarea a fost Pacea de la Lübeck (1629) prin care Christian abandona lupta, dându-le Habsburgilor mână liberă în Germania. În acelaşi an Ferdinand promulgă „Edictul de restituire” care încerca să readucă situaţia confesională la stadiul Păcii de la Augsburg prin restutirea bunurilor bisericeşti confiscate de protestanţi şi restrângerea libertăţii cultului pentru aceştia. În schimb îşi submină el însuşi puterea concediindu-l, la insistenţele electorilor, pe cel mai bun general al său, Wallenstein. Încurajaţi, principii cerură în continuare revocarea edictului; le trebuia însă un sprijin extern pentru a-l combate pe împărat.</p>
                  <p rend="justify">Richelieu, care era în realitate urzitorul tuturor acestor coaliţii anti-habsburgice, îşi îndreptă privirile către tânărul rege al Suediei, Gustav Adolf. Acesta era deja celebru prin victoriile repurtate asupra ruşilor şi polonezilor; la începutul anului 1631 el încheie un tratat cu Franţa, obligându-se să asigure o importantă forţă militară pe teritoriul german în schimbul subsidiilor. Acţiunea sa nu ar fi avut însă succes dacă Tilly nu ar fi făcut greşeala de a jefui şi masacra populaţia oraşului Magdeburg, care-l opusese rezistenţă. Principii erau indignaţi; ei se raliară în masă lui Gustav Adolf. Electorul saxon cuceri Praga în acelaşi an; excelenta armată suedeză îl învinse pe Tilly la Breitenfeld şi la Rain şi generalul însuşi pieri în luptă.</p>
                  <p rend="justify">Bavaria căzu în mâinile lui Gustav Adolf; disperat, Ferdinand îl rechemă pe Wallenstein. În bătălia de la Lützen acesta se ciocni cu suedezii; regele fu ucis chiar de la începutul ciocnirii, dar adjunctul său, Bernard de Saxa-Weimar, câştigă lupta. Operaţiunile continuară în întreaga Germanie, teritorii imense fiind devastate şi depopulate în cursul campaniilor atât de către suedezi, cât şi de imperiali. Spre sfârşitul anului 1633 însuşi Wallenstein începu să fie bănuit de trădare, intenţionând se pare să-şi creeze un regat propriu, astfel că Ferdinand ordonă asasinarea lui. Deşi lipsiţi de cel mai bun general al lor, Habsburgii mai repurtară o victorie însemnată în septembrie 1634 la Nordlingen, în urma căreia reluară Bavaria şi Germania centrală. Cauza protestantă părea pierdută, câtă vreme suedezii nu mai erau capabili să susţină singuri povara războiului; astfel că anul următor Saxonia încheie pacea cu împăratul iar majoritatea principilor luterani îi urmară exemplul, Ferdinand renunţând în schimb la aplicarea Edictului în statele lor.</p>
                  <p rend="justify">Richelieu şi-a dat seama că o intervenţie directă în conflict era absolut necesară continuării luptei împotriva Austriei. Până atunci Franţa nu fusese capabilă să ducă o politică externă de asemenea anvergură, ca urmare a decăderii suferite după moartea lui Henric IV; de aceea Parisul acţionase prin intermediari în Războiul de 30 de ani. În 1635 cardinalul a decis să se implice efectiv; dar primele operaţiuni nu au avut succes, trupele fiind complet neexperimentate. Viena şi Madridul au calculat însă greşit efectele intervenţiei, sperând să obţină părţi din Franţa; ele începură negocieri separate cu suedezii, fără a reuşi să-l desprindă din alianţa cu Richelieu. În 1636 balanţa înclină din nou în favoarea protestanţilor după victoria de la Wittstock; în plus, împăratul se stinse un an mai târziu, pe tron urmându-l nepotul său Ferdinand III, contra-reformator la fel de fanatic, dar şi politician pragmatic. El a înţeles că Franţa şi Suedia nu erau dispuse la o pace separată, urmărind distrugerea completă a puterii Habsburgilor şi slăbirea Imperiului; de aceea, se grăbi să ceară începerea negocierilor, aruncând vina prelungirii conflictului pe Richelieu. Acesta nu era dispus să cedeze atât de uşor, după 1640 situaţia înclinând clar în favoarea sa: suedezii invadaseră Boemia, în nordul Italiei trupele franceze îi zdrobeau pe spanioli, olandezii distrugându-le în acelaşi timp flota. În Catalonia şi Portugalia politica centralizatoare a ministrului Olivares făcu să izbucnească revolte pe care Spania nu era în stare să le înăbuşe; la fel şi în Neapole şi Sicilia. Această decădere a puterii iberice, consfinţită de victoria decisivă a generalului francez Condé la Rocroi (1643) avea să le fie fatală austriecilor. Abandonat şi de electorul de Brandenburg, Ferdinand a consimţit la deschiderea negocierilor de pace în oraşele Münster şi Osnabrück din Westfalia.</p>
                  <p rend="justify">Între timp, atât Ludovic XIII cât şi Richelieu muriseră; dar noua conducere de la Paris în frunte cu cardinalul Mazarin era la fel de hotărâtă să continue războiul. Cu toate acestea, francezii nu au reuşit să obţină izbânzi pe Rin afară de jefuirea sudului Germaniei cât timp aici s-a aflat armata bavareză condusă de Mercy. După ce acesta a căzut în luptă în 1645 Condé şi Turrene s-au aruncat asupra armatelor imperiale, făcând joncţiunea cu suedezii, care după victoria de la Jankau ocupaseră complet Cehia. Danemarca, temându-se de creşterea puterii Suediei, a intrat din nou în luptă, de partea împăratului însă; acesta nu i-a putut trimite ajutoare şi danezii au fost învinşi, punându-se astfel capăt dominaţiei lor în Baltica. Principii Ardealului s-au alăturat şi ei eforturilor protestante, deschizând temporar un nou teatru de război; astfel că Austria şi Bavaria erau practic epuizate. În 1647 ultima dintre ele părăsi, sub presiunea trupelor suedeze, alianţa cu împăratul, semnând un tratat de neutralitate; dar îl denunţă în vara anului următor. Gestul nu mai avea însă cum să-l folosească lui Ferdinand, căci în acelaşi timp imperialii erau învinşi la Zusmarhausen, apoi la Lens, de către forţele unite ale Franţei şi Suediei. Ferdinand s-a văzut obligat să ceară pacea, iar aliaţii se grăbiră să impună condiţii extrem de dure.</p>
                  <p rend="justify">Ministeriatul lui Richelieu şi începuturile preponderenţei franceze Din 1624 cardinalul de Richelieu a devenit ministru al regelui Franţei, bucurânduse până la moartea sa în 1642 de deplină încredere a acestuia. El a reuşit să ridice din nou ţara la rangul de mare putere pe continent, punând bazele epocii de preponderenţă franceză în Europa de după tratatul de la Westfalia. Pe plan intern, consolidând autoritatea regală prin slăbirea tuturor curentelor centrifuge, Richelieu a dus procesul de centralizare a puterii către absolutismul monarhic ce va caracteriza domnia lui Ludovic XIV. Absolutismul reprezintă forma de guvernare în care monarhul dispune în întregime de puterea supremă, instituind în acest scop un aparat de stat extrem de puternic. Richelieu îl definea astfel: regele este singurul suveran al regatului său, suveranitatea nu este mai divizibilă decât punctul în geometrie.</p>
                  <p rend="justify">În celebrul său Testament politic, cardinalul îşi rezuma programul în faţa suveranului său: Promit să întrebuinţez toată dibăcia mea şi toată autoritatea pe care mi-o veţi da pentru a nimici partidul hughenot, a scădea orgoliul celor mari, a aduce pe toţi supuşii la datoria lor şi a ridica numele regelui în faţa naţiunilor străine la punctul unde ele trebuie să fie.</p>
                  <p rend="justify">Suveran slab, Ludovic XIII a ştiut totuşi să se debaraseze de camarila ce-l înconjurase în primii ani ai domniei; nu a mai convocat nici Stările, ce-şi dovediseră incapacitatea de gestionare a crizelor, astfel că practic întreaga putere a fost delegată cardinalului. Acesta şi-a atins pe rând toate ţelurile politice: seniorii turbulenţi care agitaseră Franţa după moartea lui Henric au fost reduşi la tăcere iar conspiraţiile lor înăbuşite, guvernarea provinciilor, care până atunci beneficiase de un grad înalt de autonomie a fost dată intendenţilor regali iar ca instrument al puterii executive a fost creat Consiliul de Stat. Revoltele protestanţilor, care depăşiseră cu mult drepturile acordate de Edictul de la Nantes, l-au obligat pe Richelieu să acţioneze decis şi în materie de religie; în ciuda sprijinului englez, hughenoţii au pierdut principala lor fortăreaţă, la Rochelle, fiind reduşi la statutul de sectă tolerată în stat prin pacea la Alais (1629). Am văzut cum s-a impus Franţa şi pe plan extern, mai ales după 1635 prin luptă împotriva Habsburgilor în Războiul de 30 de ani; reversul acestuia a fost însă o fiscalitate excesivă, care se descărca mai ales pe ţărănime, nobilii şi clerul fiind exceptaţi de la plata impozitului; ceea ce a creat grave dificultăţi atât în colectarea acestuia cât şi în recrutarea de trupe. Când Richelieu a murit în decembrie 1642 urmat câteva luni mai târziu şi de monarh, puterea a încăput pe mâinile unui consiliu de regenţă, căci tânărul Ludovic al XIV avea doar 5 ani; în fruntea statului a venit astfel cardinalul Mazarin. Dacă pe plan extern acesta a continuat cu succes politica predecesorului său, în interior povara fiscalităţii s-a îngreunat şi mai tare, provocând mari nemulţumiri; ele vor degenera în 1648 în mişcarea cunoscută ca Fronda.</p>
               </div>
               <div type="div3">
                  <head>Eşecul absolutismului în Anglia.</head>
                  <p rend="justify">Iacob I Stuart nu a reuşit niciodată să înţeleagă că oricât de înclinată spre absolutism ar fi fost Elisabeta, ea nu a impietat niciodată asupra tradiţionalelor libertăţi ale poporului englez, consfinţite încă din 1215 de Magna Charta. El a aplicat metodele dure de guvernare care avuseseră succes în Scoţia şi la Anglia; iar aceasta a găsit în încălcarea libertăţii religioase un bun pretext pentru a se ridica împotriva puterii monarhice. În acel moment, protestanţii englezi erau divizaţi în trei mişcări: anglicanii, adepţi ai religiei oficiale, numiţi şi episcopalieni pentru că menţinuseră ierarhia clerului; calviniştii scoţieni ai lui Knox; şi, în fine, sectele puritane engleze, care difereau prin viziunea lor asupra organizării ecleziastice de la prezbiterieni (susţinători ai existenţei unor consilii ale Bisericii) până la independenţi (partizani ai caracterului personal ăla experienţei religioase).</p>
                  <p rend="justify">Dacă primii erau adepţii lui Iacob şi cereau chiar extinderea prerogativelor regale, în schimb mişcările protestante respingeau această autoritate; iar instrumentul lor politic era Camera Comunelor, dominată de micii nobili puritani. Parlamentul a fost în cele din urmă dizolvat de suveran în 1611 ca urmare a opoziţiei sale la noile impozite şi la legislaţia în materie religioasă; dar Iacob a fost nevoit să-l convoace din nou, iar apoi să-l dizolve, de două ori. Opoziţia, condusă de John Pym şi de Thomas Wentworth, a refuzat cu hotărâre să accepte orice decizie în spiritul absolutismului, mai ales în domeniul libertăţii religioase. Iacob a devenit nepopular prin refuzul de a-l ajuta pe protestanţii germani împotriva împăratului, astfel că puterea Parlamentului a devenit atât de mare în ultimii ani ai domniei încât însuşi cancelarul Francis Bacon a fost acuzat de corupţie şi condamnat la închisoare. Când Carol I a urcat pe tron în 1625 el a înţeles că singura cale de a combate puterea Parlamentului era formarea unei armate regulate cum aveau toate monarhiile centralizate de pe continent. Un bun pretext i-a oferit Richelieu, prin luptă să împotriva hughenoţilor cu care Anglia era aliată; însă armata, pusă sub comanda incompetentului favorit Buckingham, a eşuat lamentabil. Comunele au dat vina pe suveran, prezentându-l o petiţie a drepturilor (Bill of Rights) ce consfinţea autoritatea Parlamentului, dar şi libertăţile cetăţeneşti fundamentale (1628). Având neapărată nevoie de bani, Carol a acceptat petiţia în schimbul votării impozitelor, dar imediat după această a dizolvat Camerele, guvernând 11 ani ca suveran aproape absolut, alăturânduşi-l pe Wentworth (numit conte de Strafford) şi pe arhiepiscopul William Laud. O asemenea politică se putea susţine pe plan intern; dar în exterior ea a însemnat neimplicarea Angliei în Războiul de 30 de ani şi pierderea statului de putere europeană. De asemenea în Scoţia absolutismul în materie religioasă a dus în cele din urmă la răscularea calviniştilor în 1637 Lipsit de mijloace financiare, Carol nu le-a putut opune o armată; iar când scoţienii au intrat şi în Anglia el a fost nevoit să convoace Parlamentul. De abia reunit, acesta i s-a opus; iar regele l-a dizolvat (Parlamentul cel scurt, apr.-mai 1640); convocată din nou, adunarea a început prin a cere condamnarea la moarte a principalului instrument al autorităţii regale, Strafford. Carol a fost obligat să o acorde, iar Parlamentul a devenit astfel şi mai arogant. El era practic dispus să-şi asume conducerea ţării, chiar dacă pentru aceasta ar fi fost necesară o revoluţie; iar instituţional, chiar putea să preia guvernarea. Nu se poate spune îndeajuns de des despre Camera Comunelor preelisabetană că a fost un organism rudimentar şi că Parlamentul cel Lung a fost în multe privinţe o organizaţie modernă complexă. În răstimpul dintre 1558 şi 1640 a avut loc o uriaşă creştere – rapidă extindere a comitetelor şi a muncii duse în comitete etc. Scria istoricul american Notestein. În 1641 după executarea lui Strafford, adunarea a înaintat o petiţie enumerând abuzurile guvernării absolutiste (Mustrarea cea Mare); regele a decis să acţioneze mai hotărât şi a ordonat arestarea capilor opoziţiei în frunte cu Pym. Încercarea a eşuat, la Londra izbucnind o adevărată revoluţie în urma căreia Carol a fost nevoit să-şi părăsească capitala în ianuarie 1642 Negocierile în vederea unui compromis cu Parlamentul au eşuat, câtă vreme monarhul nu era dispus să cedeze din prerogativele sale. Ca urmare, s-a declanşat un război civil care a sfâşiat Anglia între partizanii Parlamentului, în general burghezi şi mici nobili puritani, numiţi roundheads („capete rotunde”, pentru că purtau părul scurt) şi susţinătorii lui Carol, proprietari funciari care recrutaseră miliţiile locale, porecliţi cavaliers (în sensul de persoane arogante, cu fumuri cavalereşti). La început armatele regale conduse de prinţul Rupert au repurtat succese asupra slabelor miliţii orăşeneşti ale Parlamentului. Pe termen lung, însă, se vădi superioritatea acestuia, căci Camerele erau singura instituţie care putea ridica impozite şi deci finanţa războiul. După ce Oliver Cromwell a reorganizat trupele roundhead în spiritul puritan acestea au zdrobit forţele lui Rupert la Marston-Moor (1644) şi Naseby (1645). Partidul cavalier era învins: Laud a fost executat iar Carol a căzut în mâinile rebelilor scoţieni, care l-au predat Parlamentului în 1647 Monarhul a încercat să profite de pe urma disensiunilor apărute după victorie între protestanţii radicali din armată şi Camerele prezbiteriene, care încercau să înlăture pericolul unei dictaturi militare a lui Cromwell; nu a avut însă succes. Popularitatea lui Cromwell a devenit nemăsurată după ce i-a învins şi pe rebelii scoţieni în 1648 la Preston în al doilea război civil; el a refuzat controlul parlamentar asupra forţelor armate, iar în decembrie a decretat excluderea prezbiterienilor din adunare. Parlamentul cel Lung din 1640 devenea astfel „Coada de Parlament”. Puterea camerelor era zdrobită şi la începutul anului 1649 Carol a fost judecat şi condamnat la moarte de un tribunal militar. Executarea sa la 30 ianuarie a însemnat instaurarea republicii; vom vedea în cursul următor cum a evoluat aceasta.</p>
                  <p rend="justify">Evoluţiile politice est-europene: declinul Poloniei şi ridicarea Rusiei În Evul Mediu Polonia a fost un arbitru politic în Europa Orientală. Odată cu intrarea în modernitate ea s-a dovedit însă incapabilă să se adapteze proceselor centralizării. La începutul secolului XVI, marii magnaţi şi-a impus controlul asupra coroanei, dieta nobiliară (seimul) devenind supremul organ legislativ.</p>
                  <p rend="justify">Puterea centrală a cunoscut totuşi un reviriment sub Sigismund II August (1548-l572), care a realizat unirea Poloniei cu Lituania în 1569 formând Rzeczpospolita Polska. Odată cu el s-a stins însă şi dinastia Iagellonă, ce domnea de aproape 200 de ani, iar monarhia a devenit electivă. Noul rege, ducele de Anjou (viitorul Henric III), a acceptat Pacta conventa, consfinţind astfel alegerea suveranului de către nobilime şi limitarea puterii acestuia în favoarea seimului. După el pe tron a urcat principele Ardealului, Ştefan Báthory, care a încerca să unifice Europa de est cu sprijin turcesc. După moartea lui Soliman, Imperiul Otoman era însă în declin, susţinând cu greu lupta anti-habsburgică; tentativele unificatoare ale lui Báthory au eşuat, mai ales că puterea să nu era consolidată nici în interior. În aceeaşi perioadă, Rusia cunoştea în schimb o evoluţie opusă. Dacă pe la 1500 ţarii abia construiau o identitate naţională pe baza ideii de „a treia Romă”, secolul XVI a fost marcat în schimb de domniile lui Vasile III (1505-l533) şi Ivan IV cel Groaznic (1533-l584) care au realizat centralizarea şi unificarea politică în jurul Moscovei, extinzându-şi dominaţia de la Baltica până în Siberia. În special domnia lui Ivan, care s-a proclamat „ţar al tuturor ruşilor” a fost caracterizată de o autocraţie nelimitată şi sângeroasă, care a eliminat complet puterea boierilor. Pe plan extern, în schimb, Rusia nu era nici pe departe atât de puternică; în lungul război livonian (1558-l583) polonezii şi suedezii au reuşit să-l smulgă ieşirea la Baltica, iar după moartea lui Ivan şi stingerea dinastiei puterea moscovită s-a prăbuşit sub atacurile duşmanilor interni şi externi. Această perioadă s-a numit vremea tulburărilor: tronul era ocupat de uzurpatori şi pretendenţi, o parte a ortodoxiei recunoştea prin Uniunea de la Brest (1596) autoritatea papală, provocând conflicte religioase, în fine ţăranii se răsculau împotriva recentei introduceri a iobăgiei. În această situaţie, Polonia, oricât de slăbită, părea un vecin puternic; ea reuşi să impună un ţar polonez la Moscova între 1610-l612 iar când ruşii îl alungară, interveni în forţă cu ajutorul suedezilor. În faţa invaziei Stările (Zemski sobor), cuprinzând deputaţi ai tuturor claselor sociale, îl aleseră ţar pe marele boier Mihail Romanov (1613), care reuşi să-l respingă pe intervenţionişti şi să încheie păci, de altfel dezavantajoase, atât cu Polonia cât şi cu Suedia (1617-l618). Aproape toate teritoriile vestice ale Rusiei erau pierdute; dar independenţa fusese salvată şi drumul către statutul de putere europeană era deschis, câtă vreme Rzeczpospolita se ruină în conflicte cu suedezii şi cu turcii. Când în 1648 se încheia Războiul de 30 de ani, coroana poloneză mai era doar răsplata unor interminabile lupte între magnaţi, ieşirea la mare era aproape complet pierdută în urma războaielor cu suedezii, iar răscoalele populare aprindeau întreaga ţară.</p>
               </div>
               <div type="div3">
                  <head>Pacea de la Westfalia.</head>
                  <p rend="justify">Conferinţele de la Münster şi Osnabrück au reunit toate puterile occidentale, creând premisele marilor congrese de pace europene; ele au deschis o nouă epocă în domeniul relaţiilor internaţionale, prin crearea dreptului popoarelor şi a structurii politice a Europei moderne până la Revoluţia Franceză. Pacea semnată la 24 octombrie 1648 marca în primul rând sfârşitul războaielor religioase pe continent; în al doilea rând, deşi Franţa rămânea în război cu spaniolii, punea capăt epocii preponderenţei iberice şi visului monarhiei universale habsburgice.</p>
                  <p rend="justify">Deşi instituţiile Imperiului au fost menţinute, puterea împăratului a fost practic anihilată prin deplina suveranitate acordată principilor germani, care primiră Liberul exerciţiu al superiorităţii teritoriale atât în domeniul ecleziastic cât şi în cel politic. Superioritate în care nimeni, sub nici un pretext, nu are dreptul să-l tulbure. Ei au puterea de a face între ei sau cu străinii tratate, fiecare pentru conservarea şi securitatea sa, sub rezerva că aceste tratate să nu fie îndreptate împotriva Imperiului sau a Împăratului.</p>
                  <p rend="justify">Se consfinţea astfel deplina dezintegrare politică a Imperiului, garantată în plus de Franţa şi de Suedia. Acestea îşi asigurară pentru ele şi pentru aliaţii lor câştiguri teritoriale importante: Franţa luă Alsacia, devenind astfel şi membră în Dieta imperială, ceea ce-l sporea influenţa în Germania; suedezii primiră Pomerania, pe care o împărţiră cu electorul de Brandenburg, a cărui putere începu să se afirme când deveni posesorul celor mai întinse domenii dintre toţi electorii. Bavaria, pe care Mazarin o vedea ca o contra-pondere la Austria şi-a păstrat dreptul electoral pe care îl luase de la Palatin, dar şi acesta îl primi înapoi, aşa că acum erau 8 electori imperiali. Danemarca şi Suedia luară şi ele locuri în Dietă, deschizând calea intervenţiei şi influenţei externe într-o Germanie deja distrusă de război. În fine, Elveţia şi Olanda deveneau independente. Prăbuşirea Austriei era completă; se deschidea astfel epoca preponderenţei franceze în Europa.</p>
                  <p rend="justify">Întrebări de verificare: 1 Care era situaţia statelor europene la sfârşitul secolului XVI - începutul secolului XVII? 2 Cum au decurs conflictele între catolici şi protestanţi până la Războiul de 30 de ani? 3 Explicaţi cauzele şi efectele Războiului de 30 de ani. 4 De ce absolutismul a reuşit în Franţa şi nu şi în Anglia?</p>
                  <p rend="justify">Bibliografie.</p>
                  <p rend="justify">Ilie Grămadă, Franţa lui Richelieu şi Mazarin, Ed. Junimea, Iaşi, 1971</p>
                  <p rend="justify">Charles Seignobos, Essai d’une histoire comparée des peuples de l’Europe, Editions Rieder, Paris, 1938</p>
                  <p rend="justify">G. M. Trevelyan, Istoria ilustrată a Angliei, Ed. Ştiinţifică, Bucureşti, 1975</p>
                  <p rend="justify">Immanuel Wallerstein, Sistemul nmondial modern, Ed. Meridiane, 1992-l993</p>
               </div>
            </div>
            <div type="div2">
               <head>
                  <label>Tema IV.</label>Secolul preponderenţei franceze (1648-1715)</head>
               <subtitle>După parcurgerea acestei teme veţi învăţa: 1 Politica internă şi externă a lui Ludovic XIV 2 Evoluţia Angliei de la Protectorat la „Revoluţia Glorioasă” 3 Ascensiunea Rusiei sub Petru cel Mare Franţa în timpul minorităţii lui Ludovic XIV.</subtitle>
               <p rend="justify">Pacea de la Westfalia i-a dezamăgit pe francezi. Hegemonia Habsburgilor luase sfârşit; dar pe de altă parte războiul cu Spania continua, iar excesele fiscalităţii produseseră o mizerie îngrozitoare în rândul păturilor sărace. Un grav conflict a opus în materie financiară Coroana şi Parlamentele, curţi locale de justiţie cu rol de înregistrare a edictelor, care-şi atribuiseră practic rolul de succesor al Stărilor Generale. În august 1648 la vestea victoriei de la Lens, Mazarin ordonă arestarea capilor opoziţiei; o violentă mişcare populară îl obligă să-l elibereze şi să accepte revendicările Parlamentului. Era clar însă că în ciuda pretenţiilor sale această instituţie nu putea ţine în Franţa locul pe care camerele îl ocupau în Anglia. Când Fronda parlamentară părea a fi luat sfârşit Condé şi Turenne, proaspăt întorşi din război, încercară să canalizeze nemulţumirile în favoarea lor. Curtea a fost obligată să se refugieze în provincie; Mazarin a părăsit ţara, iar rebelii, parlamentari şi mari seniori, au pus mâna timp de doi ani pe capitală. Disensiunile dintre ei erau însă mult prea mari; când armata regală a blocat Parisul în 1653 Fronda a fost obligată să se predea. Însăşi posibilitatea unei asemenea mişcări demonstra că în Franţa construcţia unui stat modern era departe de a se fi încheiat; dar sterilitatea acestei agitaţii a îngenuncheat ambiţiile politice ale nobilimii şi parlamentului, deschizând calea absolutismului. Problemele majore nu au fost rezolvate; în fruntea finanţelor a venit delapidatorul Fouquet, în timp ce pe plan religios a izbucnit criza jansenismului, pe care cardinalul a încercat să o înăbuşe cu forţa. Jansenismul a fost un curent teologic contra-reformator, inspirat de cartea Augustinus a episcopului olandez Jansenius. El a cuprins până la sfârşitul secolului XVIII Franţa, Italia şi Ţările de Jos. Într-un spirit rigid, apropiat de cel protestant, centrul jansenist de la mănăstirea Port-Royal (din care făcea parte filosoful Pascal) a criticat laxitatea moralei iezuite, ceea ce a atras condamnarea din partea papalităţii prin bula Unigenitus (1713).</p>
               <p rend="justify">Tulburările interne l-au împiedicat pe Mazarin să profite de lichidarea puterii casei de Austria. Cei 5 ani de Frondă au permis Spaniei să recupereze teritoriile pierdute în Italia, deşi situaţia ei nu era cu mult mai bună (Portugalia îşi recâştigase independenţa în 1640 iar revolta Cataloniei nu a fost înăbuşită decât în 1652). Mazarin a declanşat ofensiva împotriva puterii de la Madrid prin intermediul alianţelor cu Anglia lui Cromwell şi cu principii renani; el a îndrăznit chiar să propună candidatura lui Ludovic la tronul imperial. Rupţi de orice ajutor din partea Vienei, spaniolii au fost înfrânţi de Turenne la Arras şi la Dunes; deplina lor izolare i-a obligat în cele din urmă să semneze pacea. Prin Tratatul Pirineilor (1659) Franţa a obţinut importante concesii teritoriale, dar şi mâna unei infante spaniole, care-l permitea să ridice pretenţii la coroană în cazul stingerii dinastiei iberice. Având acum mâinile libere, cardinalul a putut interveni în soluţionarea conflictului care opunea din 1655 Suedia tuturor vecinilor ei baltici; prin tratatele de la Copenhaga şi Oliva (1660), mediate de Franţa, suedezii rămâneau puterea hegemonică a Europei de Nord, dar în acelaşi timp Brandenburgul devenea un actor important al scenei politice. Când Mazarin a murit în 1661 lăsându-l pe Ludovic să guverneze singur, hegemonia franceză era o realitate în Europa.</p>
               <div type="div3">
                  <head>Sfârşitul revoluţiei engleze.</head>
                  <p rend="justify">Execuţia monarhului a consfinţit eşecul guvernării parlamentare moderate. Prezbiterienii de la putere nu erau dispuşi să tolereze protestantismul non-conformist al militarilor; la rândul lor, aceştia îi priveau ca pe nişte episcopalieni deghizaţi. Cromwell se debarasă de aceste elemente parlamentare ostile; la 19 mai 1649 el a proclamat republică, Commonwalth, sub conducerea unui guvern militar.</p>
                  <p rend="justify">Autoritatea acestuia era însă contestată atât de cavaliers şi prezbiterieni, cât şi de cei mai radicali protestanţi; iar scoţienii şi irlandezii îl sprijineau pe pretendentul Carol II Stuart. Imediat Cromwell invadă Irlanda; insula a fost readusă sub control englez iar veteranii războiului civil împroprietăriţi cu pământurile irlandeze.</p>
                  <p rend="justify">Scoţia, dezbinată de certurile între partizanii calvini şi cei anglicani ai lui Carol, a fost cucerită în bătăliile de la Dunbar şi Worcester; dar Cromwell a menţinut libertatea religioasă. Având liniştea asigurată, acesta a iniţiat o politică comercială protecţionistă prin Actul de navigaţie din 1651 care viza lichidarea concurenţei olandeze.</p>
                  <p rend="justify">Negustorii neerlandezi au înţeles că Actul instituia hegemonia navală a Angliei; ca urmare, în 1652 ei declarară război şi fură degrabă zdrobiţi de flota lui Cromwell, care la sfârşitul lui 1653 s-a declarat Lord Protector al Commonwealth. „Coada de Parlament” a fost dizolvată, dar nici nouă adunare nu putea fi de acord cu politica autoritară a protectorului şi a militarilor care deţineau puterea executivă. Pe plan extern, Anglia a zdrobit în alianţă cu francezii resturile marii monarhii spaniole între 1655-l659; dar Cromwell nu a reuşit să devină un arbitru al politicii continentale, cum ar fi dorit. Când muri în 1658 englezii îşi doreau un monarh care să pună capăt apăsătoarei conduceri a armatei.</p>
                  <p rend="justify">Noul Protector, tânărul Richard Cromwell, era incapabil să exercite o asemenea putere; slăbiciunea să a lăsat cale liberă arbitrarului militarilor ce conduceau administraţia Commonwealth-ului. În aceste condiţii comandantul trupelor din Scoţia, generalul Monk, a ocupat capitala şi a convocat „Parlamentul Convenţiei”, compus din membrii în viaţă ai Parlamentului cel Lung. Dominaţi de elementele cavalier, aceştia l-au proclamat rege la 1 mai 1660 pe Carol II.</p>
               </div>
               <div type="div3">
                  <head>Politica internă a lui Ludovic XIV.</head>
                  <p rend="justify">Odată ajuns pe tron, tânărul monarh francez a încercat să însănătoşească finanţele; ca urmare în 1661 Fouquet a fost arestat de d’Artagnan, în locul lui venind Colbert. Acesta era promotorul politicilor mercantiliste. Teoria economică mercantilistă, adesea numită şi colbertism, susţine că puterea unui stat depinde de cantitatea de aur şi de argint pe care acesta o deţine şi care la scara Europei este constantă, ca şi volumul tranzacţiilor comerciale; deci pentru a spori puterea Franţei este nevoie să fie diminuat comerţul unei alte ţări europene, ceea ce duce la „războaie ale banilor” şi să fie produse acasă cât mai multe din mărfurile de import. Încercările lui Colbert de a pune pe picioare economia prin reformarea fiscalităţii, îmbunătăţirea transporturilor de marfă, crearea de manufacturi regale şi de companii comerciale, instituirea de tarife protecţioniste, au eşuat lamentabil; în schimb, ele au furnizat monarhului pretextul pentru a ataca marile puteri comerciale europene, Olanda, Anglia.</p>
                  <p rend="justify">În politica internă, sub faţada copleşitorului fast al Curţii, Ludovic XIV a dezvăluit rapid faţetele opresive ale absolutismului. Libertatea opiniilor a fost înăbuşită încă din 1662; Stările Provinciale, care apărau autonomia locală, au fost lipsite de mijloace de acţiune; ambiţiile nobilimii au fost liniştite prin concentrarea ei la Versailles, sub stricta supraveghere a autorităţii monarhice; pentru un timp, chiar şi venalitatea funcţiilor, sursă a incompetenţei aparatului administrativ, a fost desfiinţată. În chestiunile religioase, în schimb, regele nu a reuşit să apere libertăţile gallicane în faţa papei; chiar şi în ultimii ani de domnie, când janseniştii şi episcopii gallicani au făcut front comun în faţa iezuiţilor, instrument al politicii pontificale, Ludovic a ezitat să apere până la capăt autonomia Bisericii Franţei, adesea din considerente de politică externă. În schimb înalţii săi prelaţi, precum Bossuet sau Fénelon, au împins absolutismul până la o doctrină a regelui-preot, afirmând că Dumnezeu i-a lăsat pe regi să domnească pe pământ pentru ca ei să instaureze împărăţia Domnului, iar când regii catolici fac să triumfe, prin lege şi prin forţă, adevărul asupra greşelii, este un timp de graţie pentru cei ce s-au rătăcit şi sunt readuşi în sânul Bisericii.</p>
                  <p rend="justify">În acest spirit, problema protestantă a fost rezolvată tranşant. După căderea oraşului La Rochelle, hughenoţii au rămas fideli Coroanei, jucând un rol important în administraţie; chiar marele comandant Turenne era protestant. Convins de rolul său de suveran catolic, Ludovic XIV a declanşat mai întâi persecuţii împotriva lor, pentru ca în 1685 să revoce Edictul de la Nantes. Am considerat că nu putem face nimic mai bun pentru a şterge complet memoria tulburărilor, confuziei şi relelor pe care progresele acestei false religii le-a cauzat în regatul nostru decât să revocăm în întregime sus-numitul edict.</p>
                  <p rend="justify">Urmarea revocării a fost declanşarea unor persecuţii la scară naţională împotriva protestanţilor care refuzau să abjure; aproape un milion de hughenoţi au părăsit Franţa refugiindu-se în Olanda, Elveţia, Brandenburg, unde abilităţile şi cunoştinţele lor tehnice au servit dezvoltării economice. Dintre cei rămaşi în ţară, protestanţii din Sud au profitat de dificultăţile externe ale Franţei şi s-au ridicat la luptă sub numele de camisarzi, declanşând o adevărată insurecţie locală între 1702-l710 Reacţia lui Ludovic a fost fermă: graniţele au fost închise, pentru a nu mai permite exodul mâinii de lucru, iar revolta înăbuşită în sânge.</p>
                  <p rend="justify">Armata a fost o altă mare problemă a domniei „Regelui-Soare”. Deşi războaiele au fost aproape continui în lunga sa domnie, el nu dispunea de o armată organizată, majoritatea gradelor fiind cumpărate. Crearea excelentului instrument militar care a servit în toate războaiele lui Ludovic a fost atât opera ministrului Louvois, care a reglementat strict problema militară, cât şi a lui Vauban, creator al unităţilor de geniu, genial inventator în materie de asedii şi fortificaţii. El a introdus baioneta, folosită prima dată la asediul Budei în 1686 făcând inutilă vechea separare între muschetari şi lăncieri şi a creat un sistem de fortificaţii aproape imposibil de trecut la graniţele Franţei; de el aveau să se lovească încercările de invazie de la începutul secolului XVIII.</p>
               </div>
               <div type="div3">
                  <head>Conjunctura europeană în 1661</head>
                  <p rend="justify">O criză politică generală afectase toate statele europene după Westfalia.</p>
                  <p rend="justify">În Franţa ea s-a manifestat prin fondă, în Anglia a luat forma dictaturii lui Cromwell; în Olanda, după războiul din 1652-l654 familia de Orania a fost înlăturată de la stathouderat, puterea încăpând pe mâinile marii burghezii comerciale reprezentate de fraţii de Witt. În Suedia, politică expansionistă a lui Carol X Gustav impusese pentru un timp dominaţia suedeză asupra Poloniei şi Danemarcei doar pentru a fi oprită de Mazarin în numele menţinerii echilibrului de putere. În schimb, suedezii reuşiseră să slăbească Polonia în aşa măsură încât răscoala cazacilor conduşi de Bogdan Hmelniţki, izbucnită în 1648 nu a putut fi înăbuşită de oştile magnaţilor; iar în 1652 căutând ajutor extern, rebelii s-au declarat supuşi ai ţarului, decizie sancţionată de Zemski sobor un an mai târziu; Ucraina a trecut astfel la ruşi, ceea ce a generat un nou război între aceştia şi polonezi. Spania era ruinată atât de conflictele cu englezii şi francezii cât şi de veşnica ei criză financiară; în 1665 a fost grav învinsă de portughezi pe care încerca să-l recucerească. Habsburgii austrieci încercau să redevină o mare putere prin reactivarea conflictului la graniţa otomană. După moartea principelui Rákóczi în lupta de la Gilău (1660) Transilvania era ameninţată de anexarea otomană; imperialii au încercat fără succes să impună un pretendent propriu la tron, apoi au intrat în război deschis cu turcii primind ajutor chiar şi de la Franţa. La 1 august 1664 ei au obţinut o mare victorie la Sankt Gotthard, însă pacea care a urmat era departe de a fi satisfăcătoare, otomanii profitând de situaţia dificilă în care se găseau austriecii în acel moment.</p>
                  <p rend="justify">Şi din perspectivă economică, Europa era afectată de mari transformări.</p>
                  <p rend="justify">În Occident prima jumătate a secolului XVII consfinţise apogeul puterii comerciale şi financiare a Olandei, care se substituise imperiilor coloniale portughez şi spaniol. Începând din 1652 această hegemonie economică a fost atacată atât de englezi cât şi de francezi; iar după ce în 1672 ca urmare a dezastrului militar, republica a căzut sub autoritatea stathouderului, Olanda s-a transformat cu încetul într-un partener mai mic al Angliei. În estul continentului evoluţiile economice erau şi mai radicale: decăderea vieţii orăşeneşti şi a comerţului ca urmare a înaintării otomane au declanşat procesul legării de glie a ţăranilor, care până atunci nu cunoscuseră iobăgia, în scopul creşterii valorii şi productivităţii terenurilor marilor proprietari funciari („al doilea servaj”). În Polonia acest proces a fost instituţionalizat încă de la 1469; în Ţările Române iobăgia a fost introdusă de Mihai Viteazul, el însuşi cel mai mare proprietar de terenuri din Muntenia; în Rusia legarea de glie a fost iniţiată de Ivan cel Groaznic, dar definitivarea ei a avut loc abia la 1649 Din această cauză economia Europei de est a urmat o tendinţă complet opusă celei occidentale, adâncind separarea dintre cele două regiuni.</p>
               </div>
               <div type="div3">
                  <head>Apogeul politicii externe a lui Ludovic XIV.</head>
                  <p rend="justify">După 1661 Franţa a încercat să-şi asigure alianţe în întreaga Europă, din Scandinavia până în Spania la a cărei succesiune visa. Când în 1665 englezii au declarat din nou război Olandei, Ludovic a decis să profite de conjunctură pentru a cuceri Ţările de Jos spaniole, care ar fi furnizat debuşeul portuar absolut necesar comerţului francez. În mai 1667</p>
                  <p rend="justify">Condé şi Turenne au invadat Flandra; Olanda, Anglia şi Suedia s-au mobilizat rapid pentru a preveni pericolul hegemoniei franceze, încheind la Haga o alianţă căreia Ludovic ştia că nu-l poate face faţă; la un an de la declanşarea războiului el a încheiat pacea de la Aachen, prin care obţinea mai multe puncte importante din Belgia. Acest insucces relativ a determinat însă transformarea Olandei în principalul inamic al puterii franceze; iar în următorii ani această a făcut pregătiri pentru un război de dimensiuni mult mai mari, care ar fi urmat să extindă Franţa până la gurile Escaut-ului; în acest scop, diplomaţii Parisului au obţinut alianţe cu Anglia, Suedia şi cu principii din nord-vestul Germaniei.</p>
                  <p rend="justify">Condé şi Turenne trecură Rinul în primăvara lui 1672 cucerind cu uşurinţă Utrecht, când sosi vestea încheierii unei alianţe defensive între olandezi, austrieci şi electorul de Brandenburg. Haga crezu că venise momentul să ceară pacea; Ludovic respinse însă oferta. Situaţia era atât de disperată încât olandezii considerară că singura soluţie era readucerea la putere a partidului războiului, reprezentat de tânărul Wilhelm de Orania. În schimb fraţii de Witt, consideraţi vinovaţi pentru dezastrul republicii, au fost masacraţi. Schimbarea s-a dovedit de rău augur pentru Ludovic; aliaţii Olandei au oprit înaintarea franceză, iar în 1673 Spania li s-a alăturat; în schimb Carol II s-a retras din alianţa cu francezii, ca urmare a presiunilor Parlamentului; la fel au făcut şi principii germani. Operaţiunile începeau să meargă greu: victoria lui Condé la Senef (1674) a fost mai degrabă un măcel, iar marele comandant s-a retras curând din fruntea armatei; Turenne, după ce invadat Palatinatul şi i-a bătut pe imperiali în Alsacia într-o campanie glorioasă, a murit la Salzbach în 1675 Doar în Maditerana flota franceză a reuşit să obţină succese împotriva olandezilor în 1676 şi a luat Messina; însă în Flandra şi pe Rin, luptele au trenat cu succese alternative până în vara anului 1678 Temându-se că Anglia va trece de partea aliaţilor, Ludovic s-a grăbit să încheie pacea de la Nimwegen (1678/1679) în care superioritatea diplomaţiei sale s-a dovedit mai importantă decât succesele militare: Franţa a obţinut astfel de la spanioli provincia Franche-Comté şi câteva oraşe flămânde. Tratatul de la Nimwegen a instituit în acelaşi timp limba franceză ca limbă a diplomaţiei internaţionale, situaţie ce s-a menţinut până la al doilea război mondial. După un asemenea triumf, un ambasador contemporan scria Dominaţia Franţei era ca şi stabilită în întreaga Europă iar regele ei devenise arbitrul acestei regiuni a emisferei noastre. Statul său avea încă toate forţele sale şi urma să capete altele noi; dominaţia sa devenise un rău inevitabil pentru celelalte naţiuni.</p>
                  <p rend="justify">Ludovic nu era însă mulţumit cu rezultatele Nimwegen-ului. El dorea anexarea completă a Ţărilor de Jos spaniole şi stabilirea graniţelor pe Rin; ca urmare a format Camerele de Reuniune, care trebuiau să decidă asupra litigiilor de suveranitate şi prin intermediul acestei instituţii a ocupat paşnic Luxemburg şi Strasbourg. Puterile europene s-au indignat în faţa acestei încălcări făţişe a dreptului internaţional; dar situaţia lor nu era atât de bună încât să le permită un nou război împotriva Franţei, astfel că în 1684 atât Spania cât şi Imperiul consfinţiră prin tratatul de la Regensburg reuniunile pentru o durată de 20 de ani.</p>
               </div>
               <div type="div3">
                  <head>Restauraţia Stuart şi Revoluţia glorioasă.</head>
                  <p rend="justify">Odată ajuns pe tronul englez, Carol II a constatat că nu mai putea guverna aşa cum o făcuseră tatăl şi bunicul său. O represiune în masă împotriva foştilor roundheads era imposibilă, în ciuda insistenţelor „Parlamentului Cavalier” dintre 166l-l679; iar rolul moderator între monarh şi comune a fost jucat excelent de cancelarul Clarendon, un veteran al „Parlamentului Lung”, care a temperat excesele reacţionare ale regaliştilor din Camere. Au fost însă de ajuns câteva dezastre că epidemia de ciumă din 1665 marele incendiu al Londrei din 1666 şi distrugerea flotei de pe Tamisa de către olandezi în anul următor pentru ca suveranul să fie acuzat – nu pe nedrept – că ţine partea catolicilor. Carol a crezut că se poate apăra înlocuindu-l pe Clarendon cu o cabală de favoriţi, a căror politică internă şi externă a fost un eşec total. În schimb facţiunile create în această perioadă au stat la baza formării celor două mari partide engleze: whigs, liberali, adepţi ai toleranţei religioase, în jurul cărora se grupau protestanţii non-conformişti şi tory, conservatorii, susţinând Coroana şi anglicanismul. Whigii au luat puterea până în 1681 reuşind să promulge Habeas Corpus Act, care punea la adăpost cetăţenii de încarcerarea abuzivă; dar în rest politica lor a urmărit doar interesele de partid, astfel că regele a dizolvat Parlamentul, guvernând singur cu ajutorul conservatorilor până la moartea sa în 1685 I-a urmat fratele său Iacob, care spre oroarea englezilor, era catolic şi înclina spre absolutism. Cât timp partidul tory l-a susţinut în Parlament iar succesor la tron a fost stathouderul Olandei, Coroana s-a putu menţine; dar naşterea unui moştenitor al lui Iacob în vara lui 1688 a făcut că politica procatolică a regelui să fie considerată inacceptabilă de ambele partide. Şefii whig şi tory s-au adresat lui Wilhelm de Orania pentru a-l chema pe tron, iar acesta nu a întârziat să debarce la Torbay cu o mică armată. Întreaga Anglie a trecut de partea sa, Iacob fiind nevoit să fugă în Franţa. Esenţa acestei „revoluţii glorioase” din 1688 nu a fost violenţa sau eroismul, ci instituirea noului regim pe baza consensului între forţele politice: Parlamentul l-a încoronat în ianuarie 1689 pe Wilhelm şi pe soţia acestuia Maria, fiica lui Iacob II, în schimb noul suveran a acceptat „declaraţia drepturilor” (Bill of Rights). Aceasta interzicea monarhului să suspende aplicarea legilor, să convoace tribunale extraordinare sau să recruteze trupe fără acordul Parlamentului, care căpăta supremaţia politică. Dezbaterile Camerelor trebuiau să fie libere iar convocarea lor frecventă; libertăţile individuale erau în mare măsură garantate. Prin Actul de Toleranţă din acelaşi an whigii au asigurat libertatea cultelor non-conformiste.</p>
                  <p rend="justify">Declinul hegemoniei franceze.</p>
                  <p rend="justify">După Reuniuni diplomaţia lui Ludovic XIV s-a dovedit inabilă; el a reuşit să-şi îndepărteze aliaţii - Danemarca şi Brandenburg – iar prin revocarea edictului de la Nantes şi-a atras profunda antipatie a puterilor protestante. Wilhelm de Orania şi împăratul Leopold I au realizat după Regensburg coalizarea forţelor europene împotriva hegemoniei franceze sub forma Ligii de la Augsburg, care reunea Imperiul, Spania şi Suedia, cărora aveau să li se alăture după „Revoluţia glorioasă” Olanda şi Anglia. Încercând să prevină agresiunea Ligii, Ludovic a atacat primul în toamna lui 1688 ocupând Palatinatul care a fost atroce devastat. Când Wilhelm de Orania s-a declarat împotriva lui, regele Franţei l-a trimis pe Iacob II în Irlanda cu o expediţie militară. În bătălia de pe râul Boyne (1690) iacobiţii au fost zdrobiţi, iar Londra a instituit în insula rebelă un regim opresiv mai dur decât cel al lui Cromwell. Pe mare în schimb flota franceză s-a dovedit pentru un timp superioară anglo-olandezilor, bătându-l la Beachy Head în 1690; dar doi ani mai târziu, la Hougue, aliaţii i-au zdrobit pe francezi, supremaţia navală a acestora luând astfel sfârşit. Pe uscat operaţiunile au trenat pe frontul din Flandra, unde succesele forţelor franceze asupra imperialilor şi olandezilor între 1690-l693 nu au avut consecinţe semnificative; nici în Italia victoriile asupra ducelui de Savoia nu au putut forţa încheierea păcii. În plus, războiul s-a extins şi în colonii, în Canada şi în India anglo-olandezii înfruntându-se cu garnizoanele franceze. Spre 1695 ambele tabere erau epuizate; Franţa, fără forţe maritime, nu mai avea resursele necesare continuării conflictului iar Anglia, care devenise principalul finanţator al operaţiunilor de pe continent, trecea printr-o gravă criză financiară. Ludovic a încercat să forţeze pacea prin comiterea de atrocităţi ce încălcau toate regulile războiului: după devastarea Palatinatului în scopuri defensive el a bombardat 24 de ore Bruxelles şi a jefuit nordul Italiei; în schimb, generalii ce le urmaseră lui Condé şi Turenne nu erau capabili de mari victorii. Totuşi, aliaţii începură să cedeze: Savoia s-a retras în 1696 din Ligă, iar când francezii au intrat în Barcelona Spania i-a urmat exemplul. În toamna lui 1697 s-a semnat pacea la Ryswick: Reuniunile erau anulate, cu excepţia Strasbourgului; Austria şi Anglia au ieşit întărite politic din război, fiind pregătite pentru redeschiderea ostilităţilor şi lichidarea completă a hegemoniei franceze.</p>
               </div>
               <div type="div3">
                  <head>Contra-ofensivă habsburgică în Estul Europei.</head>
                  <p rend="justify">Pacea încheiată de Austria cu turcii şi tendinţele contra-reformatoare şi absolutiste ale Vienei au nemulţumit profund nobilimea protestantă din Europa centrală şi de est. În 1670 ea a încercat fără succes soluţia un complot anti-habsburgic; reprimarea sângeroasă a acestuia a ascuţit contradicţiile din Ungaria imperială, declanşând în 1678 o revoltă de proporţii sub conducerea lui Emeric Thököly; timp de 10 ani, curuţii („cruciaţii”) rebeli şi labancii („pedestraşii”) fideli Vienei s-au înfruntat pe teritoriul maghiar. Thököly avea nevoie de o alianţă externă; el a obţinut sprijin de la Ludovic XIV, dar acesta era mult prea departe, astfel că şeful curuţilor a decis să se alieze cu Poarta otomană; în schimb turcii au sprijinit încoronarea să ca rege al Ungariei în 1682</p>
                  <p rend="justify">Un an mai târziu, ei au declanşat o imensă campanie vizând cucerirea Vienei. Capitala austriacă a rezistat două luni asediului otoman, până la sosirea forţelor de despresurare conduse de regele polon Ioan Sobieski.</p>
                  <p rend="justify">Sub zidurile oraşului acesta i-a zdrobit pe turci în bătălia de la Kahlenberg (12 sept. 1683), austriecii trecând apoi la o contra-ofensivă hotărâtă în Ungaria. Marele lor general Carol de Lorena a recucerit în 1686 Buda iar în 1687 i-a bătut pe otomani la Mohács, eliminând forţele Înaltei Porţi din Ungaria şi intrând în Ardeal, care a fost ocupat militar. În acelaşi an Dieta de la Bratislava a recunoscut regatul maghiar ca posesiune ereditară a Habsburgilor. Sultanul s-a grăbit să-l trimită aici pe Thököly, care i-a învins pe imperiali la Zămeşti şi a fost proclamat principe de nobilimea ostilă puterii de la Viena. Cu preţul pierderii Belgradului, austriecii l-au izgonit din Transilvania în acela şi an iar după victoria de la Slankamen şi-au instituit dominaţia efectivă în Ardeal prin diploma leopoldină din 1691 care menţinea vechile privilegii şi statute ale principatului, cu excepţia dreptului de rezistenţă al nobilimii. În următoarea perioadă Viena a subminat însă puterea elitelor politice ardelene prin noi diplome care măreau prerogativele împăratului şi recunoşteau drepturi clericilor români trecuţi la catolicism. Contra-ofensiva habsburgică a trenat în schimb până la venirea lui Eugeniu de Savoia în fruntea armatelor imperiale. Victoria sa decisivă la Zenta a permis încheierea păcii de la Carlowitz (1699).</p>
                  <p rend="justify">Otomanii cedau Ungaria, Ardealul (fără Banat) şi Slovenia; în sud, veneţienii primeau Moreea recucerită prin victoria navală de la Mitilene (1690); în aceste condiţii, Viena s-a putut dedica luptei împotriva lui Ludovic XIV.</p>
                  <p rend="justify">Războiul de succesiune a Spaniei. Sfârşitul preponderenţei franceze.</p>
                  <p rend="justify">După pacea de la Ryswick Ludovic XIV şi-a îndreptat atenţia într-o altă direcţie, care ar fi putut institui definitiv preponderenţa franceză în Europa: succesiunea spaniolă. Ultimul Habsburg de la Madrid, Carol II, era muribund şi nu avea urmaşi; în schimb pretendenţi la succesiunea sa erau aproape toţi suveranii occidentali. Regele Franţei şi electorul bavarez erau cei mai legitimi moştenitori; dar ambii făcuseră greşeala de a da declaraţii de renunţare pe care apoi le renegaseră. După ei, împăratul Leopold avea şi el pretenţii justificate; astfel că toţi trei monarhii făceau demersuri la Madrid pentru a-l influenţa pe Carol în alegerea succesorului. Diplomaţia Parisului a fost din nou superioară, încheind un tratat de împărţire a teritoriilor coroanei spaniole cu puterile maritime, Anglia şi Olanda. Carol nu a fost de acord şi prin testament şi-a lăsat toate statele principelui Bavariei; dar acesta a murit subit în 1699 obligând marile puteri să semneze un nou tratat, mai favorabil Imperiului, prin care Franţa primea însă posesiunile italiene şi Lorena (1700). Împăratul a ezitat; într-un acces de patriotism, Carol a refuzat orice partaj, lăsându-l unic moştenitor pe Filip de Anjou, nepot al lui Ludovic. La 1 noiembrie 1700 Carol a încetat din viaţă, iar monarhul francez s-a grăbit să-l accepte testamentul, ceea ce practic anunţa o „monarhie universală” a Bourbonilor. Bavaria, Savoia, Portugalia şi papa l-au recunoscut pe Filip V pe tronul spaniol; puterile maritime nu erau dornice să intre în război iar principii germani doreau doar să-şi vândă alianţa cât mai scump. Aparent nimic nu stătea în calea lui Ludovic; dar când acesta îşi arătă ambiţia de a uni sub aceeaşi coroană Franţa şi Spania, întreaga Europă se ridică împotriva lui. La Haga, Imperiul semnă un tratat de alianţă cu puterile maritime care prevedea împărţirea teritoriilor spaniole. La 15 mai 1702 cele trei state declarau război Franţei iar Danemarca şi toţi principii germani li se alăturară; se declanşa astfel conflictul pentru succesiunea Spaniei.</p>
                  <p rend="justify">Operaţiunile militare începuseră de fapt încă din 1701 când Eugeniu de Savoia îi bătuse în nordul Italiei pe francezi. Un an mai târziu, Villars îi învinse pe imperiali la Friedlingen şi făcu joncţiunea cu bavarezii, apoi salvă patria acestora prin victoria de la Höchstaedt; dar planul de a ataca Viena eşuă. Anglia îl trimisese pe continent pe excelentul militar şi diplomat Marlborough; luând iniţiativa, acesta i-a zdrobit pe franco-bavarezi la Blenheim (1704), forţându-l pe Ludovic să evacueze Germania. Bavaria a fost ocupată de imperiali; când ţăranii credincioşi principelui s-au răsculat, armata a înăbuşit micarea în sânge şi l-a proscris pe elector. Nici în Italia situaţia nu era mai bună, după ce Savoia a trecut de partea aliaţilor. Francezii s-au mişcat lent şi nu au putut împiedica unirea piemontezilor cu forţele lui Eugeniu de Savoia, care apoi a reluat oraşul Torino după o mare victorie (1706). Ludovic a fost nevoit să semneze un acord prin care renunţa la nordul Italiei în schimbul retragerii libere a forţelor sale. Portugalia a trădat şi ea cauza franceză, iar la 4 august 1704 flota engleză a cucerit Gibraltarul, extrem de slab apărat; Mediterană era de acum în mâna sa. În 1705 arhiducele Carol, pretendentul austriac, a debarcat în Catalonia, care era fidelă cauzei sale; litoralul mediteranean al Spaniei a fost rapid pierdut de Filip V. După o încercare eşuată de reluare a Barcelonei, acesta a fost nevoit să abandoneze temporar chiar şi Madridul în 1706; castilienii i-au rămas totuşi fideli, Spania rămânând astfel în mâinile francezilor. În acelaşi timp însă Marlborough câştiga bătălia de la Ramillies, care-l dădu controlul Ţărilor de Jos. Fără speranţă, Ludovic încercă să negocieze; dar aliaţii se pregăteau deja pentru invadarea Franţei. În 1707 şi în 1708 campaniile lor eşuară; în fine în 1709 Marlborough şi Eugeniu de Savoia încercară efortul decisiv şi fură opriţi de Villars la Malplaquet. Cum şi pe teatrul de război iberic Filip redresase situaţia graţie victoriilor de la Almanza şi Villa Viciosa şi guerillei castilienilor, combatanţii deschiseră negocierile de pace. Condiţiile, impuse în principal de olandezi care vroiau ruina Franţei, erau mult prea dure; Ludovic le-a refuzat, iar reizbucnirea ostilităţilor nu i-a fost defavorabilă. În Anglia, cabinetul whig dominat de Marlborough a fost răsturnat, în locul lui venind conservatorii, partizani ai păcii. În 1711 pe tronul imperial a urcat arhiducele Carol; or puterile maritime nu doreau nici să reînvie „monarhia universală” a Habsburgilor. Când Villars l-a bătut la Denain pe Eugeniu în 1712 negocierile au putut începe cu adevărat. La 11 aprilie 1713 Franţa a semnat pacea cu puterile maritime şi aliaţii lor la Utrecht. Filip V era recunoscut ca rege al Spaniei, cu condiţia renunţării la succesiunea franceză şi a veşnicei separări a celor două coroane; în schimb Franţa pierdea cuceririle din Belgia şi mai multe colonii americane şi recunoştea titlul de rege suveranilor Savoiei şi Prusiei (Brandenburg). Imperiul a refuzat să ratifice tratatul; dar Eugeniu nu putea rezista singur ofensivei declanşate de Villars în vara anului 1713 astfel că cei doi comandanţi începură negocierile. Pacea s-a semnat la Rastadt în 1714; se confirmau prevederile de la Utrecht iar electorul bavarez era restabilit în teritoriile sale. Împăratul a primit nordul Italiei, Neapole şi Sardinia.</p>
               </div>
               <div type="div3">
                  <head>Petru cel Mare şi începuturile Rusiei moderne.</head>
                  <p rend="justify">În două jumătate a secolului al XVII-lea principala problemă a politicii externe a ţarilor a fost menţinerea graniţelor occidentale ale Rusiei, permanent contestate de polonezi, suedezi şi turci; în timp ce în interior mişcări de amploare au contestat autoritatea Romanovilor. O rebeliune a gărzilor din Moscova (streliţi) l-a adus în 1682 pe tron pe minorul Petru, care a început să domnească efectiv abia 7 ani mai târziu. În tinereţe Petru a călătorit prin toate marile state occidentale ale căror progrese politice, economice, sociale şi militare l-au inspirat în transformarea Rusiei dintr-o ţară feudală într-un stat modern. Opera sa reformatoare a fost imensă – dar şi extrem de contestabilă datorită mijloacelor tiranice prin care a pus-o în aplicare ca urmare a faptului că era complet lipsit de aliaţi între forţele din interiorul ţării. Prima transformare majoră în structura Rusiei feudale a fost crearea în primii ani ai domniei a unei armate regulate, organizată de specialişti occidentali şi unei flote; datorită acestora a luat în 1696 de la turci Azovul, primul port rusesc la Marea Neagră. Reforma militară a generat rapid nemulţumiri în rândul streliţilor, care s-au răsculat; Petru nu a ezitat să-l execute, condamnându-l la moarte chiar pe fiul său ce i se împotrivise. Opoziţia a fost redusă la tăcere de duritatea represiunii; astfel că ţarul a putut lua o serie de măsuri economice, construind în Ural primele fabrici ruseşti. Opera sa a fost pusă însă sub semnul întrebării de izbucnirea Războiului Nordului.</p>
               </div>
               <div type="div3">
                  <head>Suedia deţinea la sfârşitul secolului cea mai bună armată din Europa.</head>
                  <p rend="justify">Când în 1697 Carol XII a urcat pe tron, el era decis nu numai să ducă până la ultima consecinţă politică absolutistă a predecesorilor săi, ci şi să-şi extindă puterea pe seama vecinilor săi mai slabi. Petru a înţeles acest pericol şi pentru a-l preveni s-a aliat cu Polonia şi Danemarca; dar în august 1700 Carol i-a declarat război şi în câteva luni a zdrobit forţele daneze şi ruseşti fără nici o dificultate. Conflictul a continuat în avantajul suedezilor, care au invadat Polonia, impunându-şi protejatul, Stanislaw Leszczynski, pe tron; în schimb, tentativele ruseşti de a opri ofensiva lui Carol au fost succesiv respinse, în condiţiile în care şi în interiorul ţării izbucniseră răscoale împotriva reformelor lui Petru.</p>
                  <p rend="justify">Ţarul a încercat să caute sprijin sau măcar mediere în vest, dar aici făcea ravagii succesiunea spaniolă, astfel că nici o putere nu era dornică să-şi atragă duşmănia Suediei. Carol s-a decis să profite de această izolare diplomatică pentru a invada Rusia în 1708; el nu prevăzuse însă că Petru folosise aceşti ani de răgaz pentru a-şi reorganiza armata.</p>
                  <p rend="justify">Campania a fost un dezastru; ruşii au tăiat liniile de comunicaţii suedeze şi l-au împiedicat pe Carol să atace Moscova; când acesta, cu forţe puţine şi epuizate, a încercat o întoarcere spre Ucraina, armata lui Petru l-a atacat, zdrobindu-l în bătălia de la Poltava (8 iul. 1709).</p>
                  <p rend="justify">Regele însuşi a fost obligat să se refugieze la Tighina iar ruşii au profitat de completa derută a Suediei pentru a pune mâna pe litoralul baltic. În 1714 ei au respins la capul Hangut o ultimă tentativă de ofensivă maritimă a lui Carol; războiul era practic câştigat în clipa în care Prusia i s-a alăturat ţarului, dar pacea nu s-a încheiat decât în 1721 după moartea regelui suedez. Prin tratatul de la Nystadt Rusia a obţinut litoralul meridional al Balticii şi o parte din Finlanda; dar în primul rând a devenit o putere europeană.</p>
                  <p rend="justify">Pe plan intern anii Războiului Nordului au fost marcaţi de cele mai importante reforme ale lui Petru cel Mare: în 1703 el a întemeiat, pe teritoriile luate de la suedezi, oraşul Petersburg (capitală din 1712), care trebuia să fie o alternativă modernă la medievala Moscovă, în acelaşi timp un mijloc de a concentra într-un loc sigur periculoasa forţă boierească şi un debuşeu important la Baltica; în 1708 administraţia a fost complet reformată prin crearea guberniilor, instrument al centralizării politice; vechiul sfat boieresc a fost înlocuit cu un Senat, supus în realitate puterii absolute a lui Petru, care în 1721 s-a proclamat împărat. Pe plan economic, comerţul extern cu cereale a luat avânt prin imensa extindere a suprafeţelor cultivabile şi prin înrăutăţirea condiţiei iobagilor; industrializarea a fost şi ea o operă forţată, realizată cu mijloace tiranice, care au permis însă Rusiei realizarea unei producţii competitive la nivel european.</p>
               </div>
               <div type="div3">
                  <head>Europa în 1715</head>
                  <p rend="justify">Tratatele din 1713/1714 au pus capăt preponderenţei franceze pe continent. Marele învingător al epuizantei succesiuni spaniole a fost indiscutabil Anglia, care punând mâna pe Gibraltar şi pe Minorca a dobândit supremaţia în Mediterana. Wilhelm murise în 1702; Ana, care i-a succedat, a ştiut să lase puterea în mâinile whigilor dirijaţi de Marlborough, care au relizat unirea Angliei cu Scoţia sub numele de Marea Britanie, relansând economic şi social subdezvoltata ţară nordică. După căderea lor de la putere conservatorii, în frunte cu Bolingbroke, au obţinut extrem de avantajoasă pace de la Utrecht, în timp ce pe plan intern au declanşat o adevărată ofensivă împotriva protestanţilor non-conformişti. Tory ar fi putut domina complet viaţa politică a Angliei dacă pe tron nu ar fi urcat în 1714 George I de Hanovra, care era legat de partidul whig. Aceasta a însemnat eliminarea conservatorilor din scenă pentru aproape jumătate de veac, deşi ei fuseseră artizanii păcii. Olandezii, în schimb, au dovedit că nu mai erau, politic şi economic, decât o remorcă a puterii de la Londra. Viena, după ce între 1703-l711 s-a confruntat cu o nouă mişcare a curuţilor condusă de fiul vitreg al lui Thököly, Francisc Rákóczi II şi-a instituit completa autoritate asupra Ungariei. Orientată mai mult spre centrul şi estul Europei, Austria redevenise o mare putere prin tratatele de la Carlowitz şi Rastadt, în ciuda extremei dispersări a teritoriilor sale pe care greoaia administraţie habsburgică nu era capabilă încă să le guverneze. În ceea ce priveşte Franţa, la moartea lui Ludovic în 1715 succesele politice interne şi externe ale absolutismului nu puteau masca bancruta statului şi pierderea dominaţiei continentale. Marele istoric Emest Lavisse făcea astfel bilanţul acestei domnii Monarhia nu i-a supravieţuit lui Ludovic decât cu 74 de ani, aproape cât durata domniei sale. Ludovic XIV a uzat monarhia franceză. Continuitatea războiului, enormitatea cheltuielilor de lux, erorile unui colbertism exagerat, revocarea Edictului de la Nantes. au redus la mizerie o ţară prosperă.</p>
                  <p rend="justify">Întrebări de verificare: 1 Prin ce s-a caracterizat în general politica internă şi externă a statelor absolutiste? 2 Cum a evoluat politic Anglia de la Cromwell la George I? 3 Cum s-a desfăşurat şi care au fost rezultatele înaintării habsburgice în centrul şi estul Europei? Bibliografie.</p>
                  <p rend="justify">Ion Hurdubeţiu, Istoria Suediei, Ed. Ştiinţifică şi Enciclopedică, Bucureşti, 1985</p>
                  <p rend="justify">Emest Lavisse, Louis XIV, Robert Laffont, Paris, 1980</p>
                  <p rend="justify">Charles Seignobos, Essai d’une histoire comparée des peuples de l’Europe, Editions Rieder, Paris, 1938</p>
                  <p rend="justify">G. M. Trevelyan, Istoria ilustrată a Angliei, Ed. Ştiinţifică, Bucureşti, 1975</p>
               </div>
            </div>
            <div type="div2">
               <head>
                  <label>Tema V</label>
                  <lb/>Secolul Luminilor şi agonia Vechiului Regim.</head>
               <subtitle>După parcurgerea acestei teme veţi învăţa: 1 Politica europeană în Secolul Luminilor 2 Relaţiile internaţionale de la Utrecht la Hubertusburg 3 Independenţa Statelor Unite ale Americii.</subtitle>
               <div type="div3">
                  <head>Marea Britanie în epoca oligarhiei whig.</head>
                  <p rend="justify">Simpatiile iacobite şi politica ostilă faţă de non-conformişti au dus la dispariţia torylor de pe scena politică odată cu instalarea pe tron a dinastiei de Hanovra, care s-a sprijinit pe oligarhia liberală. În următoarele decenii partidul conservator nu a fost capabil nici să se alăture mişcărilor provocate de Stuarţi, dar nici să-şi combată adversarii în dezbaterile parlamentare. Adevăratul rival al puterii de la Londra erau iacobiţii refugiaţi în Franţa, cărora Carol XII le promisese sprijinul său în recucerirea Angliei. Eşecul monarhului suedez în Războiul Nordului şi menţinerea dominaţiei engleze în Mediterana au asigurat însă pe plan extern menţinerea lui George I pe tron; în interior însă crahul Companiei Mării Sudului din 1720 a generat o profundă adversitate faţă de guvernământ şi ar fi putut aduce restauraţia dorită de iacobiţi, dacă la putere nu ar fi venit în acel moment Robert Walpole.</p>
                  <p rend="justify">El a condus ţara până în 1642 evitând cu grijă orice criză care ar fi favorizat opoziţia: a încercat să nu implice în nici un război pe continent, a redus fiscalitatea, a încurajat dezvoltarea industriei şi comerţului şi expansiunea colonială. În acelaşi timp această epocă a însemnat definitivarea formei instituţionale a cabinetului ministerial, unit şi responsabil în faţa Camerelor şi a Parlamentului. Silit de opinia publică să intre în război cu Spania, Walpole a fost însă demis de Comune în 1742 în urma eşecului operaţiunilor britanice. După căderea să o gravă criză s-a declanşat în clipa în care un nou pretendent Stuart a debarcat în Scoţia în 1745; după câteva succese iniţiale, iacobiţii au fost definitiv zdrobiţi la Culloden Moor (1746). O urmare neaşteptată a rebeliunii a fost abolirea feudalismului în Scoţia şi declanşarea unui proces de modernizare politică şi economică. În Anglia, în schimb, oligarhia whig a devenit din ce în ce mai odioasă prin intrigile şi corupţia ce o înconjurau; insuccesele de pe continent în Războiul de 7 ani au dus la prăbuşirea dominaţiei vechilor familii liberale şi la venirea la putere a lui William Pitt, adevărat tribun popular de orientare whig, străin însă de aristocraţia partidului. Susţinut de un guvern de coaliţie, Pitt a rezolvat cu succes criză internă şi externă; dar când în 1760 a urcat pe tron George III, autoritatea regală a învins dominaţia liberală coruptă şi uzată de aproape 5 decenii de guvernare. Monarhul a instituit astfel un regim de guvernare personală peste capul unor partide prea slabe pentru a se opune.</p>
               </div>
               <div type="div3">
                  <head>Ascensiunea Prusiei pe scena europeană.</head>
                  <p rend="justify">Statul prusian a apărut abia la 1618 când îndepărtatul ducat al Prusiei, vasal Poloniei, a trecut în stăpânirea electorilor de Brandenburg din casa de Hohenzollem. La Westfalia principele Frederic Wilhelm, supranumit „Marele Elector” şi-a extins stăpânirea în nordul Germaniei iar după pacea de la Oliva a ieşit de sub suveranitatea polonă.</p>
                  <p rend="justify">Conflictele secolului de preponderenţă franceză nu au afectat acest stat periferic în raport cu marile teatre de război; dimpotrivă, ele i-au permis să se dezvolte, graţie sprijinului pe care Ludfovic XIV îl acorda oricărui potenţial rival al Austriei din spaţiul germanic. În 1700 urmaşul „Marelui Elector” a profitat astfel de conjunctura internaţională şi l-a forţat pe împărat să-l recunoască titlul regal.</p>
                  <p rend="justify">Urcând pe tron în 1713 Frederic Wilhelm, „Regele Sergent”, a avut două priorităţi: dezvoltarea militară şi expansiunea în Baltica. El a atacat Suedia când aceasta era deja la pământ după Poltava şi a obţinut astfel mai multe puncte strategice la Marea Baltică; în interior, prin politica sa absolutistă, a militarizat statul prusian, creând o armată supradimensionată pentru mărimea acestuia; codul de legi a ajuns să fie doar o lungă listă de interdicţii. Chiar şi Austria ajunsese să se teamă de puterea Berlinului şi a făcut tot ce i-a stat în puteri pentru a nu permite dezvoltarea acestui rival. Când în 1740 Frederic II a urcat pe tronul prusian, Habsburgii au crezut că nu aveau de ce să se teamă de acest monarh cu ambiţii filosofice, care în tinereţe scrisese chiar un Anti-Machiavelli. El avea să se dovedească însă cel mai redutabil duşman al Vienei.</p>
                  <p rend="justify">Relaţiile europene în prima jumătate a secolului al XVIII-lea Imperiul Otoman a ştiut să profite de convulsiile europene ale succesiunii spaniole şi Războiului Nordului pentru a-şi restabili poziţia.</p>
                  <p rend="justify">În 1711 Petru cel Mare şi aliatul său, domnul moldovean Dimitrie Cantemir, au fost învinşi la Stănileşti, ruşii pierzând astfel Azovul. Trei ani mai târziu, turcii au declarat război Veneţiei şi au reluat Moreea.</p>
                  <p rend="justify">Viena s-a grăbit să intervină diplomatic, iar când Poarta a respins ofertele de pace Eugeniu de Savoia a invadat Banatul, bătându-l pe otomani la Petrovaradin. Belgradul a căzut în 1717 în mâinile austriecilor, care şi-au impus voinţa prin pacea de la Passarowitz (1718): Turcia ceda Banatul, nordul Serbiei şi Bosniei şi Oltenia şi dădea dreptul supuşilor habsburgici să facă comerţ pe teritoriul ei.</p>
                  <p rend="justify">Marea problemă a Vienei era însă succesiunea; împăratul Carol VI neavând decât fete, el a promulgat în 1713 „Sancţiunea Pragmatică” ce declară indivizibilitatea ţărilor sale şi dreptul de moştenire pe linie feminină în casa de Habsburg. Asigurarea respectării acestui act devenea astfel prioritatea politicii lui Carol VI; însă dacă pe plan intern ratificarea ei nu a fost o problemă, în exterior Austria avea să se confrunte cu pretenţiile altor puteri.</p>
                  <p rend="justify">Spania lui Filip V era unul dintre cele mai slabe state europene.</p>
                  <p rend="justify">Ministrul Alberoni, care dirija politica de la Madrid, intenţiona să schimbe această situaţie printr-o politică de anexiuni în Italia, astfel că în vara anului 1717 trupele sale au debarcat în Sicilia şi Sardinia. Spre marea surprindere a lui Filip, francezii nu l-au susţinut diplomatic în această acţiune; dimpotrivă, ei au realizat o „cvadruplă alianţă” cu celelalte puteri europene al cărei scop final era schimbarea acestor insule între Savoia şi austrieci. Spaniolii au refuzat să accepte dictatele acestui areopag. A fost nevoie ca flota lor să fie distrusă de englezi la Capul Passaro iar trupele franceze să declanşeze o invazie pentru că rezistenţa Madridului să cadă; şi odată cu ea şi Alberoni (pacea de la Haga, 1720). Trădarea Parisului nu a fost însă uşor uitată, o lungă perioadă de ostilitate instalându-se între cele două ramuri ale casei de Bourbon. Spania a încercat să-şi reorienteze politica externă spre o alianţă cu Habsburgii, primul tratat de la Viena (1725) acordând privilegii unei companii comerciale austro-flamande. Confruntat însă cu ostilitatea celorlalte state europene, Filip V s-a grăbit să cedeze şi a intrat în secret în tratative cu francezii şi cu puterile maritime. În schimbul primirii Parmei şi Piacenzei el a rupt acordurile cu împăratul; dar nici acesta nu a acceptat o situaţie de izolare diplomatică, aliindu-se cu Rusia ş Prusia (1726) astfel că după lungi negocieri s-a încheiat al doilea tratat de la Viena (1731) care consfinţea o situaţie de echilibru în vestul continentului şi în acelaşi timp recunoaşterea „Sancţiunii Pragmatice”. Pacea s-a menţinut doar până în 1633 când marile puteri au intervenit în chestiunea succesiunii poloneze. Chestiunea Poloniei se pusese încă de la Războiul Nordului, când monarhul legitim, August II de Saxonia, fusese detronat de pretendentul suedez Leszczynski. Repus pe tron de ruşi, Augugst a devenit un monarh nepopular prin tendinţele sale absolutiste, astfel că după ce a murit seimul nu s-a grăbit să sprijine urcarea pe tron a fiului său, August III, alegându-l în schimb rege pe Leszczynski, promovat de diplomaţia franceză. Principele saxon beneficia şi el de susţinerea Rusiei şi Austriei; când trupele ţariste au invadat Polonia, Franţa a avut un excelent pretext pentru a ataca ţările Habsburgilor. Miza conflictului era de fapt Lorena, al cărei duce urma să se căsătorească cu moştenitoare tronului imperial, unindu-şi astfel ţara cu Austria; or pentru francezi, o asemenea situaţie era inacceptabilă. Ei au atacat energic pe toate fronturile cu sprijin spaniol şi piemontez, iar ce trupele Vienei, conduse de bătrânul Eugeniu de Savoia, s-au dovedit inferioare: Milano, Neapole şi Sicilia au căzut în mâinile francezilor şi doar sosirea unor ajutoare din partea Rusiei a salvat situaţia militară. În Polonia, în schimb, trupele ţariste l-au bătut pe Leszczynski; asediat în Danzig, acesta a trebuit să părăsească ţara. Războiul a luat sfârşit în toamna anului 1735 prin tratatul de la Viena: Neapole şi Sicilia au revenit unei ramuri secundare a Bourbonilor în timp ce Austria lua Parma şi Piacenza, ducele de Lorena schimba ducatul său (ce-l revenea lui Leszczynski, iar după moartea acestuia, Franţei) cu Toscana iar Parisul garanta „Sancţiunea”.</p>
                  <p rend="justify">Pacea a nemulţumit, astfel că nu a devenit efectivă decât în 1738 prin al treilea tratat de la Viena.</p>
                  <p rend="justify">Pe teatrul oriental, Rusia intrase din nou în război cu Imperiul Otoman.</p>
                  <p rend="justify">Austria a fost obligată să-şi respecte alianţa cu ţarul; după moartea lui Eugeniu ea nu mai avea nici un mare general şi în plus îşi subestima inamicul, astfel că trupele habsburgice au fost înfrânte. Prin pacea de la Belgrad (1739) se restituiau Turciei Serbia şi Oltenia, în schimb Rusia lua definitiv Azovul. Prestigiul Vienei a ieşit extrem de ştirbit din acest conflict; Carol VI a murit la un an după Belgrad iar succesoarea sa, Maria Tereza, se găsea în faţa unei situaţii dificile. Aparent toate puterile europene recunoscuseră „Sancţiunea”; în realitate poziţia Austriei era fragilă, atâta vreme cât sigurul ei aliat important, Anglia, se angajase în falimentarul război colonial cu spaniolii. Frederic II a considerat că era momentul potrivit pentru a trece la dezmembrarea ţărilor habsburgice; el a revendicat bogata provincie minieră Silezia, iar când Maria-Tereza a refuzat să-l satisfacă cerinţele, a declarat război.</p>
                  <p rend="justify">Excelenta armată prusiană i-a zdrobit pe austrieci la Mollwitz (1741); această victorie a dat semnalul intervenţiei inamicilor Vienei –</p>
                  <p rend="justify">Bourbonii, Bavaria şi Saxonia – care urmăreau câştiguri teritoriale pe seama Habsburgilor. Profitând de o scurtă pace încheiată în 1742 Maria-Tereza a reuşit să reziste ofensivei încheind o alianţă cu puterile maritime, iar Rusia era gata şi ea să-l vină în ajutor. Frederic s-a grăbit să-l învingă pe austrieci la Hohenfriedberg şi să semneze pacea de la Dresda (1745) prin care obţinea Silezia. Francezii, rămaşi fără aliaţi, au obţinut la Fontenoy un mare succes militar, dar în cele din urmă au trebuit să cedeze, încheind la Aachen un tratat extrem de dezavantajos (1748). Prost ca pacea s-a spus despre acest tratat de pe urma căruia cel mai important aliat al lui Frederic nu a obţinut nici un câştig după 7 ani de război.</p>
                  <p rend="justify">Pe teatrul balcanic, ruşii au decis să profite de îndepărtarea Austriei, mai preocupată de consolidarea poziţiei ei în raport cu Prusia şi au declanşat un nou război anti-otoman. Turcia era epuizată de permanentă stare de conflict atât cu Occidentul cât şi cu Imperiul Persan, astfel că operaţiunile au decurs extrem de favorabil pentru forţele ţariste. În 1770 flota otomană a fost zdrobită la Ceşme, apoi ruşii au repurtat două victorii terestre la Largă şi Cahul, susţinuţi şi de voluntari români. Turcia a fost silită să încheie un armistiţiu, iar la 10 iulie 1774 a semnat tratatul de la Kuciuk-Kainargi care prevedea extinderea Rusiei la Marea Neagră, dreptul acesteia de a interveni în favoarea supuşilor ortodocşi din Imperiul Otoman şi un oarecare grad de libertate a comerţului pentru Ţările Române. Moscova ar fi dorit chiar o dezmembrare a teritoriilor Porţii, însă austriecii s-au opus, lăsându-l în schimb să se despăgubească prin împărţirea Poloniei.</p>
                  <p rend="justify">Politica internă a statelor europene în secolul XVIII Secolul al XVIII-lea a fost un „Secol al Luminilor”. Iluminismul a reprezentat un curent de gândire filosofic, social, politic şi literar îndreptat împotriva reminiscenţelor feudale, a dogmelor şi prejudecăţilor, pe care dorea să le învingă prin forţa raţiunii, a educaţiei menite să lumineze minţile maselor. Ideile iluministe s-au răspândit în întreaga Europă, fundamentând mai întâi acţiunea opoziţiilor burgheze, iar din a doua jumătate a veacului întemeind teoriile „despotismului luminat”. În Marea Britanie, influenţa unor asemenea concepţii a fost mai degrabă redusă, societatea engleză fiind ostilă oricăror intervenţii centralizatoare, fie ele şi cu ambiţii raţionalizatoare. Un Walpole, de pildă, privea politică mai degrabă pesimist, ca pe o lume a intrigii şi a corupţiei; şi deşi libertăţile civile ale britanicilor stârneau admiraţia întregii Europe, nici whigii nici tory nu s-au arătat permeabili la idealismul politic iluminist.</p>
                  <p rend="justify">Dominaţia spirituală era exercitată de Franţa: savanţii şi scriitorii ei instauraseră o nouă prepondemţă, a spiritului însă, asupra întregii Europe. De la Petru cel Mare la Frederic II, monarhii absolutişti încercau să imite Parisul şi ideile franceze, iar autori ca Diderot sau Voltaire erau licitaţi între aceste curţi periferice europene, cărora le aduceau o nouă strălucire. Limba franceză oferea de asemenea un excelent instrument de comunicare, atât diplomatic cât şi cultural, pentru lumea Vechiului Regim. Pe plan intern, situaţia Franţei nu era însă nici pe departe strălucită. După bancruta de la sfârşitul domniei lui Ludovic XIV a urmat căderea sistemului lui Law, care a antrenat o nouă bancrută şi a afectat grav încrederea în creditul public. Scoţianul Law a propus înlocuirea completă a numerarului metalic cu hârtia-monedă; în acest scop el a înfiinţat o bancă privată, pe care sprijinul statului a transformat-o în bancă regală (1718); în acelaşi timp s-a creat o companie colonială pe acţiuni, garantată de terenurile virgine din Louisiana.</p>
                  <p rend="justify">Când Law a mărit emisiunea de bancnote şi de acţiuni, profitând de imensa creştere a cursului acestora, sistemul s-a prăbuşit în 1723 producând efecte inflaţioniste, neîncredere în hârtia-monedă, dar şi încurajarea activităţilor comerciale.</p>
                  <p rend="justify">În viaţa politică s-a înregistrat o mare instabilitate: Ludovic XV fiind minor, parlamentele i-au acordat regenţa ducelui de Orléans; dar Filip al Spaniei, instigat de Alberoni, a emis şi el pretenţii la această poziţie, care l-ar fi făcut arbitrul Europei ceea ce a dus în ultimă instanţă la „cvadrupla alianţă”. Nici ministrul de la Paris, Dubois, nu a fost mai capabil să realizeze unitatea de acţiune a celor două ramuri ale casei de Bourbon; în schimb această perioadă a marcat o puternică reacţie împotriva absolutismului şi un reviriment al rolului „corpurilor intermediare” (Parlamentele). În 1723 la moartea lui Orléans puterea a trecut ducelui de Bourbon care a continuat aceeaşi politică rece faţă de spanioli; devenit nepopular, a fost răsturnat în 1726 de preceptorul regelui, cardinalul de Fleury, care a exercitat puterea până la moartea sa în 1743 el şi-a propus redresarea economică a Franţei şi evitarea unor conflicte în exterior: în acest scop a restabilit şi pacea cu Bourbonii de la Madrid prin înţelegerea de la Soissons, însă ulterior presiunile curţii l-au silit să intervină în succesiunile poloneză şi austriacă. După el, politica franceză a suferit o serie de eşecuri externe ca urmare a rolului nefast jucat de amanta monarhului, doamna de Pompadour. Abia în a doua jumătate a veacului ministrul Choiseul a reuşit să ridice din nou forţele Franţei, epuizate şi învinse în Războiul de Şapte Ani. După ce a refăcut prosperitatea coloniilor şi comerţului francez şi a interzis ordinul iezuit, Choiseul a fost răsturnat de un complot al curţii, ce a dus la putere o camarilă incapabilă să gestioneze grava criză financiară în care intrase ţara. Noul monarh, Ludovic XVI, ajuns pe tron în 1774 a adus la putere o serie de miniştri reformatori: Turgot, Necker, Calonne, Brienne; dar opoziţiile nobiliare şi burgheze, pe care slaba putere regală nu era capabilă să le frângă, au dus la eşecul acestor tentative de refacere financiară a Franţei, pregătind practic Revoluţia.</p>
                  <p rend="justify">Franţa nu a fost singura ţară în care monarhiei absolutiste i-a luat locul o epocă de instabilitate politică. În Suedia, după asasinarea lui Carol XII în 1718 a urmat o lungă epocă de reacţiune aristocratică numită „era libertăţii”. Dominaţia baltică era definitiv pierdută ca urmare a Războiului Nordului; în interior partidul nobiliar, „Pălăriile”, adept al politicii inflaţioniste, se înfrunta cu cel burghez, „Bonetele”, susţinător al stabilizării financiare. Puterea monarhică decăzuse complet, viaţa politică fiind dirijată de Dietă în care cele două facţiuni se luptau, finanţate fiind din exterior: în vreme ce partidul burghez se bucura de subsidii britanice şi ruseşti, „Pălăriile” erau cumpărate de Franţa. Un ambasador ţarist descria astfel această situaţie: Aici este o adevărată Polonie; fiecare este propriul său stăpân, subalternii nu mai ascultă de superiori, dezordinea este completă.</p>
                  <p rend="justify">Comparaţia era perfect îndreptăţită, căci după războiul de succesiune Polonia lui August III nu a mai fost decât o marionetă politică a magnaţilor şi a marilor puteri. La moartea monarhului saxon în 1763 pe tron a urcat, după un aprig conflict, ultimul rege polon, Stanislav Poniatowski, impus atât de unchiul său, influentul Adam Czartoryski, partizan al întăririi puterii regale, cât mai ales de Moscova şi de Berlin, care în anul următor au semnat un tratat prevăzând imixtiunea comună în afacerile interne ale Varşoviei. Politician iluminist, Poniatowski a făcut încercări disperate de a ridica puterea poloneză prin introducerea veto-ului monarhic şi a toleranţei religioase, iar partidul filo-rus din interior i-a acordat sprijinul său; dar toate acţiunile sale se izbeau de opoziţia nobilimii catolice organizată în Confederaţia de la Bar (1768).</p>
                  <p rend="justify">Când aceasta a intrat deschis în război cu Poniatowski şi cu protectorii de la Moscova, marile puteri au decis să lichideze statul polonez împărţindu-l între ele. Trupele ruse, prusiene şi austriece au ocupat regiuni întregi ale ţării, a căror anexare a fost consfinţită printr-un acord (1772); singură Maria-Tereza s-a opus acestei acţiuni, una dintre cel mai reprobabile din întregul secol XVIII. Dieta a acceptat această stare de fapt; ca urmare, 20 de ani mai târziu, Berlinul şi Moscova au procedat la o nouă dezmembrare, fără a mai ţine seama de austrieci. De data aceasta polonezii s-au răsculat, sub conducerea lui Tadeusz Kosciuszko, şef al „partidei naţionale”; în primăvara anului 1794 acesta a eliberat capitala şi a desfiinţat servajul, fiind însă rapid învins de intervenţia externă; urmarea revoltei a fost completă lichidare a Poloniei printr-un tratat ruso-austriac la care a aderat ulterior şi Prusia (1795).</p>
                  <p rend="justify">Alte ţări europene au cunoscut în schimb o evoluţie diferită, în direcţia întăririi autorităţii centrale sau a instituirii „despotismului luminat”. În Marea Britanie George III a încercat să reînvie prerogativele coroanei, reducând cabinetul la un instrument docil; şi a reuşit aceasta substituind corupţiei parlamentare whig propria sa corupţie. Între 1760-l782 el a guvernat fără partide, reuşind să submineze chiar şi prestigiul lui Pitt (devenit conte de Chatham) care a încercat să asigure un echilibru între Coroană şi Parlament. Dobândirea independenţei de către coloniile americane a ruinat însă guvernarea personală a lui George; Comunele au decis că rezultatele acesteia erau dezastruoase şi că puterea regală ar trebui diminuată; ele au adoptat o moţiune care condamnă dur războiul din America şi au provocat demisia cabinetului impus de monarh iar la putere au revenit vechile partide, regenerate însă, cu un personal politic şi cu idei noi. Iniţial whigii, duşmani declaraţi ai regelui, au ajuns la guvernare; în doar un an ei au reuşit să reducă masiv corupţia parlamentară, dar radicalismul principalului lor teoretician, Edmund Burke, i-a îndepărtat de la putere, aducând în schimb un cabinet tory condus de tânărul Pitt; se instală astfel domnia oligarhiei conservatoare.</p>
                  <p rend="justify">Pe continent modelul „despotismului luminat” a fost adoptat de toate regimurile autocratice în încercarea de a combate abuzurile vechiului Regim fără a afecta infrastructura statului şi societăţii: astfel în Prusia Frederic II, influenţat de Voltaire, a înlocuit vechea organizare feudală a Brandenburgului, dominată de aristocraţia junkerilor, cu un stat modern, extrem de dezvoltat economic şi de urbanizat, cu un învăţământ de cea mai bună calitate, capabil să susţină eforturile militare enorme în raport cu populaţia şi dimensiunile ţării. În Imperiul ţarist, după Petru cel Mare, a urmat o perioadă în care mersul reformelor a fost încetinit de domnia unor suverane incapabile, influenţate de favoriţii lor. Opera lui Petru a fost completată abia de Ecaterina II (1762-l796) care a continuat expansiunea externă şi dezvoltarea economică şi administrativă a Rusiei în ciuda tendinţelor centrifuge atât ale nobilimii, ostilă birocratizării şi secularizării, cât şi ale ţăranilor, a căror condiţie s-a înrăutăţit. Ele s-au materializat în războiul ţărănesc condus de Emilian Pugaciov, ce a răvăşit regiunea agricolă a Volgăi între 1773-l775; însă progresele, chiar şi forţate, ale Rusiei nu au putut fi oprite de aceste opoziţii. Austria a trecut printr-un proces similar în timpul Mariei-Tereza (1740-l780) şi mai ales al fiului acesteia, Iosif II (1780-l790). Habsburgii au întreprins cea mai însemnată tentativă de reformare a statului înainte de Revoluţia Franceză, îmbinând absolutismul politic cu ideile iluminismului. Unitatea statului şi centralizarea administrativă, organizarea teritorială a statului prin desconsiderarea conştientă a graniţelor istorice, suprimarea tuturor drepturilor speciale ale stărilor şi confesiunilor într-un drept civic general egal pentru toţi, eliberarea iobagilor şi repartiţia echitabilă a sarcinilor de stat asupra tuturor păturilor sociale şi emanciparea statului de biserică sunt în opinia marelui istoric Otto Hintze trăsăturile caracteristice „despotismului luminat” austriac, numit şi iosefinism. Consecinţele acestui program reformator au fost însă discutabile: dacă el a permis ridicarea unor popoare până atunci oprimate, precum românii din Ardeal, a eliminat servajul şi a dat un avânt politicilor sanitare şi educaţionale, în schimb a creat, ca şi în Prusia, un Beamtenstaat, un stat birocratizat autoritar, reacţie necesară la nenumăratele opoziţii întâmpinate de un asemenea intervenţionism etatic. Din acest punct de vedere, poate cel mai mare succes al politicii iluministe a fost înregistrat în Toscana, unde fratele lui Iosif II, viitorul împărat Leopold II, a aplicat în 25 de ani de guvernare o serie de măsuri modernizatoare moderate, care să nu lovească deschis nici în puterile locale şi nici în Biserică. Chiar şi în Suedia „Bonetele”, care ajunseseră să controleze Dieta au fost răsturnate de la putere de către Gustav II cu sprijinul aristocraţiei în 1772 instaurându-se un regim de „despotism luminat” caracterizat prin slăbirea puterii mării nobilimi, dar şi prin fiscalitatea excesivă; ca urmare monarhul a fost asasinat 20 de ani mai târziu de către aristocraţii jigniţi de desfiinţarea privilegiilor.</p>
               </div>
               <div type="div3">
                  <head>Războiul de Şapte Ani.</head>
                  <p rend="justify">Politica echilibrului de putere, ce caracterizase prima jumătate a secolului, a luat sfârşit odată cu radicalizarea conflictelor coloniale dintre Franţa şi Marea Britanie. Aparent politica engleză pe continent se baza pe sprijinul Austriei şi Rusiei; dar în mod surprinzător în ianuarie 1756 britanicii au semnat tratatul de la Westminster cu Frederic II, prin care îi garantau Silezia, ameninţând în acelaşi timp puterea habsburgică, în timp ce lor li garanta Hanovra, domeniul ereditar al dinastiei de la Londra. Rezultatul a fost completă răsturnare a vechiului sistem de alianţe: Franţa a renunţat definitiv la vechea ei politică germană bazată pe Hohenzollemi şi a trecut de partea Austriei, ca şi ruşii, suedezii şi statele din Imperiu. Informat de pregătirile militare ale acestei coaliţii, Frederic a decis să atace primul, declanşând astfel Războiul de Şapte Ani, prima conflagraţie la scară mondială. La început operaţiunile au fost favorabile anglo-prusienilor: Frederic i-a bătut pe saxoni la Pima şi a invadat Cehia; dar adversarii săi erau câştigători pe termen lung. Francezii au cucerit baza britanică din Minorca, Dieta imperială a ridicat trupe pentru Maria-Tereza iar armatele acesteia i-au gonit pe prusieni din Boemia, în vreme ce ruşii îi băteau în Prusia Orientală; Hanovra a căzut şi ea în mâinile forţelor franceze. Spre sfârşitul anului 1757 situaţia anglo-prusienilor părea disperată când Frederic a luat iniţiativa atacând armata franceză la Rosbach. Victoria sa a fost strălucită, iar Parisul a ieşit practic din luptă; apoi trupele prusiene s-au întors în est, unde austriecii şi ruşii atacau în acelaşi timp Brandenburgul. Într-o cursă disperată, Frederic i-a înfruntat la Leutha, Zomdorf, Hochkirch, apoi a suferit o gravă înfrângere în bătălia de la Künersdorf (1759). Aliaţii nu s-au dovedit însă capabili să-şi exploateze succesul, pe care Frederic îl credea decisiv; în 1760 el a reuşit să schimbe din nou soarta conflictului, deşi forţele austro-ruse ocupaseră Berlinul. La Liegnitz şi la Torgau imperialii au fost grav bătuţi; Maria-Tereza nu mai putea să recruteze alte trupe; pe tronul de la Moscova urcase un ţar favorabil Prusiei, care a încheiat pace cu aceasta; Suedia epuizată a ieşit din război. În 1762</p>
                  <p rend="justify">Frederic a obţinut victoria finală asupra austriecilor la Reichenbach, recucerind astfel Silezia. Pe alte teatre de război, britanicii au reuşit, graţie energicei politici a lui Pitt, să înfrângă Franţa: bătăliile maritime de la Lagos şi Quiberon (1759) au asigurat supremaţia flotei engleze; în Canada, după câteva succese iniţiale, francezii au fost respinşi, pierzând Quebec şi Montreal; imperiul colonial francez din India s-a prăbuşit după bătălia de la Plassey (1757), guvernatorul local predându-se odată cu capitală să trei ani mai târziu; chiar şi în Antile şi în vestul Africii englezii au reuşit să se impună, înlăturând vechea dominaţie a Parisului. În aceste condiţii, guvernele francez şi britanic au început negocierile la sfârşitul anului 1762 semnând în februarie 1763 tratatul de la Paris, care consfinţea pierderea de către Franţa a Canadei, estului Louisianei (cedat Spaniei) şi celei mai mari părţi a Indiei; se instaura astfel hegemonia maritimă şi colonială a Marii Britanii. În acelaşi timp Prusia şi Austria semnau pacea de la Hubertusburg pe baza statu-quo-ului.</p>
                  <p rend="justify">Secretul îndelungatei rezistenţe a lui Frederic în faţa forţelor coalizate ale Europei a fost imensă forţă a armatei sale, care în acelaşi timp constituia şi principalul instrument al „despotismului luminat” împotriva forţelor centrifuge. Pentru a nu afecta economia unor teritorii şi aşa sărace, atât Frederic-Wilhelm cât şi fiul său îşi recrutau soldaţii dintre străini sau în ţărănimea săracă; în timp ce junkerii aveau obligaţia de a-şi trimite fii la oaste, din ei formându-se corpul ofiţeresc – ceea ce permitea suveranului să controleze nobilimea prusiană, care altfel ar fi urmat exemplul celei din Polonia vecină. În acelaşi timp, conflictele Secolului Luminilor erau războaie de profesionişti – nobili sau aventurieri săraci - a căror anvergură nu trebuie să ne facă să credem într-o generalizare a stării belice la nivelul societăţilor şi statelor europene. Istoricul britanic Michael Howard afirmă că în secolul XVIII Relaţiile comerciale, culturale şi de civilizaţie au continuat aproape nestingherite pe timp de război. Războaiele aparţineau regilor. Rolul cetăţeanului onest era să-şi plătească taxele. Nu i se cerea nici să decidă dacă se va porni sau nu război, nici să ia parte la el. Aceste chestiuni erau arcana regni, exclusiv preocuparea suveranului.</p>
               </div>
               <div type="div3">
                  <head>Independenţa coloniilor americane.</head>
                  <p rend="justify">Coloniile britanice din America de Nord au fost întemeiate începând din 1607; dar datorită circumstanţelor extrem de diverse ale fondării lor, prezentau mari diferenţe de organizare: astfel coloniile din sud erau bazate pe o agricultură sclavagistă făcută pe mari latifundii şi erau anglicane sau chiar catolice, în timp ce Nordul, burghez şi industrializat, ţinea de sectele non-conformiste şi era deci mai liberal. În două jumătate a secolului al XVIII-lea cele 13 colonii fondate de pionierii englezi pe teritoriul Americii de Nord şi-au câştigat independenţa, formând un nou stat destinat unei cariere prodigioase. Imperiul colonial britanic era practic o federaţie de teritorii auto-guvernate; iar teritoriile nord-americane nu se abăteau de la această regulă. Tendinţele lor de independenţă au început să se manifeste odată cu eliminarea dominaţiei franceze în Canada în Războiul de Şapte Ani, care a făcut inutilă protecţia metropolei. Guvernarea autoritară a lui George III se găsea însă într-un impas financiar, a cărui soluţie a crezut că o poate găsi în impozitarea acestor teritorii. Coloniştii au refuzat să plătească taxe votate de un Parlament în care nu erau reprezentaţi; s-a instalat astfel o stare conflictuală între metropolă şi colonii, în ciuda eforturilor de mediere ale lui Pitt. În decembrie 1773 după numeroase incidente violente, câţiva americani din Boston, deghizaţi în indieni, au urcat pe o navă britanică şi au aruncat în mare încărcătura de ceai a acesteia, în semn de protest faţă de taxele puse pe acest produs.</p>
                  <p rend="justify">Magistraţii locali au refuzat să-l pedepsească; Londra a reacţionat în schimb excesiv, anulând libertăţile coloniei şi impunând judecarea proceselor politice în metropolă. Aceste decizii au dus la ralierea tuturor coloniilor americane în jurul Bostonului şi la decizia convocării unui Congres al acestora la Philadelphia.</p>
                  <p rend="justify">Delegaţii, între care Washington, Franklin, John Adams, adoptară mai multe hotărâri ce consfinţeau independenţa de facto, urmate la 4 iulie 1776 de Declaraţia de independenţă. În replică, Anglia trimise un corp expediţionar cu misiunea de a supune complet coloniile. Războiul a durat şapte ani (1776-l783), timp în care nedisciplinatele trupe americane au fost transformate de George Washington într-o armată capabilă să facă faţă britanicilor, cu ajutorula numeroşi voluntari europeni, precum La Fayette, von Steuben, Kosciuszko sau Fersen. Nu este mai puţin adevărat că după prima victorie importantă a coloniştilor la Saratoga (1777) Franţa, Olanda şi Spania s-au grăbit să intervină de partea acestora la solicitările diplomaţiei americane conduse de Franklin. La scurt timp, ţările din nordul Europei au format şi ele o „ligă a neutralităţii armate” în scopul apărării intereselor neutrilor în raport cu Anglia; conflictul a luat astfel o turnură extrem de nefavorabilă pentru Londra. Flota Bourbonilor a reuşit să rupă comunicaţiile acesteia cu corpul expediţionar, care s-a predat la Yorktown (19 octombrie 1781) forţelor franco-americane ale lui Washington. Vestea capitulării a însemnat sfârşitul guvernării personale a lui George III, iar Parlamentul readus la putere a semnat pacea la Versailles, recunoscând independenţa Statelor Unite ale Americii şi retrocedând o parte din coloniile luate Spaniei şi Franţei (3 sept. 1783).</p>
               </div>
               <div type="div3">
                  <head>Geneza democraţiei americane.</head>
                  <p rend="justify">Congresul continental de la Philadelphia nu era capabil să furnizeze o guvernare efectivă a fostelor colonii americane; practic, în ciuda adoptării unor Articole ale Confederaţiei” care schiţau proiectul Statelor Unite ale Americii (1777), Congresul nu putea purta politică externă, ridica trupe sau impozite şi nu avea putere judiciară. La sfârşitul conflictului, populaţia şi mai ales armata ajunseseră să dispreţuiască slăbiciunea acestei guvernări de război. Dezorganizare nu a întârziat să producă rezultate negative: soldaţii au forţat Congresul să-l împroprietărească, iar acesta a fost nevoit să confişte pământurile marilor proprietari conservatori, care cel mai adesea erau loiali Londrei; în adunare, o facţiune liberală şi non-conformistă condusă de Jefferson şi Madison se înfrunta cu partizanii unei biserici de stat, în frunte cu radicalul Patrick Henry, în problema toleranţei religioase; raporturile dintre state se tensionaseră la maxim iar în vara 1786 pe fondul completei lipse de fonduri a Congresului, veteranul Daniel Shays declanşă o răscoală împotriva marilor latifundiari. Shays a fost zdrobit la începutul anului următor; dar criza era atât de gravă, încât se decise convocarea unei Convenţii Constituţionale la Philadelphia. Proiectul de Constituţie adoptat de aceasta a generat însă noi conflicte între Federalişti, partizanii unui guvernământ puternic şi Anti-Federalişti, adepţi ai descentralizării sub forma unei ligi de state independente. Hamilton şi Jefferson au fost marile personalităţi politice ale acestei epoci. Primul, fost aghiotant al lui Washington, a ajuns să conducă alături de Adams partidul federalist. El susţinea o concepţie mai europeană asupra politicii, accentuând rolul statului şi necesitatea centralizării; în vreme ce Thomas Jefferson, autorul Declaraţiei de independenţă, era promotorul democraţiei egalitare, al unei libertăţi maxime şi în acest scop cerea diminuarea rolului statului.</p>
                  <p rend="justify">Sub presiunea argumentelor, expuse în principal de Federalist Papers ale lui Hamilton, Madison şi Jay, statele americane au trecut la adoptarea acesteia de la sfârşitul anului 1787 Trebuia acordul a 9 state pentru că actul să intre în vigoare; graţie influenţei liderilor federalişti şi a lui Washington, acesta a fost obţinut, iar în primăvara anului 1789 s-a întrunit primul Congres şi a fost ales primul preşedinte, în persoana lui George Washington. În septembrie, elementele liberale şi democrate au obţinut şi completare Constituţiei prin adoptarea a 10 amendamente ce garantau drepturile şi libertăţile cetăţeneşti; Constituţia devenea astfel cel mai eficient instrument politic. După cum a spus şi premierul britanic Gladstone Dacă Constituţia engleză este organizarea cea mai subtilă produsă de mersul istoriei, Constituţia americană este opera cea mai admirabilă care a putut fi produsă la un moment determinat de minţile şi voinţele omeneşti.</p>
                  <p rend="justify">Întrebări de verificare: 1 Prin ce se caracterizează politica externă a statelor europene în secolul XVIII? 2 Ce este „despotismul luminat” şi cum s-a manifestat el în politică? 3 Cum s-au transformat coloniile britanice din America de Nord în Statele Unite ale Americii?</p>
               </div>
               <div type="div3">
                  <head>Bibliografie:</head>
                  <p rend="justify">Allan Nevins, Henry Steele Commager, Petite histoire des Etats Unis, Overseas Editions, Inc, New York, 1942</p>
                  <p rend="justify">Charles Seignobos, Essai d’une histoire comparée des peuples de l’Europe, Editions Rieder, Paris, 1938</p>
                  <p rend="justify">Erich Zöllner, Istoria Austriei, Ed. Enciclopedică, Bucureşti, 1997</p>
               </div>
            </div>
            <div type="div2">
               <head>
                  <label>Tema VI.</label>Revoluţia franceză şi imperiul lui Napoleon</head>
               <subtitle>După parcurgerea acestei teme veţi învăţa: 1 Principalele etape ale desfăşurării Revoluţiei Franceze 2 Impactul noilor idei revoluţionare în spaţiul românesc 3 Ascensiunea lui Napoleon Bonaparte 4 Creşterea şi descreşterea imperiului napoleonian.</subtitle>
               <p rend="justify">Pe măsură ce prefacerile determinate de revoluţia industrială şi de iluminism s-au făcut simţite pe continent pe parcursul secolului al XVIII-lea şi ulterior, europenii au parcurs un proces de modernizare economică şi intelectuală. Noi curente politice s-au adăugat acelora care introduseseră industria în civilizaţia europeană. După anul 1780 fuzionarea acestor forţe politice, economice şi intelectuale a influenţat şi mai profund populaţia continentului.</p>
               <p rend="justify">În Franţa, aceste elemente au dus la izbucnirea revoluţiei politice modernizatoare în 1789 Aristocraţia a cerut, atunci, convocarea Stărilor Generale, care nu se mai întruniseră din 1614</p>
               <div type="div3">
                  <head>Revoluţia moderată</head>
                  <p rend="justify">Teama de absolutismul monarhic, care determinase cele trei stări să fie solidare între ele, nu mai putea fi un factor de coeziune în momentul când au început alegerile pentru Adunare. Starea a Treia şi o minoritate semnificativă a clerului şi a nobilimii reformatoare au cerut abolirea procedurilor tradiţionale de convocare a Stărilor Generale. La întrunirile anterioare, fiecare Stare, reprezentând o entitate distinctă, avusese acelaşi număr de delegaţi şi dăduse un singur vot comun într-o problemă. Un membru al clerului, abatele Emmanuel de Sieyes, a scris un pamflet intitulat Ce este Starea a Treia? În care susţinea că cei lipsiţi de titluri nobiliare reprezentau naţiunea şi că ei trebuiau să decidă în orice problemă. Majoritatea membrilor celor două Stări privilegiate se situau pe poziţii diametral opuse.</p>
                  <p rend="justify">Ludovic al XVI-lea a fost de acord cu dublarea numărului de reprezentanţi ai Stării a Treia. Totuşi, el nu a acceptat solicitarea reformatorilor de a se vota individual, nu pe Stări, ceea ce le-ar fi permis delegaţilor Stării a Treia şi susţinătorilor lor din rândurile aristocraţiei să preia controlul asupra Stărilor Generale.</p>
                  <p rend="justify">Reprezentanţii Stărilor s-au întrunit în această atmosferă explozivă la 5 mai 1789 Delegaţii Stării a Treia au refuzat însă să participe la lucrări, în condiţiile în care dreptul la vot nu era egal pentru toţi membrii adunării. Ca urmare, la 17 iunie 1789 Starea a Treia s-a proclamat Adunare Naţională. Membrii acestui nou organism i-au îndemnat pe reprezentanţii aristocraţiei şi clerului să li se alăture.</p>
                  <p rend="justify">La 27 iunie 1789 regele a cerut fuzionarea celor trei stări. Acum Franţa avea o Adunare Naţională dominată de către delegaţia Stării a Treia.</p>
                  <p rend="justify">Curând după concesiile acordate Adunării Naţionale, s-a crezut că monarhul este gata să recurgă la forţă. Această impresie se baza pe faptul că trupe regale fuseseră masate lângă Versailles iar Necker, trezorierul reformator, a fost destituit.</p>
                  <p rend="justify">La 14 iulie 1789 mulţimea dezlănţuită a împresurat bătrâna fortăreaţă a Bastiliei. Atacatorii i-au decapitat pe comandant şi pe mai mulţi soldaţi ucişi, expunându-le capetele înfipte în suliţe, în semn de victorie. Acest mare triumf simbolic a făcut ca ziua de 14 iulie 1789 să fie considerată prima zi de libertate a poporului francez.</p>
                  <p rend="justify">Violenţa parizienilor şi-a pus pecetea asupra cursului revoluţiei.</p>
                  <p rend="justify">Regele a renunţat la intenţia de a dizolva Adunarea Naţională acceptând în aparenţă Adunarea şi revoluţia înfăptuite.</p>
                  <p rend="justify">În primele zile ale lunii august, care au marcat apogeul revoltei ţărăneşti şi al Marii Frici, Adunarea a adoptat rezoluţii şi decrete menite să consfinţească legitimitatea revoluţiei care se extinse în toată ţara. Într-o singură noapte, 4 august 1789 delegaţii au decretat sfârşitul privilegiilor nobilimii şi al drepturilor exercitate încă din Evul Mediu de instituţii ca Biserica şi corporaţiile. Câteva zile mai târziu, decretele oficiale emise de Adunare consemnau abolirea Vechiului Regim.</p>
                  <p rend="justify">Printre răspunderile asumate de către Adunare s-a numărat şi aceea a elaborării unei constituţii. Ca urmare, acest organism reprezentativ a devenit cunoscut şi sub numele de Adunarea Constituantă.</p>
                  <p rend="justify">La 26 august 1789 membrii Adunării au adoptat o cuprinzătoare declaraţie de principii politice, primul pas spre crearea unei constituţii. În Declaraţia Drepturilor Omului şi Cetăţeanului se afirmă că dreptul de a guverna aparţine poporului, nu regelui. În continuare, se susţinea că toţi cetăţenii aveau dreptul înnăscut şi inalienabil la libertate, egalitate, proprietate şi securitate. Nimeni nu putea fi privat de dreptul la libertatea de gândire şi exprimare.</p>
                  <p rend="justify">Documentul, analog Declaraţiei de Independenţă americane, desăvârşea procesul iniţiat prin decretele din august, care puneau capăt în mod oficial Vechiului Regim. Totodată, în noiembrie 1789 conducătorii politici au început să pună în circulaţie bancnote (assignats) garantate cu vânzarea bunurilor clerului. În continuare, ei au elaborat o Constituţie civilă a clerului, care, o dată promulgată în iulie 1790 subordona total Biserica faţă de stat.</p>
                  <p rend="justify">Adunarea Naţională a prezentat legile fundamentale ale noului regim într-o constituţie adoptată în septembrie 1791 de fapt prima constituţie scrisă pe care a avut-o vreodată Franţa. Astfel, un organism legislativ unicameral, Adunarea Legislativă, urma să decidă în toate domeniile legate de impozite şi cheltuieli de guvernare. Monarhul avea temporar drept de veto faţă de măsurile Adunării, însă recuzarea acestuia în trei întruniri consecutive ale Adunării putea anula voinţa regelui, care continua să răspundă de politică externă şi de armată.</p>
                  <p rend="justify">Constituţia conferea drept de vot tuturor bărbaţilor care plăteau impozite echivalente cu salariul pe trei zile. Însă legea nu permitea cetăţenilor să-şi aleagă direct reprezentanţii. Aceştia trebuiau să desemneze prin vot un număr de electori, care-l alegeau apoi pe cei 745 de membrii ai Adunării Legislative. În plus, doar 50 000 de persoane erau suficient de bogate pentru a putea ocupa, conform legii, funcţiile respective. Deşi conţinea asemenea restricţii, Constituţia promitea Franţei cel mai democratic sistem din Europa.</p>
                  <p rend="justify">Tot acum, spinoasă problemă constituţională a dreptului de veto al regelui a condus la scindarea Adunării în diverse facţiuni. Radicalii se opuneau menţinerii dreptului de veto al regelui. Ei ocupau partea stângă a sălii de şedinţe, în raport cu tribuna din faţă. Grupul mai conservator, amplasat în dreapta, se declara pentru un drept de veto al regelui care să nu poată fi contestat de Adunare. Acum au luat naştere, de fapt, conceptele de stânga şi dreapta politică, atât de relevante pentru ştiinţa politică.</p>
               </div>
               <div type="div3">
                  <head>Revoluţia radicală</head>
                  <p rend="justify">În octombrie 1791 când s-a întrunit Adunarea Legislativă conform prevederilor noii constituţii, la orizont se întrevedea spectrul războiului şi al revoluţiei radicale. În iunie 1791 Ludovic al XVI-lea a încercat să părăsească Franţa. Astfel, în timp ce legislativul se confrunta cu probleme grave, îndeosebi cu perspectiva războiului, mai multe facţiuni şi cluburi politice se angajaseră în dispută electorală.</p>
                  <p rend="justify">Cel mai radical dintre aceste grupuri, condus de către Maximilien Robespierre, s-a întrunit iniţial pe strada pariziană St. Jacques, de unde numele de iacobini prin care a devenit cunoscut. Deşi, în calitate de susţinători ai principiului suveranităţii poporului, iacobinii aparţineau aripii stângi, acest club eminamente burghez dorea să păstreze controlul asupra mult mai radicalilor sans-culottes, ale căror vederi le împărtăşeau. De asemenea, iacobinii luptau pentru supremaţia guvernării centrale asupra autorităţii politice locale.</p>
                  <p rend="justify">Delegaţii Adunării Legislative includeau şi un număr de reprezentanţi pentru departamentul Gironde, plasat în zona Bordeaux. Girondinii împărtăşeau ostilitatea iacobinilor faţă de puterea monarhică şi aristocratică, în schimb se opuneau suveranităţii poporului. Federalismul girondin - susţinerea unei guvernări puternice la nivel local - venea şi el în conflict cu idealurile iacobine.</p>
                  <p rend="justify">Oricum, violenţa civilă şi războiul revoluţionar au creat o atmosferă de criză pe toată durata alegerilor pentru adunarea constituţională sau, cum avea să fie denumită, Convenţia Naţională.</p>
                  <p rend="justify">Delegaţii ei s-au întrunit la 20 septembrie 1792 sub impresia încurajatoare despre o mare victorie împotriva prusacilor la Valmy.</p>
                  <p rend="justify">În cadrul sesiunilor Convenţiei, iacobinii ocupau scaunele din partea stângă, secţiune situată ceva mai sus decât restul sălii, căpătând astfel numele de Montaignards (munteni). Girondinii ocupau partea dreaptă a sălii, iar moderaţii centrul ei.</p>
                  <p rend="justify">Aceste facţiuni s-au solidarizat, luând decizia de abolire a monarhiei şi de instaurare a republicii. Cu toate acestea, ei au intrat în dispută în privinţa situaţiei monarhului, devenit, peste noapte, Cetăţeanul Capet. Iacobinii au adus un potop de argumente în sensul ideii că un rege în viaţă ar fi fost o continuă incitare la contrarevoluţie. Girondinii s-au împotrivit, pledând în favoarea graţierii. Delegaţii de centru au cedat argumentelor aduse de iacobini şi radicali. Soarta regelui era pecetluită. La 21 ianuarie 1783 Ludovic al XVI-lea cădea victimă proaspăt inventatei ghilotine.</p>
                  <p rend="justify">În aprilie 1793 în cadrul Convenţiei s-a format aşa-zisul Comitet al Salvării Publice, care deţinea puterea executivă. Comitetul, compus din nouă membrii, a fost condus de către Georges Jacques Danton, un montaignard. Curând, ei au ajuns să preia controlul adunării după ce, cu ajutorul maselor, i-au eliminat, în iunie, pe girondini din Convenţie. Noua constituţie, expresie a principiului suveranităţii populare, extindea dreptul de vot la toţi bărbaţii adulţi.</p>
                  <p rend="justify">În iulie 1793 Danton împărţea puterea cu trei dintre cei mai radicali montagnarzi. Noii lideri erau M. Robiespierre, Louis de Saint-Just şi Georges Couton. În acea vară de criză, Robespierre a căpătat puteri supreme în cadrul Comitetului Salvării Publice, organism care includea acum douăsprezece persoane. Din septembrie 1793 noua conducere, în majoritate iacobină, a început să exercite în toată Franţa o autoritate dictatorială. Robespierre a determinat Comitetul şi Convenţia să susţină realizarea marii lui cauze, instaurarea unei Republici a Virtuţii. În viziunea lui, suveranitatea poporului său democraţia nu puteau exista fără virtute publică, concept prin care înţelegea devotament absolut faţă de naţiunea revoluţionară şi noile ei legi.</p>
                  <p rend="justify">Robespierre şi iacobinii intenţionau să instaureze o dictatură adaptată la starea de necesitate şi să lanseze o campanie de teroare etatică, cu scopul de a institui un regim politic complet democratic, toate sub masca îngăduitoare a principiului suveranităţii populare.</p>
                  <p rend="justify">Valul de violenţe a cuprins întreaga ţară. Victimele Terorii iacobine au murit nu numai ghilotinate, ci şi înnecate în masă sau în faţa plutoanelor de execuţie. Până în iulie 1794 când s-a încheiat domnia terorii, revoluţionarii au masacrat între 30 000 şi 40 000 de persoane. Concomitent cu lichidarea presupuşilor trădători, uitând însă de prevederile Constituţiei din 1793 guvernanţii au trecut la aplicarea în continuare a programului lor revoluţionar. Legislaţia adoptată abolea pedeapsa cu închisoarea pentru neplata datoriilor, desfiinţa sclavia în coloniile franceze şi interzicea acordarea de titluri nobiliare. S-au stabilit, de asemenea, un nou sistem metric, s-a introdus un nou calendar cu săptămâni de zece zile şi ani de zece luni şi s-a organizat o Religie a Raţiunii.</p>
                  <p rend="justify">Dacă unităţile de măsură şi greutate s-au permanentizat, noul calendar şi noua religie au avut o durată limitată.</p>
                  <p rend="justify">Cele zece luni ale noului calendar aveau denumiri extrem de sugestive. În cea de-a nouă zi a lunii Termidor (caniculă) din al doilea an revoluţionar (27 iulie 1794), delegaţii Convenţiei au luat atitudine împotriva Terorii şi lui Robespierre. Ei au decis prin vot arestarea şi ghilotinarea lui.</p>
                  <p rend="justify">Odată cu execuţia lui Robespierre, revoluţia radicală a luat sfârşit.</p>
                  <p rend="justify">Convenţia a sistat activitatea Comitetului Salvării Publice, concomitent cu desfiinţarea altor organisme ale republicii dictatoriale şi cu închiderea Clubului iacobinilor din Paris.</p>
                  <p rend="justify">Deputaţii girondini care reuşiseră să scape cu viaţă în timpul Terorii au revenit în Convenţie. Începând din acest moment, s-a făcut simţit un nou spirit republican, mult mai moderat.</p>
                  <p rend="justify">Termidorienii au ridicat restricţiile impuse presei, economiei, producţiei teatrale şi cultului catolic.</p>
                  <p rend="justify">Convenţia nu a revenit la constituţia din 1793 În schimb, a elaborat o nouă constituţie. După lovitura de stat din 9 Termidor, Adunarea a rămas adepta guvernării republicane, nu şi a suveranităţii poporului. Constituţia din 1795 refuza dreptul de vot unui procent de douăzeci şi cinci la sută din populaţie, care avea situaţia economică cea mai precară. De asemenea ea instituia un organism legislativ bicameral. Garanţie suplimentară a spiritului moderat în politică, Convenţia stipula ca în Camera superioară (Consiliul Bătrânilor) să intre membri în vârstă de cel puţin patruzeci de ani. În sfârşit, termidorienii au numit un executiv slab şi cu puteri restrânse, Directoratul, compus din cinci membri nominalizaţi de Camera inferioară (Consiliul celor 500) şi aleşi de Bătrâni.</p>
                  <p rend="justify">Difuziunea ideilor revoluţionare în spaţiul românesc. Noile idei revoluţionare s-au răspândit şi aici, cu iuţeala focului. Numai că ele au trebuit să se adapteze nivelului de dezvoltare propriu.</p>
                  <p rend="justify">Lipsind o burghezie suficientă pentru a le purta politic şi destul de naţională pentru a purta stindardul lor naţional, purtătoarea politică a noilor idei va fi, înainte de toate, boierimea. Acceptând noile idei sociale şi politice, boierimea le adoptă diferenţiat, în funcţie de propriile ei interese. Să mai adăugăm că aici protipendada este străină sau înstrăinată în ochii boierimii de rând, stâlp al regimului fanariot impus din exterior. Aceasta, pretinzând că ea reprezintă autohtonismul, patriotismul, naţiunea, a răspândit noul credo sociopolitic prin intermediul a numeroase memorii şi proiecte de reformă, elemente de bază în construirea unei istorii a ideilor politice româneşti în epoca modernă. Între acestea putem aminti proiectul de republică aristo-dimocrăticească atribuit logofătului moldovean Dimitrie Sturză (1802), memoriul întocmit de către Ştefan Crişan (1807), Îndreptarea ţării. de la 1821 şi, unul dintre cele mai importante acte revendicative de acest tip, Constituţia cărvunarilor din 1822</p>
               </div>
               <div type="div3">
                  <head>Ascensiunea lui Napoleon Bonaparte</head>
                  <p rend="justify">Noua formă de guvernare, Directoratul, s-a preocupat mai curând de întărirea ordinii şi a controlului, decât de schimbări revoluţionare. Totuşi, într-o primă fază, această guvernare a ordinii şi legii s-a confruntat cu probleme. Condiţia ca două treimi din membrii noului legislativ să fi făcut parte din Convenţia Naţională a declanşat revolte la Paris. Tânărul general Napoleon Bonaparte l-ea reprimat cu tunurile.</p>
                  <p rend="justify">La începutul războaielor revoluţionare, Napoleon a dat dovadă de un excepţional talent în calitate de locotenent de artilerie, avansând în grad cu o uimitoare rapiditate. La vârsta de douăzeci şi şase de ani era general de brigadă. Doi ani mai târziu (1796), tânărul general a preluat comanda trupelor franceze din Italia, iar în 1797 avea să le conducă la victorie în confruntarea cu trupele austriece.</p>
                  <p rend="justify">După o triumfală vizită în Franţa, în iulie 1789 Napoleon a început campania din Egipt. El plănuia să dea Angliei o lovitură nimicitoare, închizându-l calea către India, perla imperiului colonial britanic. La sfârşitul anului 1799 după ce trecuseră mai bine de şapte ani de când republica franceză revoluţionară pornise războiul de transformare a Europei monarhice, Directoratul oferea naţiunii puţine şanse de redresare.</p>
                  <p rend="justify">Napoleon s-a înapoiat din Egipt într-un moment în care adeziunea faţă de o republică moderată era aproape inexistentă. Doi membri ai Directoratului au complotat împreună cu generalul în vârstă de treizeci de ani ca să răstoarne guvernul. Lovitura lor de stat a reuşit şi la 9 noiembrie 1799 (18 Brumar), rolul conducător al Directoratului s-a încheiat, o dată cu guvernarea republicană.</p>
                  <p rend="justify">Napoleon a elaborat o nouă lege fundamentală pentru Franţa, Constituţia anului VIII (1799). În acest nou plan de guvernare, el a preluat multe dintre ideile abatelui de Sieyes, la care a adăugat şi câteva idei proprii. În decembrie 1799 când a început guvernarea Consulatului, Franţa a intrat sub autoritatea dictatorială a lui Napoleon. El a câştigat rapid o largă susţinere populară pentru Consulat datorită reacţiei sale prompte şi eficiente la problemele ţării şi la necesităţile celor mai multe categorii sociale. Primul Consul a trimis trupe cu misiunea să pună capăt actelor de banditism din sudul Franţei şi rebeliunii regaliste care dura de ani întregi în Vandeeă. În paralel cu procesul de pacificare, Napoleon a iniţiat reforme care în patru ani i-au adus o popularitate aproape universală. Dezvoltarea sistemului de învăţământ iniţiată de el în 1802 a mărit cifra de şcolarizare şi totodată controlul statului asupra sistemului de învăţământ. Până în 1804 sub îndrumarea lui Napoleon, prima etapă a procesului de reorganizare juridică se încheiase, cu succes, prin elaborarea unui Cod Civil. În următorii şase ani au fost adăugate alte patru secţiuni, rezultatul fiind un corp unitar de legi naţionale. Mai mult, deşi împărtăşea dispreţul faţă de religie manifestat de philosophes, el a cucerit masele încheind, la 16 iulie 1801 un concordat cu capii bisericii catolice franceze.</p>
                  <p rend="justify">Napoleon Bonaparte a mai fost, fapt esenţial, primul care a utilizat transferul de mesianism revoluţionar de la sanculoţi la soldat. Iar rezultatele nu au întârziat să apară.</p>
                  <p rend="justify">Curând după preluarea puterii, Primul Consul a declanşat o viguroasă campanie împotriva armatelor austriece staţionate în Italia. Luptele date acolo au culminat cu victoria de la Marengo, în iunie 1800 În februarie anul următor, tratatul de la Luneville a adus Italia şi o porţiune întinsă a teritoriului german sub dominaţia lui Napoleon.</p>
                  <p rend="justify">Întrucât anumite diferende de ordin politic cu Anglia determinaseră Rusia să iasă din coaliţie, Napoleon mai avea de înfruntat numai pe britanici. Totuşi, nici una dintre cele două mari puteri nu a reuşit să obţină o victorie decisivă, aşa încât au hotărât să încheie pace. Înţelegerea semnată la Amiens în martie 1802 nu cerea însă Franţei să renunţe la nici una dintre cuceririle sale europene.</p>
               </div>
               <div type="div3">
                  <head>Imperiul napoleonian</head>
                  <p rend="justify">Consulatul îi privase pe francezi de dreptul la autoguvernare, oferindu-le în schimb o compensaţie extrem de satisfăcătoare: pacea internă şi internaţională, însănătoşirea economiei, o administraţie eficientă şi un imperiu european. În 1804 Napoleon a oferit naţiunii un nou dar: încoronarea lui ca împărat şi fondator a unei noi dinastii.</p>
                  <p rend="justify">Pe plan extern, pacea de la Amiens pusese capăt războiului cu Anglia, nu însă şi luptei lui Napoleon pentru supremaţie. De altfel, această situaţie s-a menţinut până în mai 1803 În următorii doi ani, britanicii cooptaseră însă Austria, Suedia şi Rusia într-o nouă coaliţie îndreptată împotriva Franţei şi a Spaniei, aliata lui Napoleon.</p>
                  <p rend="justify">El şi-a atacat fulgerător duşmanii la Ulm, în Bavaria austriacă. În această bătălie din 17 octombrie 1805 armatele împăratului au repurtat o victorie decisivă. Încercarea simultană de a ataca Anglia a eşuat. Amiralul Nelson şi-a urmărit duşmanul, ajungându-l din urmă în dreptul coastei sud –vestice a Spaniei, la Trafalgar, unde a înfrânt flota aliată a Franţei şi Spaniei (21 octombrie 1805). Franţa nu mai putea rivaliza cu Anglia pe mare!</p>
                  <p rend="justify">Austriecii au continuat să lupte şi după înfrângerea de la Ulm. La sfârşitul anului 1805 francezii au pornit la atac împotriva armatelor ruseşti şi austriece aflate pe teritoriul Austriei. Rezultatul bătăliei de la Austerlitz (2 decembrie) a convins Austria să iasă din război, decizia fiind stipulată în tratatul de la Pressburg încheiat la 26 decembrie 1805 După ce îi zdrobeşte pe prusaci la Jena şi Auerstadt, Franţa mai avea, pe continent, un singur adversar redutabil: Rusia.</p>
                  <p rend="justify">O nouă ciocnire între forţele franceze şi cele ruseşti a avut loc în Prusia, la Eylau. Cu toate acestea, războiul a continuat. Armatele lui Napoleon au înaintat la nord-est de Eylau, înfrângându-l pe ruşi la Friedland, la 14 iunie 1807 Ţarul Alexandru I (180l-l825) a acceptat oficial înfrângerea la 21 iunie. El şi Napoleon s-au întâlnit la 25 iunie la bordul unei ambarcaţii de pe fluviul Nieman, unde au semnat tratatul de la Tilsit.</p>
                  <p rend="justify">Prin acest tratat, ţarul accepta nouă hartă a Europei stabilită prin cuceririle lui Napoleon de până la acea dată. Acordul impus lui Frederic Wilhelm al Prusiei pretindea împăratului austriac să recunoască, la rândul său, aceste schimbări teritoriale şi, totodată, să limiteze efectivul armatei austriece la 42 000 de soldaţi, să plătească Franţei 120 000 000 de franci despăgubire de război şi să cedeze teritoriul aflat la vest de Elba, acesta urmând să intre în componenţa Confederaţiei Rinului, înfiinţată de Napoleon.</p>
                  <p rend="justify">Destinul Principatelor Dunărene rămânea, ca şi până atunci, indisolubil legat de cel al Imperiului otoman.</p>
                  <p rend="justify">Tratatul de la Tilsit a reprezentat, de fapt, doar un armistiţiu. Ţarul Alexandru I aspira să dobândească stăpânirea asupra Constantinopolului şi, implicit, accesul la Marea Mediterană.</p>
                  <p rend="justify">Napoleon se împotrivea acestei ambiţii. În plus, împăratul francez l-a provocat pe ţarul Alexandru la acţiuni care sugerau o posibilă anexare a Poloniei la imperiu. Au existat şi alte diferende care au tulburat relaţiile franco-ruse, însă cele mai însemnate au fost cele legate de blocadă continentală, instituită de Napoleon pentru a sufoca anglia din punct de vedere economic. Numai că această politică afecta interesele Rusiei, întrucât economia ei predominant agrară necesita un comerţ activ cu Anglia industrială.</p>
                  <p rend="justify">Alexandru a ignorat din ce în ce mai mult blocada continentală - vasele britanice transportau mărfuri în Rusia sub pavilion american - pentru ca, în cele din urmă, să o respingă deschis. Napoleon s-a hotărât să invadeze Rusia.</p>
                  <p rend="justify">În ultimele săptămâni ale anului 1812 împăratul francez a mărşăluit cu o armată de 400 000 de oameni până la graniţa Rusiei, la râul Nieman. În spatele marii armate franceze venea o alta de rezervă, numărând 200 000 de soldaţi. Napoleon a trecut râul împreună cu primele contingente. În următoarele zile, restul marii armate se afla pe teritoriul Rusiei.</p>
                  <p rend="justify">Doar jumătate dintre soldaţii care înaintau spre Moscova erau francezi, restul fiind recrutaţi împotriva voinţei lor din state înglobate imperiului, ca Suedia, Olanda, Prusia, Polonia, Elveţia, Austria şi Italia. Ruşii s-au retras din faţa lor, distrugând aproape totul în cale. Napoleon plănuise să se aprovizioneze la faţa locului.</p>
                  <p rend="justify">Generalul Mihail Kutuzov a amplasat trupele ţariste în dispozitiv de luptă la Borodino, localitate amplasată la aproximativ 120 de kilometri la vest de Moscova. Deşi înfrânţi, la 7 septembrie1812 ruşii au pricinuit pierderi grele francezilor. O săptămână mai târziu, Napoleon intra în Kremlin. A doua zi, în Moscova au izbucnit incendii care au durat aproape o săptămână şi care au produs pagube imense.</p>
                  <p rend="justify">Trupele de ocupaţie nu puteau rămâne toată iarna în Moscova fără provizii. La 19 octombrie armata franceză a început să se retragă.</p>
                  <p rend="justify">La începutul lunii decembrie 1812 când au ajuns la râul Nieman, trupele franceze numărau mai puţin de 100 000 de soldaţi. La vremea aceea, Napoleon se afla la Paris, pentru a aduna o armată menită s-o înlocuiască pe cea distrusă în campania din Rusia. Ea va fi formată, evident, mai mult din recruţi.</p>
                  <p rend="justify">Pentru români, campania a avut un rol funest. Alexandru I, cu scopul de a-şi disponibiliza trupele angajate în conflictul cu Poarta, a încheiat pacea de la Bucureşti (mai 1812). Conform prevederilor ei, Moldova a pierdut teritoriul dintre Prut şi Nistru, numit, de atunci, Basarabia.</p>
                  <p rend="justify">Sfârşitul imperiului napoleonian. În 1813 Napoleon s-a confruntat cu o nouă şi temută coaliţie. Austria, Prusia, Rusia şi Suedia au atacat trupele franceze neexperimentate la Leipzig.</p>
                  <p rend="justify">Bătălia a durat trei zile, soldându-se cu o înfrângere zdrobitoare pentru Napoleon. În luna următoare, armate engleze şi spaniole au atacat Franţa dinspre sud. La sfârşitul lunii martie 1814 trupele coaliţiei au ocupat Parisul iar împăratul a fost silit să abdice.</p>
                  <p rend="justify">Învingătorii i-au îngăduit lui Napoleon să-şi păstreze titlul imperial, în schimb l-au exilat pe insula Elba, de pe coasta italiană.</p>
                  <p rend="justify">Pe tronul Franţei a fost adus Ludovic al XVIII-lea, din dinastia Bourbon, fratele lui Ludovic al XVI-lea.</p>
                  <p rend="justify">Exilul împăratului şi restauraţia dinastiei de Bourbon nu au reuşit să înlăture ameninţarea pe care o reprezenta Napoleon pentru Europa monarhistă. La 1 martie 1815 zece luni după debarcarea pe Elba, Împăratul a invadat sudul Franţei cu mai puţin de 2000 de oameni. Regele a reacţionat imediat, trimiţând un corp expediţionar care, însă, a îngroşat imediat rândurile armatei imperiale renăscute. La 20 mai, Napoleon a cucerit Parisul, începându-şi a doua domnie, care a durat aproximativ 100 de zile.</p>
                  <p rend="justify">Revenind la cârma Franţei, Împăratul a recrutat o nouă armată cu care a intrat în Belgia. Iniţial, sorţii victoriei au fost de partea sa în lupta cu o coaliţie ce grupă, de astă dată, principalele puteri europene. Atacul dat de Napoleon împotriva englezilor la Waterloo, pe 18 iunie 1815 l-a dus la un pas de o nouă victorie.</p>
                  <p rend="justify">Însă armata comandată de către ducele de Wellington (fostul Sir Arthur Wellesley) a rezistat eroic toată ziua, după care au sosit prusacii care au pecetluit destinul lui Napoleon. Aceasta a fost ultima sa bătălie. El s-a predat englezilor, care, temători, i-au refuzat până şi cererea de a se retrage în Marea Britanie. Ei l-au exilat, în schimb, pe insula Sf. Elena, la peste 1600 de km de coasta sud-vestică a Africii, unde s-a stins în 1821</p>
               </div>
               <div type="div3">
                  <head>Întrebări de verificare</head>
                  <p rend="justify">1 Care au fost specificul şi prevederile constituţiei revoluţionare din septembrie 1781? 2 Care este originea conceptelor de stânga şi dreapta în gândirea politică? 3 Napoleon Bonaparte a fost sau nu continuatorul Revoluţiei? 4 Care au fost etapele constituirii imperiului napoleonian?</p>
               </div>
               <div type="div3">
                  <head>Bibliografie selectivă</head>
                  <p rend="justify">1 Baczko, Bronislaw, Ieşirea din teroare. Termidor şi Revoluţia, Traducere de Teodora Cristea, Humanitas, Bucureşti, 1993 2 Furet, Francois, Panser la Revolution Francaise, Paris, 1978 3 La Revolution Francaise et leş Roumains. Impact, images, interpretations, Etudes a l’occasion du bicentenaire publiee păr Al.</p>
                  <p rend="justify">Zub, Universitatea „Al. I Cuza”, Iaşi, 1989 4 Liu, Nicolae, Revoluţia Franceză. Moment de răscruce în istoria umanităţii, Editura Academiei Române, Bucureşti, 1994 5 Palmer, R. Robert, The World of French Revolution, New York, 1972 6 Soria, Georges, Grande histoire de la Revolution Francaise, Paris, 1987 3 vol.</p>
                  <p rend="justify">7  Starobinsky, Jean, 1789 emblemele raţiunii, Traducere şi prefaţă de Ion Pop, Editura Meridiane, Bucureşti, 1990 8 Castelot, Andre, Bonaparte. Napoleon, Editura Politică, Bucureşti, 1970 2 vol. 9 Geyl, Pieter, Napoleon pro şi contra, Editura Ştiinţifică, Bucureşti, 1968 10 Eminescu, Gheorghe, Napoleon Bonaparte, Editura Academiei R. S. R, Bucureşti, 1973 2 vol. 11 Madelin, Louis, Napoleon, Dunod, Paris, 1935 12 Târle, E. V, Napoleon, ed. A doua revizuită, Cartea Rusă, Bucureşti, 1958</p>
               </div>
            </div>
            <div type="div2">
               <head>
                  <label>Tema VII</label>
                  <lb/>Pactul european. Revoluţiile de la 1848</head>
               <subtitle>După parcurgerea acestei teme veţi învăţa: 1 Congresul de la Viena şi urmările sale pe plan internaţional 2 Sistemul congreselor internaţionale (1815-l829) 3 Evoluţia marilor puteri europene între Congresul de la Viena şi izbucnirea revoluţiilor de la 1848 4 Anul revoluţionar 1848 în Europa.</subtitle>
               <p rend="justify">Adepţii conservatorismului aristocratic din toate statele aflate în război în 1814 s-au întâlnit în luna septembrie a aceluiaşi an în capitala Austriei. După exilarea lui Napoleon pe insula Elba şi readucerea regelui Ludovic al XVIII-lea pe tronul Franţei, coaliţia care-l răsturnase pe împărat a invitat pe toate statele implicate în războiul recent încheiat, chiar şi Franţa, să-şi trimită reprezentanţii la Viena.</p>
               <p rend="justify">Cei care au răspuns invitaţiei au înţeles că se vor întruni în cadrul unui „congres” care va decide structura Europei post-napoleoniene. Înainte de încheierea lucrărilor Congresului de la Viena, în iunie 1815 delegaţii au căzut de acord asupra frontierelor, aşa cum era de aşteptat. După încheierea Congresului, promotorii pactului european au convenit asupra unui sistem de relaţii permanente. Acest plan demonstra intenţia transformării pactului european dintr-o alianţă încheiată cu scopul de a înfrânge Franţa într-o instituţie de menţinere a păcii. Cele două evenimente au instaurat între statele europene o perioadă de patru decenii de pace.</p>
               <p rend="justify">Congresul de la Viena. Statele membre ale alianţei celor patru care susţinuseră bătălia împotriva Franţei - Anglia, Rusia, Austria şi Prusia - au dominat lucrările Congresului de la Viena. Aceste naţiuni urmăreau să instituie un echilibru al puterii în Europa cu scopul menţinerii păcii.</p>
               <p rend="justify">Tratatul de la Paris (mai 1824), care a pus capăt războiului dintre Franţa şi coaliţie, retrasa graniţele Franţei aşa cum fuseseră la 1 noiembrie 1792 Potrivit acestei prevederi, Franţei îi reveneau regiuni recent cucerite, că Olanda luată de la austrieci, iar Marii Britanii i se restituiau majoritatea coloniilor pierdute în război. De asemenea, Franţa era scutită de plata despăgubirilor datorate în urma devastatorului conflict.</p>
               <p rend="justify">Totuşi, înainte ca diplomaţii să ajungă la un acord oficial, Napoleon îşi începuse domnia celor o sută de zile (martie 1825).</p>
               <p rend="justify">Negocierile au fost suspendate temporar şi Alianţa celor patru a reluat războiul cu Franţa. Cu toate acestea, conducătorii celor patru mari puteri şi-au îndeplinit misiunea diplomatică în timp util, prezentând oficial spre semnare tuturor delegaţiilor documentele finale ale Congresului cu nouă zile înaintea înfrângerii lui Napoleon la Waterloo. Documentele permiteau Rusiei să preia ceva mai puţin din Polonia decât ar fi dorit Alexandru, stipulând acordarea unor teritorii mai mici Austriei şi Prusiei. Rusia primea şi Finlanda, luată de la Suedia. În schimbul teritoriilor cedate, Suedia anexa Norvegia, Ţară care-l susţinuse pe Napoleon.</p>
               <p rend="justify">Congresul a decis să extindă graniţele Prusiei, ca garanţie împotriva tendinţelor expansioniste ale Franţei. Aşadar, prin tratatul de la Viena se atribuiau Prusiei teritorii de pe Rin şi circa o treime din Saxonia. Restul Saxoniei rămânea regat independent. În virtutea acestei înţelegeri, Prusia şi celelalte treizeci şi şapte de state germane se uneau într-o federaţie semiindependentă prezidată de Austria. Statele membre ale Confederaţiei Germane îşi păstrau independenţa, reunindu-se numai în scopuri defensive. Într-adevăr, Congresul de la Viena a preluat iniţiativa lui Napoleon de a consolida zecile de principate germane în mai puţin de patruzeci de state. Totuşi, Confederaţia anula în mare măsură unitatea de ansamblu realizată de Napoleon, deoarece nu avea o coeziune politică efectivă. În plus, negociatorii au unit regatul Olandei şi porţiunea austriacă a Ţărilor de Jos, constituind un nou bastion antifrancez. În schimbul teritoriilor pierdute în Ţările de Jos, Austria primea Veneţia şi Lombardia precum şi o regiune de pe ţărmul Mării Adriatice. Documentele finale prevedeau şi extinderea regatului piemontez, alături de formarea, prin unirea regatului Neapolului şi a Siciliei, a Regatului celor Două Sicilii.</p>
               <p rend="justify">După parafarea documentelor finale, ţarul Alexandru I a prezentat unul dintre planurile sale de întărire a monarhiilor creştine legitimiste. Acum se semna actul de naştere a Sfintei Alianţe.</p>
               <p rend="justify">După Waterloo, puterile care compuneau Alianţa antinapoleoniană au încheiat un nou tratat de pace cu Franţa. Acest al doilea tratat (20 noiembrie 1815) includea mai multe prevederi punitive decât cel din 1814 stabilind cu aproximaţie graniţele din 1790 nu pe cele din 1792 De asemenea, formaţiuni militare ale aliaţilor urmau să rămână timp de cinci ani pe teritoriul francez. Franţa trebuia să suporte întreţinerea acestor trupe de ocupaţie, precum şi despăgubiri în valoare de 700 000 000 de franci.</p>
               <p rend="justify">Sistemul de congrese, 1815-l829 Pactul european a admis în scurt timp că atitudinea Franţei sub domnia dinastiei de Bourbon se deosebea radical de aceea pe care o adoptase anterior Napoleon.</p>
               <p rend="justify">Membrii Alianţei s-au întâlnit, astfel, la Aix-la-Chapelle, lângă graniţa de vest a Prusiei, unde au ridicat sancţiunile stabilite prin cel de-al doilea Tratat de la Paris. Franţa condusă de dinastia de Bourbon a devenit membră a Pactului european.</p>
               <p rend="justify">Revoltele izbucnite în Spania şi Regatul celor Două Sicilii au obligat pe membrii Alianţei să se întrunească la Troppau, în centrul Prusiei, unde au ţinut un nou congres (octombrie 1820).</p>
               <p rend="justify">Trecând peste obiecţiile Angliei, aliaţii au adoptat propunerea lui Metternich de a intervenii cu toţii pentru a înăbuşi revoluţiile din întreaga Europă. După încheierea lucrărilor, Congresul s-a întrunit din nou, ceva mai la sud, la Laibach. Aici s-a perfectat planul intervenţiei în regatul Piemontului.</p>
               <p rend="justify">Rebeliunea spaniolă continua însă. Din acest motiv, s-a întrunit un nou Congres, de data aceasta la Verona cu scopul de a lua în discuţie măsurile care se impuneau. La mijlocul anului 1823 o sută de mii de francezi au ocupat Spania, ducând la bun sfârşit această misiune. Congresul de la Verona semnifică, totodată, retragerea Angliei din Pactul european.</p>
               <p rend="justify">În partea răsăriteană a continentului a izbucnit un nou război ruso-turc centrat pe revolta naţionalist-liberală din Grecia. Tratatul de la Adrianopol va pune însă capăt supremaţei Turciei în Grecia. El a avut, totodată, însemnate urmări pentru Principatele Dunărene, aşezând relaţiile lor cu Poarta pe baze noi, întărindu-le autonomia, desfiinţând raialele şi monopolul comercial turcesc, scoţându-le practic, cu excepţia unui mic tribut, din sfera de dominaţie politică şi economică a imperiului Otoman. Tratatul prevedea, de asemenea, reorganizarea neîntârziată a administraţiei lor interne pe baza unor Regulamente Organice. Acestea au intrat în vigoare la sfârşitul anului 1831 în Ţara Românească şi la 1 ianuarie 1832 în Moldova. Din punct de vedere extern, principala schimbare introdusă prin tratatul de la Adrianopol, legiferată apoi de regulamente, a fost introducerea protectoratului rusesc. Sultanul a rămas suzeranul nominal, însă adevăratul stăpân al Peincipatelor a devenit Ţarul. Influenţa rusă a crescut şi mai mult prin introducerea în regulamente, în ciuda opoziţiei Adunărilor Obşteşti, a aşa-numitului „articol adiţional”, care dădea dreptul Petersburgului să se opună orcărei reforme interne dacă o socotea în defavoarea Rusiei.</p>
               <div type="div3">
                  <head>Perioada revoluţiilor europene, 1815-l848</head>
                  <div type="div4">
                     <head>Rusia.</head>
                     <p>Deşi Petru cel Mare (1682-l725) accelerase tranziţia Rusiei către modernitate, la sfârşitul secolului al XVIII-lea ţara realizase puţine progrese în direcţia unor modernizări sociale şi politice.</p>
                     <p rend="justify">Rusia avea o lungă istorie de răscoale ţărăneşti şi lovituri de palat.</p>
                     <p rend="justify">În cadrul acestei forme istorice de protest, rebelii nu încercaseră niciodată să răstoarne sistemul de guvernare. În decembrie 1825 la moartea lui Alexandru, revoluţionarii s-au ridicat la luptă cu scopul de a lichida autocraţia.</p>
                     <p rend="justify">În Rusia învăţământul reprezenta un privilegiu acordat aproape în exclusivitate nobilimii. În secolul al XVIII-lea, această elită intelectuală a suferit influenţa gândirii franceze, astfel că mulţi ruşi au adoptat idei iluministe. Când au izbucnit războaiele napoleoniene, aristocraţia instruită includea în rândurile sale şi corpul de ofiţeri însărcinat cu campaniile din Imperiul francez.</p>
                     <p rend="justify">Astfel, membrii celor mai instruite şi mai liberale grupări din Rusia au venit în contact cu viaţa occidentală, experienţă care le-a intensificat dorinţa de înnoire socială şi politică. La întoarcerea acasă, o parte dintre ofiţeri au înfiinţat societăţi secrete având drept scop tocmai producerea unor asemenea schimbări. Aceşti conspiratori au devenit decembriştii din 1825</p>
                     <p rend="justify">La moartea lui Alexandru I, în decembrie 1825 fratele lui mai mic, Nicolae, a emis pretenţii la tron. Incertitudinile referitoare la legalitatea întronării lui Nicolae au oferit rebelilor prilejul mult aşteptat. Trei mii de soldaţi urmau să depună jurământul oficial în faţa noului ţar. Ofiţerii implicaţi în conspiraţie au convins însă militarii să nu participe la ceremonie. Rebelii sperau că acest incident va înlesni acceptarea unei monarhii constituţionale. După mai multe ore de expectativă, trupele fidele lui Nicolae au recurs la folosirea artileriei, ucigând între şaizeci şi optzeci de persoane.</p>
                     <p rend="justify">Revolta din capitală a încetat numaidecât. Curând, nucleele conspiraţiei au fost înăbuşite în întreaga ţară, patru lideri decembrişti au fost executaţi iar alte sute au fost aruncaţi în închisori sau exilaţi. În deceniile care au urmat, decembriştii au ajuns să fie consideraţi eroi de o bună parte a poporului rus. În 1825 însă, prea puţini erau aceia care acordau atenţie cauzei lor.</p>
                     <p rend="justify">Deşi valul represiv din ultimii ani de domnie ai lui Alexandru I a contribuit la izbucnirea revoltei decembriste, Nicolae I (1825-l855) a amplificat sistemul represiv. El a reorganizat Consiliul executiv de stat, Cancelaria Majestăţii sale, în secţiuni cu răspunderi clar determinate. Printre îndatoririle Secţiunii a treia se numărau crearea şi dirijarea unei noi forţe represive, numită uneori „poliţia secretă”, deşi membrii săi purtau uniforme azurii. De asemenea, Nicolaae a instituit o cenzură severă a presei şi a stabilit criteriile de apreciere a cetăţenilor loiali. Doctrina de stat a „naţionalităţii oficiale” îi caracteriza pe adevăraţii ruşi drept adepţi convinşi ai autocraţiei, ortodoxiei şi naţionalismului. Nimeni nu avea dreptul să conteste aceste valori sacrosancte. Rusia a intrat în epoca împărţirii intelighenţiei în „pro-occidentali” (care susţineau superioritatea civilizaţiei vestice) şi „slavofili” (care militau pentru întoarcerea la vechile tradiţii slave, detestând atât instituţiile ruseşti ale timpului cât şi cultura occidentală). Cele două direcţii şi-au dovedit, în timp, perenitatea.</p>
                  </div>
                  <div type="div4">
                     <head>Anglia.</head>
                     <p>Sistemul britanic de guvernare a fost dominat, în această perioadă, de liderii parlamentari. Condiţiile socio-politlce în schimbare şi accesele de nebunie ale regelui George al III-lea au zădărnicit tentativa acestuia de a reinstaura controlul monarhiei în sfera politicului. Fiul său, George al IV-lea, care a domnit între 1820 şi 1830 a contribuit într-o măsură şi mai mare la subminarea instituţiei monarhice. Ca urmare, facţiunile care dominau Parlamentul şi-au consolidat poziţia.</p>
                     <p rend="justify">Aristocraţia devenea din oficiu membră a camerei superioare a Parlamentului, Camera Lorzilor. Deţinătorii de proprietăţi se orientau spre Camera Comunelor. Gentilomii relativ înstăriţi din mediul rural şi aristocraţii dominau ambele camere, precum şi cele două partide care funcţionau în cadrul lor, Tory şi Whig. Partidul Tory era adeptul fervent al conformismului religios sub egida Bisericii Anglicane, însă după apariţia republicanismului în Franţa principalul său obiectiv l-a constituit opoziţia faţă de această ideologie revoluţionară. Mulţi ani, partidul a reuşit să-şi impună doctrina în Anglia. Lordul Liverpool a fost prim-ministru între 1811 şi 1828 iar partidul său a continuat să domine în guvern până în 1830 În mod tradiţional, partidul Whig reunea pe aristocraţii bogaţi, proprietari de pământ, având astfel multe aspecte comune cu partidul Tory. În plus, partidul apăra interesele clasei industriale în ascensiune, precum şi pe cele ale disidenţilor protestanţi.</p>
                     <p rend="justify">Ambele partide parlamentare erau alcătuite din membri care doreau o reformă moderată. Partidul Whig şi oamenii de afaceri adepţi ai comerţului liber constituiau principala ameninţare la adresa tradiţiilor şi legilor susţinute de către vechea elită. Cum gruparea Tory, care reprezenta aceste elemente tradiţionaliste, deţinea supremaţia în Parlamentul Britanic, reforma sistemului electoral a devenit principala preocupare a facţiunilor nemulţumite.</p>
                     <p rend="justify">Membrii Parlamentului intraseră în corpul legislativ în calitate de reprezentanţi ai comitatelor rurale sau ai oraşelor mici. Fiecare district trimitea în parlament două persoane. Procedurile de alegere a acestor reprezentanţi rămăseseră neschimbate vreme de 150 de ani. Astfel, aşa-numitele „târguri putrede” continuau să fie reprezentate de doi membrii în Parlament, în timp ce câteva centre urbane importante nici nu erau reprezentate.</p>
                     <p rend="justify">În urma alegerilor parlamentare din 1830 50 din locurile deţinute anterior de Tory au revenit partidului Whig şi altor grupări similare. În 1831 conservatorii antireformişti din Camera Lorzilor au blocat o reformă care prevedea redistribuirea locurilor din Camera Comunelor şi extinderea dreptului de vot. Primul ministru, lordul Gray, l-a convins pe rege să anunţe că va asigura creşterea corespunzătoare a numărului de membri pentru ca legea să poată fi aprobată în camera superioară. Camera Lorzilor a cedat. Reforma electorală din 1832 lua aproape 150 de locuri de la districtele reprezentate excesiv şi le repartiza unor zone insuficient reprezentate. Legea cobora limita de avere a electoratului, suficient ca să acorde drepturi electorale unei cincimi din populaţie. Aceste schimbări au sporit influenţa clasei mijlocii urbane, aflată în plină dezvoltare, creând totodată un precedent pentru astfel de schimbări electorale pe criterii socio-economice. Legea instituia în Anglia cel mai democratic sistem de guvernare din Europa, deşi la conducere continua să se afle o minoritate.</p>
                  </div>
                  <div type="div4">
                     <head>Franţa.</head>
                     <p>Coaliţia de state europene care l-a înfrânt pe Napoleon a restaurat dinastia de Bourbon, aducându-l la tron pe Ludovic al XVIII-lea în 1814 Noul rege a optat, totuşi, pentru reconstrucţia parţială a sistemului existent înainte de revoluţie. El şi-a oficializat revenirea prin elaborarea unei noi constituţii a Franţei, Cartă din 1814 Documentul prevedea existenţa unui organ legislativ ales de un număr strict limitat de persoane, cei mai bogaţi 100 000 de oameni dintr-o naţiune de aproape 30 000 000 Carta menţinea Codul lui Napoleon şi reforma religioasă operată de el, instituia controlul statului asupra învăţământului, garanta egalitatea în faţa legii şi îngăduia păstrarea pământurilor cumpărate din fostele domenii ale nobilimii sau ale Bisericii. Deşi constituţia lui Ludovic nu preciza obligaţia miniştrilor de a acţiona în conformitate cu majoritatea parlamentară, până la urmă primul ministru a adoptat această cale. Guvernarea responsabilă a devenit o problemă politică extrem de importantă, stârnind numeroase dispute.</p>
                     <p rend="justify">Faptul că Ludovic acceptase cele câteva schimbări liberale a produs reacţia imediată a tradiţionaliştilor. Aceştia respingeau politica moderată a regelui, militând pentru restaurarea deplină a vechii ordini aristocratice şi monarhice. În fruntea lor se afla chiar fratele regelui, contele de Artois. La moartea regelui, în 1824 el se va urca pe tronul Franţei sub numele de Carol al X-lea. Curând, noul rege a început să orienteze Franţa direct spre trecut. Într-un singur an, aristocraţii care îşi pierduseră pământurile au primit compensaţii din partea statului. În continuare, Carol a încercat să restabilească controlul Bisericii asupra învăţământului. În Franţa au izbucnit proteste. Opoziţia s-a estompat în 1827 când regele a acceptat că politica executivului să reflecte voinţa majorităţii parlamentare. Cu toate acestea, doi ani mai târziu, monarhul şi-a schimbat radical poziţia. Camera Deputaţilor a protestat dar Carol a reacţionat dizolvând legislativul. El a aprins, fără să ştie, flacăra revoluţiei. În noul parlament, adversarii săi au obţinut şi mai multe locuri. În această situaţie Carol a emis Ordonanţele din iulie, o serie de decrete care anulau recentele alegeri parlamentare, instituind un sever control asupra presei şi anulând votul a trei pătrimi dintre alegători. Rezultatul a fost ridicarea maselor din Paris. Astfel, ultimul monarh al dinastiei de Bourbon a fost obligat să fugă în Anglia. Curând, un „monarh burghez”, Ludovic Filip de Orleans, a devenit „regele francezilor”.</p>
                     <p rend="justify">Pe tot parcursul domniei sale (1830-l848), noul monarh, a cărui familie de viţă regală sprijinise răsturnarea lui Ludovic al XVI-lea în 1792 a ţinut seama de interesele marii burghezii. Din 1815 anumite categorii profesionale şi clasa oamenilor de afaceri prosperi au preluat controlul asupra sistemului socio-economic. În 1830 ei i-au înlocuit din nou pe aristocraţi, alegându-şi un guvern care să-l reprezinte. Ludovic Filip a repus, de asemenea, în drepturi Cartă din 1814 anulată de către Carol al X-lea. Mai mult, el i-a revizuit prevederile electorale, acordând drept de vot la 200 000 de persoane.</p>
                  </div>
               </div>
               <div type="div3">
                  <head>1848 -- anul revoluţiilor europene</head>
                  <div type="div4">
                     <div type="div5">
                        <head>Franţa.</head>
                        <p>O dată cu înrăutăţirea situaţiei socio-economice la mijlocul deceniului al patrulea, nemulţumirile au crescut. Regele l-a destituit pe Guizot, care decretase anterior restricţionarea organizării demonstraţiilor publice, însă acţiunile de masă au continuat. Ludovic a trimis trupe ca să disperseze mulţimea.</p>
                        <p rend="justify">Violenţa represiunii a transformat protestul într-o revoluţie republicană. Unităţile militare au dovedit o simpatie crescândă faţă de revoluţionari, astfel încât rebelii au dispus de suficiente forţe pentru a cuceri Parisul. Ludovic Filip şi Guizot s-au refugiat în Anglia. Astfel, primul rege burghez al ţării a devenit şi ultimul ei monarh.</p>
                        <p rend="justify">Revoluţionarii s-au reunit în grabă, proclamând Franţa pentru a doua oară republică şi numind un guvern provizoriu. Această organizaţie politică provizorie decreta dreptul tuturor bărbaţilor adulţi de a vota alegerea unei adunări constituante care să formeze guvernul permanent – ca răspuns la cererea micii burghezii şi a muncitorimii de a primi drept de vot. Tot ca o recompensă acordată muncitorilor, conducerea provizorie recunoştea oficial dreptul la muncă al fiecărui cetăţean.</p>
                        <p rend="justify">În noiembrie 1848 când adunarea a prezentat constituţia celei de a doua Republici, prevederile ei atestau accederea la putere a întregii burghezii, nu numai a membrilor bogaţi ai clasei mijlocii.</p>
                        <p rend="justify">Totodată, constituţia garanta dreptul la vot pentru toţi bărbaţii adulţi, stabilea un parlament unicameral, un executiv cu puteri sporite şi asigură protecţia absolută a dreptului de proprietate.</p>
                        <p rend="justify">Constituţia mai stipula şi alte drepturi individuale de factură liberală, în schimb respingea ideea garantării dreptului la muncă.</p>
                     </div>
                     <div type="div5">
                        <head>Austria.</head>
                        <p>Vestea triumfului obţinut de revoluţionarii francezi în februarie 1848 i-a determinat pe supuşii liberali şi naţionaliştii din cadrul Imperiului habsburgic să treacă la fapte.</p>
                        <p rend="justify">Într-un discurs ţinut la Budapesta (3 martie), Lajos Kossuth i-a chemat pe maghiari să i se alăture în lupta pentru un guvern liberal şi pentru restrângerea controlului austriac asupra ţării lor. Zece zile mai târziu, demonstranţii au înfruntat parlamentul imperial din Viena, cerând înfăptuirea de reforme. Încercarea armatei de a împrăştia protestatarii a produs învălmăşeală pe străzi. Împăratul a fost cuprins de teamă şi a retras sprijinul acordat lui Metternich.</p>
                        <p rend="justify">Cancelarul şi-a dat demisia şi s-a grăbit să se refugieze în Anglia, punând capăt unei lupte antirevoluţionare de patruzeci de ani. În continuare, împăratul Ferdinand de Habsburg a declarat că va accepta toate cererile populaţiei austriece.</p>
                        <p rend="justify">Forţele naţional-liberale din Ungaria, conduse de Kossuth, au profitat de ocazie. Ele au elaborat „Legile din martie”, care proclamau sfârşitul imixtiunii austriece în sistemul de guvernare din Ungaria, deşi împăratul continuă să-şi păstreze titlul de monarh al ţării. Aceste legi prevedeau crearea unui parlament reprezentativ al Ungariei, promiteau alegeri democratice, aboleau şerbia şi privilegiile aristocratice şi instituiau libertatea presei. La începutul lunii aprilie, cehii din Boemia habsburgică au obţinut de la Ferdinand unele concesii referitoare la crearea unor condiţii asemănătoare celor din Ungaria.</p>
                        <p rend="justify">Printre promisiunile făcute în martie de împărat supuşilor săi austrieci se număra şi promulgarea unei noi constituţii care să le satisfacă aşteptările, Totuşi, la 25 aprilie, Ferdinand a impus propria constituţie. Aceasta garantă existenţa unui parlament reprezentativ, a unui guvern responsabil şi a dreptului de vot pentru toţi bărbaţii adulţi. Împăratul făcuse însă prea puţine concesii ca să-l înduplece pe liberalii austrieci. Starea de revoltă s-a perpetuat şi, în cele din urmă, în luna mai împăratul a părăsit Viena, refugiindu-se în ambianţa mai calmă din Innsbruck.</p>
                        <p rend="justify">Revoluţionarii au preluat puterea şi, în iulie, au decretat desfiinţarea tuturor obligaţiilor ţărănimii faţă de nobili.</p>
                        <p rend="justify">Până în mai 1848 revoluţionarii din Ungaria, Boemia şi Austria au obţinut victorii separate, dar cum nu formau un front unit împotriva guvernării imperiale habsburgice, învingătorii au pierdut curând puterea politică. În iunie, armatele imperiale au atacat Praga, unde i-au înfrânt pe rebeli. În octombrie, trupele imperiale recuceresc Viena. Astfel, naţionaliştii unguri au rămas singuri în confruntarea cu forţele habsburgice. Mai mult, ei au fost lipsiţi de aportul revoluţionar al românilor din Transilvania, preţioşi aliaţi în lupta contra unui adversar comun.</p>
                        <p rend="justify">Înainte de sfârşitul anului 1848 împăratul Ferdinand, ale cărui puteri fuseseră mult diminuate, a cedat tronul în favoarea nepotului său, Franz Joseph (1848-l916). Tânărul monarh s-a aliat cu succesorul lui Metternich, prinţul Felix von Schwarzenberg, iniţiind o nouă campanie antirevoluăionară. El a anulat libertăţile acordate de către Ferdinand Ungariei şi a trimis un corp expediţionar. Ungaria a respins atacul, rezistând până în momentul în care ţarul Nicolae I a trimis o armată numeroasă în sprijinul împăratului austriac. La mijlocul anului 1849 Franz Joseph avea puteri depline asupra bătrânului imperiu central-european.</p>
                     </div>
                     <div type="div5">
                        <head>Germania.</head>
                        <p>Căderea monarhiei franceze în februarie 1848 a dus la accentuarea stării de spirit revoluţionare în Germania. La mijlocul lunii martie, liberalii prusaci i-au cerut lui Frederick Wilhelm al IV-lea (1840-l861) să reformeze statul în conformitate cu propriile lor principii. Monarhul nu a făcut nici o concesie, astfel că Berlinul a fost zguduit de un val de demonstraţii. Afectat de haosul creat, Frederick Wilelm a cedat, făgăduind să convoace o adunare constituantă. În lunile martie şi aprilie conducătorii altor principate germane au acordat, la rândul lor, drepturi liberale garantate prin constituţie.</p>
                        <p rend="justify">Liberalizarea guvernării a dat satisfacţie majorităţii reformiştilor germani, dar atâta vreme cât nu obţinuseră unitatea naţională nu-şi atinseseră în totalitate scopurile. Atmosfera revoluţionară a anului 1848 i-a impulsionat pe naţionalişti în adoptarea unor iniţiative spectaculoase. Un grup de reformişti fără statut legal s-a întrunit la Heidelberg, unde a elaborat proiectul unei adunări extraordinare care să decidă direcţia de acţiune. Ei au decretat că toţi bărbaţii adulţi din Confederaţia Germană îşi puteau alege reprezentanţii în acest organism naţional. Adunarea, constituită din 830 de deputaţi, majoritatea aparţinând burgheziei s-a întrunit la Frankfurt, pe 18 mai 1848 În dispută dintre susţinătorii Germaniei Mari (Grossdeutsch), care urma să includă toate teritoriile germane habsburgice şi cei ai Germaniei Mici (Kleindeutsch), care excludea o parte sau chiar toate aceste teritorii, au câştigat, în cele din urmă, adepţii celei de-a două variante.</p>
                        <p rend="justify">În mai 1848 Frederich Wilhelm al IV-lea şi-a respectat promisiunea de a convoca delegaţii pentru elaborarea unei constituţii prusace. Cu toate acestea, în toamnă, regele Prusiei a trecut din nou la represiune şi adunarea s-a dizolvat în decembrie, fără să fi definitivat textul constituţiei. Apoi, Frederich Wilhelm a oferit Prusiei o constituţie monarhistă, agrementată cu unele prevederi liberale. De asemenea, el a folosit forţa armată pentru a impune anularea majorităţii drepturilor liberale câştigate în alte state germane.</p>
                        <p rend="justify">În martie 1849 Adunarea de la Frankfurt şi-a definitivat proiectul de constituire a unui stat german din care era exclusă Austria.</p>
                        <p rend="justify">Delegaţii au convenit să instituie o monarhie constituţională, cu un parlament ales de toţi bărbaţii adulţi. Apoi, în ciuda recentei atitudini antireformiste a monarhului prusac, delegaţii l-au invitat să devină „împărat al germanilor”. Dar Frederich Wilhelm a refuzat să primească această „coroană culeasă de prin şanţuri”.</p>
                        <p rend="justify">Adunarea s-a dizolvat, iar eforturile ei de a unifica Germania s-au soldat cu un eşec.</p>
                        <p rend="justify">Ţările Române. Revoluţia de la 1848 se încadrează în curentul de renaştere şi modernizare început după 1821 Paşoptiştii s-au considerat legatarii moştenirii lui Tudor Vladimirescu şi a cărvunarilor, ale căror scrieri le-au scos din uitare şi ale căror idei şi le-au însuşit.</p>
                        <p rend="justify">Dar pentru a exploda însă, frământările revoluţionare aveau nevoie de un cadru internaţional favorabil. De aceea, căderea lui Ludovic Filip şi proclamarea republicii a fost salutată cu entuziasm de grupul românilor aflaţi la Paris. La 8/21 martie, moldovenii şi muntenii au hotărât pornirea simultană a revoluţiei în ambele principate.</p>
                        <p rend="justify">La Iaşi, revoluţionarii au crezut în posibilitatea victoriei pe cale paşnică. Astfel, în 27 martie/8 aprilie, peste o mie de persoane s-au adunat la hotelul Petersburg adoptând o petiţie în 35 de puncte pe care au înaintat-o domnitorului. Cererile erau, în esenţă, destul de moderate. Totuşi, Mihail Sturză a ales varianta reprimării mişcării, astfel încât, prea grăbit pornită, prea puţin pregătită, revoluţia ieşeană – dacă se poate vorbi despre aşa ceva - nu a durat decât câteva zile.</p>
                        <p rend="justify">În Ţara Românească revoluţionarii au fost mai bine organizaţi, reuşind să pună mâna pe putere în iunie şi s-o menţină până la invazia ruso-turcă din septembrie. Proclamaţia de la Islaz (9/22 iunie), punctul de pornire al revoluţiei muntene, a fost prezentată domnului care a acceptat-o, încuviinţând şi formarea unui guvern provizoriu. Peste două zile, acesta părăsea în ascuns ţara.</p>
                        <p rend="justify">Proclamaţia, o adevărată „constituţie”, cuprindea 22 de articole, cele mai multe aflate de multă vreme în programele politice: independenţă administrativă şi legislativă faţă de Poartă, egalitatea în drepturi, adunare generală reprezentativă, domn şi miniştri responsabili, libertatea tiparului, gardă naţională, emanciparea clăcaşilor, dezrobirea ţiganilor, desfiinţarea rangurilor boiereşti, emanciparea israeliţilor. Cele mai multe dintre aceste prevederi au fost puse imediat în practică. S-au pregătit, de asemenea, alegerile pentru noua adunare constituantă. Au început, la fel, discuţiile pe marginea reformei agrare, discuţii îndelungate, aprinse şi sterile.</p>
                        <p rend="justify">Primejdiile externe deveneau însă din ce în ce mai evidente. La sfârşitul lunii iulie, trupe otomane trecuseră Dunărea sub comanda lui Suleiman-paşa şi se încartiruiseră la Giurgiu, iar ţarul îşi făcuse cunoscută, printr-o circulară adresată cabinetelor europene, nemulţumirea pentru cursul prea liberal pe care îl luaseră evenimentele din Ţara Românească. Astfel, la 13/26 septembrie, trupele lui Fuad-paşa intrau în Bucureşti, înfrângând scurta opoziţie a detaşamentului de pompieri de la Dealul Spirii, iar peste două zile îşi făceau intrarea în capitală şi cazacii generalului Luders.</p>
                        <p rend="justify">Autocraţiile vecine puneau, în acest mod, capăt prin forţă şi contrar legilor fundamentale ale ţării, experimentului de liberalizare muntean, prea apropiat de graniţele lor pentru a putea fi tolerat.</p>
                     </div>
                  </div>
                  <div type="div4">
                     <head>Întrebări de verificare</head>
                     <p rend="justify">1 Care au fost prevederile documentelor finale semnate în cadrul Congresului de la Viena? 2 Care a fost impactul congresului asupra relaţiilor internaţionale contemporane? 3 Care au fost congresele internaţionale desfăşurate între 1815 şi 1829? 4 Cum au evoluat marile puteri europene între Congresul de la Viena şi anul 1848? 5 Explicaţi care au foste elementele caracteristice ale anului revoluţionar 1848 în principalele state europene?</p>
                     <p rend="justify">BIBLIOGRAFIE SELECTIVĂ 1 Serge Bemstein, Pierre Milza, Istoria Europei, vol. IV, Institutul European, Iaşi, 1998 2 Jean Carpentier, Francois Lebrun, Istoria Europei, Humanitas, Bucureşti, 1997 3 Eric J. Hobsbawm, The Age of Revolution. Europe 1789-l848 Abacus, 1979 4 Barbara Jelavich, The Habsburg Empire În European Affairs, 1814-l918 Archon Books, 1975</p>
                  </div>
               </div>
            </div>
            <div type="div2">
               <head>
                  <label>Tema VIII.</label>
                  <lb/>Europa între anii 1848 şi 1878 războiul de secesiune din Statele Unite</head>
               <p rend="justify">După parcurgerea acestei teme veţi învăţa: 1 Procesele de unificare ale Italiei şi Germaniei 2 Războiul Crimeii şi implicaţiile sale 3 Napoleon al III-lea şi politica sa imperială 4 Războiul de secesiune din Statele Unite.</p>
               <p rend="justify">Unificarea Italiei. Regatul Piemont-Sardinia, cuprinzând nord-vestul Italiei şi insula Sardinia, s-a implicat în luptele de eliberare naţională din 1830 şi 1848 Înfrângerea suferită din partea Austriei, în 1849 nu l-a împiedicat pe proaspăt încoronatul rege al Piemontului, Victor Emmanuel al II-lea (1849-l878), să menţină forma de guvernare liberală instituită de tatăl său. În calitate de stat progresist şi de dimensiuni relativ mari, dispus să lupte pentru unificare, la începutul deceniului al cincilea Piemontul se bucura de sprijinul naţionaliştilor italieni. În 1852 regele l-a numit ca prim-ministru pe contele Camillo di Cavour, un maestru al realpolitik. Susţinute de conducerea Piemontului, metodele utilizate de către Cavour au făcut din inţiatorul lor fondatorul naţiunii italiene.</p>
               <p rend="justify">Modernizarea economică i-a oferit Piemontului, aşijderea, posibilitatea de a înzestra mai bine şi mai eficient armata pe care şi-o dezvoltase. Cavour era conştient că, în viitoarea confruntare cu Austria, victoria va fi de partea statului mai puternic.</p>
               <p rend="justify">Primul ministru mai era conştient şi de faptul că statul piemontez avea nevoie de aliaţi extrem de puternici, care să-l asigure victoria împotriva Habsburgilor. Astfel, în 1855 el a acceptat invitaţia de a se alătura Angliei şi Franţei în Războiul Crimeii, câştigând, cu un efort militar mai degrabă simbolic, susţinerea celor două mari puteri.</p>
               <p rend="justify">Pe aceleaşi coordonate, Napoleon al III-lea şi Cavour s-au întâlnit preţ de câteva ore la Plombieres, unde au încheiat un pact secret.</p>
               <p rend="justify">Împăratul se angaja să sprijine un război împotriva Habsburgilor în cazul în care Austria ar fi atacat prima. Napoleon accepta şi dreptul Piemontului de a anexa teritoriile stăpânite de Austria în nordul Italiei: Lombardia, Veneţia, Parma şi Modena. În continuare, împăratul francez accepta formarea unei confederaţii italiene prezidate de Papă, eliberarea Italiei de sub dominaţia Austriei şi controlul Piemontului asupra nordului peninsulei. În schimb, Cavour îi oferea lui Napoleon Nişă şi Savoia, două provincii cu populaţie majoritar franceză aparţinând Piemontului. Cei doi conducători au studiat harta, pentru a decide unde şi cum ar putea fi atrasă Austria în război. În urma acestui pact, Cavour a depus eforturi susţinute pe parcursul a luni de zile ca să-şi determine inamicul să atace. Austria a căzut în cursă în luna aprilie 1859</p>
               <p rend="justify">Bătăliile purtate la sfârşitul lui mai şi începutul lui iunie 1859 au dovedit eficienţa pregătirilor făcute de Cavour pe plan intern şi extern. După lupte soldate cu mari pagube, austriecii au pierdut Lombardia.</p>
               <p rend="justify">Datorită ieşirii neaşteptate a Franţei din război, Piemontul a trebuit să se mulţumească doar cu Lombardia. Totuşi, înainte de sfârşitul războiului a fost pus în evidenţă efectul combinaţiei dintre realpolitik şi acţiunile de masă. Statele italiene Toscana, Modena, Parma şi Romagna au răsturnat vechiul regim, apoi s-au unit cu Piemont-Sardinia. Victor Emmanuel al II-lea şi Cavour se găseau, acum, în fruntea unui regat care cuprindea cea mai mare parte a nordului Italiei.</p>
               <p rend="justify">Statele papale din centrul şi estul peninsulei au votat şi ele, anexarea la Piemont, iar Papa a păstrat regiunea central-vestică a peninsulei. Legendarul Giuseppe Garibaldi şi populaţia regatului sicilian cucerit de el l-au acceptat ca rege pe Victor Emmanuel.</p>
               <p rend="justify">La 17 martie 1861 noul parlament italian a proclamat Regatul Italiei, condus de regele Victor Emmanuel. Numai teritoriul papal şi Veneţia austriacă rămâneau în afara graniţelor acestui nou stat naţional.</p>
               <p rend="justify">În 1866 când a izbucnit războiul dintre Prusia şi Austria, Italia a profitat de ocazie pentru a susţine Prusia împotriva Habsburgilor. Prusia a învins, iar Veneţia a revenit Italiei. În 1870 a izbucnit un conflict armat între Prusia şi Franţa. Ca urmare, trupele franceze rămase să-l susţină pe Papă au părăsit Peninsula Italică. În aceste condiţii, Regatul Italiei a ocupat ultimul dintre Statele Papale, stabilind la Roma capitala unei naţiuni pe deplin unificate.</p>
               <p rend="justify">Unificarea Germaniei. În 1850 monarhia şi aristocraţia rurală (Junkers) reprezentau singurele vechi valori respectate în Prusia.</p>
               <p rend="justify">Economia prusacă beneficia şi de avantajul aderării la uniunea comercială (Zollverein), înfiinţată în 1819 şi care includea toate statele germane, cu excepţia Austriei. Cu toate acestea, regele Frederik Wilhelm al IV-lea respinsese categoric ideea de a rivaliza cu Austria pentru a-şi asigura dominaţia asupra Confederaţiei germane.</p>
               <p rend="justify">Venirea lui Wilhelm I (186l-l888) pe tronul Prusiei a redus iniţial şansele acestui stat de a conduce eforturile de unificare a Germaniei. Imaginea de ultraconservator diminua considerabil popularitatea sa în rândurile naţionaliştilor.</p>
               <p rend="justify">În 1862 Wilhelm l-a numit prim-ministru pe Otto von Bismarck, cu scopul de a lansa un contraatac asupra Parlamentului. Energic şi abil, Bismark intenţiona să promoveze în continuare modernizarea economică şi să accepte aparenţele unei guvernări parlamentare pentru a câştiga adeziunea clasei mijlocii. Mai mult decât atât, deşi nu punea prea mare preţ pe naţionalism, nu numai că s-a alăturat, dar a şi condus campania de unificare naţională a Germaniei, care până atunci fusese o cauză a clasei mijlocii.</p>
               <p rend="justify">Bismarck a demonstrat curând eficienţa politicii sale conservatoare în confruntarea cu Parlamentul prusac. Deşi acesta continuă să refuze perceperea impozitelor cerute de către rege în schimbul campaniei sale militare, totuşi Bismarck a adunat taxele. Cetăţenii au plătit, iar Parlamentul a cedat în faţa acestei iniţiative ilegale.</p>
               <p rend="justify">Astfel, clasa mijlocie a continuat să aibă o constituţie şi un organism reprezentativ, în timp ce Bismarck proceda în funcţie de propriile interese. Această victorie a perpetuat dominaţia monarhiei şi a accentuat cursul ascendent al Prusiei către supremaţie militară în Europa.</p>
               <p rend="justify">Primul prilej de a aplica propria Realpolitik s-a ivit în conjunctura politică din 1863 când regele Christian al IX-lea al Danemarcei (1863-l906) şi-a manifestat intenţia de a anexa ducatul Schleswig.</p>
               <p rend="justify">Bismarck a convins Austria să i se alăture într-un război împotriva Danemarcei. Trupele germane au intrat în Schleswig în februarie 1864 după care au cotropit Danemarca în aprilie, înfrângând rapid trupele daneze. Tratatul de pace permitea armatelor austriece să ocupe Holsteinul, iar celor prusace să anexeze Schleswigul, ambele ducate rămânând sub dublul control al Austriei şi Prusiei.</p>
               <p rend="justify">Situaţia din Schleswig-Holstein de la sfârşitul războiului cu Danemarca i-a oferit lui Bismarck ocazia ideală de a provoca confruntarea pe care dorea să o aibă cu Austria.</p>
               <p rend="justify">În aprilie 1866 împăratul Austriei, Franz Joseph, a ajuns la concluzia că Prusia nu-l lăsase altă opţiune decât războiul.</p>
               <p rend="justify">Acţiunile provocatoare ale lui Bismarck în Schleswig-Holstein şi în Dieta Confederaţiei justificau pe deplin acest raţionament.</p>
               <p rend="justify">Confruntările decisive au avut loc la graniţa austro-prusacă. La început, cele două armate s-au ciocnit în lupte de mică amploare.</p>
               <p rend="justify">Apoi, în iulie 1866 două armate cu un efectiv total de aproape jumătate de milion de oameni au dat o luptă crâncenă la Sadova.</p>
               <p rend="justify">Bătălia a decis deznodământul Războiului de şapte săptămâni, soldat cu o înfrângere dezastruoasă pentru Austria.</p>
               <p rend="justify">Deşi prusacii obţinuseră o victorie zdrobitoare, Bismarck a oferit Austriei condiţii de pace extrem de generoase: o despăgubire de război simbolică, a cedat Veneţia Italiei şi a acceptat dezmembrarea Confederaţiei Germane. Practic, el nu-şi dorea un inamic înverşunat la graniţa de sud, în timp ce Prusia îşi continua suita triumfurilor sale militare.</p>
               <p rend="justify">După excluderea amestecului austriac în treburile Germaniei, prestigiul Prusiei crescând spectaculos în ochii naţionaliştilor, lui Bismarck nu i-a fost greu să edifice o nouă structură politică prin care cea mai mare parte a Germaniei ajungea în subordinea monarhului său. În 1867 primul ministru a trecut la organizarea Confederaţiei Nord-Germane, o uniune a tuturor statelor germane, cu excepţia principatelor din sud (Hessa-Darmstadt, Wurttemberg şi Baden). Tratatele de unificare le permiteau conducătorilor statelor din nord să se ocupe de problemele interne, numai că regele Prusiei devenea şeful Confederaţiei. În această calitate, Wilhelm avea autoritate deplină în domeniile diplomatic şi militar.</p>
               <p rend="justify">Şeful executivului, Bismarck, devenea cancelar al Confederaţiei, guvernând efectiv noua organizare etatică.</p>
               <p rend="justify">La sfârşitul anilor ’60 statele germane din sud nu erau prea interesate de o fuziune cu Germania de Nord. Între aceste regiuni existau deosebiri de ordin religios: sudul era predominant catolic, iar nordul luteran. Monarhismul prusac nu convenea germanilor din sud, determinând opoziţia acestora faţă de alipirea la noua Confederaţie. Ultranaţionalismul ar fi putut face sudul mai îngăduitor faţă de nord, însă această stare de spirit încă nu se născuse. Bismarck s-a gândit că un război cu Franţa ar putea trezi în populaţia din sud sentimente similare. El a iniţiat o politică activă menită să provoace un conflict cu Franţa.</p>
               <p rend="justify">La 19 iulie 1870 Franţa a făcut declaraţia de război mult aşteptată de Bismarck. Primul ministru prusac încheiase o alianţă defensivă cu cele patru state germane din sud. Acum intrau toate în război împotriva Franţei. Curând după declaraţia de război, trupele lui Napoleon al III-lea au pătruns pe teritoriul german, ieşind victorioase dintr-o ciocnire de mică importanţă. În continuare, trei armate moderne ale alianţei germane au replicat printr-un atac fulgerător. La sfârşitul lunii august, forţele germane i-au înfrânt pe francezi la Sedan.</p>
               <p rend="justify">Războiul s-a prelungit însă până la jumătatea lunii ianuarie. Până la acea dată, germanii exercitaseră un control atât de strict asupra centrului Franţei, încât regele Prusiei s-a putut aventura până în palatul regal de la Versailles. În Sala Oglinzilor, la 18 ianuarie 1871 conducătorii tuturor statelor germane s-au întrunit ca să-l proclame pe Wilhelm împărat al noii lor naţiuni. Astfel, războiul i-a dat lui Bismarck posibilitatea să desăvârşească procesul de alipire a celor treizeci şi opt de state într-o naţiune unificată, dominată de Prusia. În plus, el nu a manifestat nici un fel de milă faţă de victima sa: Franţa era obligată să plătească Germaniei două sute milioane de franci şi să cedeze Alsacia şi Lorena, măr al discordiei care va învenina încă multă vreme relaţiile franco-germane.</p>
               <div type="div3">
                  <head>Prăbuşirea vechiului internaţionalism</head>
                  <p rend="justify">Sistemul Pactului creat de Anciens Regimes europene la Viena, în 1815 a asigurat, într-o oarecare măsură, unitatea continentului, contribuind la menţinerea păcii internaţionale până la mijlocul veacului. Ulterior, această formă tradiţională de internaţionalism european s-a prăbuşit.</p>
                  <p rend="justify">În deceniile care au urmat înfrângerii lui Napoleon din 1815 între statele europene se constată condiţii favorabile unor stări conflictuale generate de politica şi acţiunile din Orientul Apropiat.</p>
                  <p rend="justify">Franţa şi Anglia considerau această regiune drept o zonă vitală de legătură cu părţi ale lumii în care aveau interese imperiale sau comerciale. Ţarii se extinseseră în această direcţie ani la rând, dorind să-şi păstreze controlul asupra zonei, ceea ce ar fi oferit Rusiei rute maritime sigure de la Marea Neagră la Marea Mediterană. Imperiul Otoman se întindea în această regiune până la limita sud-estică a Europei, incluzând mari comunităţi creştine ortodoxe şi catolice. Rusia şi-a arogat dreptul de a proteja populaţia ortodoxă din cuprinsul imperiului, iar Franţa îi ocrotea pe credincioşii catolici. Cum Turcia se afla în declin, şansele că interesele divergente ale europenilor să ducă la izbucnirea unui conflict au sporit treptat.</p>
                  <p rend="justify">Incidentele care au reprezentat cauza directă a primului război european s-au produs, în 1850 în Imperiul Otoman. Aici a izbucnit un conflict între creştinii ortodocşi şi cei catolici privind accesul la locurile sacre din Ţara Sfântă. Franţa şi-a declarat intenţia de a-l sprijini pe catolici, în timp ce Rusia s-a erijat în protectoarea creştinilor ortodocşi. Între Turcia şi Rusia a început o dispută îndelungată, care, în octombrie 1853 a dus la izbucnirea unui război. În lună martie a anului următor, Franţa şi Anglia au intrat în război împotriva Rusiei.</p>
                  <p rend="justify">Imediat după intrarea în război a celor două mari puteri, au avut loc câteva acţiuni navale de mică amploare, pe coastele Rusiei. Au urmat lupte lungi şi grele în Crimeea. Datorită pregătirilor şi strategiilor din portul Sevastopol, Rusia a reuşit să reziste atacului aliat timp de un an.</p>
                  <p rend="justify">În septembrie 1855 când ruşii au abandonat oraşul, cauza lor era deja pierdută. Toate părţile combatante au suferit pierderi grele, însă cursul războiului şi deznodământul lui au demonstrat neta superioritate tehnică şi organizatorică a statelor industrializate occidentale. Mai mult, Războiul Crimeii a dezvăluit caracterul perimat al instituţiilor economice, politice şi militare din această ţară.</p>
                  <p rend="justify">Ţarul Nicolae I murise în martie 1855 în timp ce la Sevastopol se dădeau lupte crâncene. Urmaşul său la tron, Alexandru al II-lea a încheiat imediat pace. Tratatul negociat la Paris în februarie şi martie 1856 punea capăt controlului rusesc asupra unor teritorii importante de la Dunăre, anulând dreptul Rusiei de a avea forţe navale sau fortificaţii al Marea Neagră. Înfrângerea a fost completă, iar Pactul european s-a destrămat.</p>
                  <p rend="justify">Deznodământul neaşteptat al războiului a avut, de asemenea, urmări imediate asupra situaţiei interne din Principatele Române.</p>
                  <p rend="justify">Înlăturarea prezenţei ruse, a unei influenţe care dominase politica românească vreme de aproape un sfert de veac, a întărit partida naţională şi a permis organizarea ei făţişă. Prin tratatul de la Paris, Principatele au trecut sub garanţia colectivă a celor şapte mari puteri europene; tratatul a hotărât convocarea unor adunări ad-hoc care să exprime dorinţele locuitorilor şi trimiterea în Principate a unei comisii europene care să ia act de aceste dorinţe. Marile puteri îşi rezervau apoi dreptul de a lua măsuri de reorganizare a celor două entităţi statale româneşti pe temeiul propunerilor exprimate de români.</p>
               </div>
               <div type="div3">
                  <head>Al doilea imperiu francez</head>
                  <p rend="justify">Revoluţionarii care la 1848 răsturnaseră monarhia marii burghezii a lui Ludovic Filip au elaborat proiectul celei de-a doua republici franceze. Ei au instituit un sistem de guvernare parlamentară, condus de către un preşedinte care putea fi ales numai pentru patru ani. Adunarea revoluţionară conferea drept de vot tuturor persoanelor adulte şi fixă alegerile prezidenţiale în decembrie 1848 Toţi candidaţii erau necunoscuţi, cu excepţia unuia singur. Ludovic Napoleon Bonaparte, nepotul împăratului Napoleon, nu avea de înfruntat un asemenea handicap. Ca urmare, a obţinut o victorie decisivă.</p>
                  <p rend="justify">În primăvara următoare, electoratul a ales un organism legislativ dominat de monarhişti. Votul democratic a dus la acest rezultat pentru că majoritatea populaţiei era reprezentată de ţărănime, care venera tradiţia, iar o şi mai mare parte din electorat se temea de o nouă revoltă a păturilor sărace de la oraş. Deşi ascendenţa preşedintelui Bonaparte sugera o persoană autoritară, gata oricând să reprime rebelii, legiuitorii monarhişti doreau un rege adevărat, nu un împărat ca Napoleon. Aşadar, atunci când preşedintele a solicitat emendarea constituţiei astfel încât să poată fi reales, adunarea nu i-a dat câştig de cauză.</p>
                  <p rend="justify">Ludovic Napoleon nu a întârziat să riposteze. La 1 decembrie 1851 trupele lui au intrat în capitală. În ziua următoare preşedintele a dizolvat legislativul, după care a încercat să obţină acordul poporului francez pentru actele sale neconstituţionale.</p>
                  <p rend="justify">Noul Napoleon instituise o dictatură, în cadrul căreia voia să-şi asigure, totuşi, sprijinul maselor.</p>
                  <p rend="justify">După primele zile ale lunii decembrie 1851 preşedintele a guvernat cu puteri absolute. Nu exista nici un organism legislativ care să i se împotrivească. Totuşi, acest simulacru de dictatură nu era pe placul preşedintelui. El dorea un sistem autoritar oficial, sprijinit de mase. Ludovic Napoleon a apelat la populaţie, cerându-l un vot de încredere care să-l confere dreptul de a elabora o nouă constituţie. Plebiscitul din 21 decembrie 1851 dădea preşedintelui această împuternicire, în proporţie de 90% din 8 000 000</p>
                  <p rend="justify">Noul sistem de guvernare prelungea mandatul preşedintelui de la patru la zece ani, asigurând controlul deplin al executivului asupra propunerilor legislative, relaţiilor diplomatice şi armatei. De asemenea, constituţia instituia un organism legislativ bicameral, cu un senat numit de preşedinte şi un Corp Legislativ ales prin vot popular. Toate persoanele de sex masculin aveau drept de vot.</p>
                  <p rend="justify">Procedurile legislative garantau adoptarea tuturor legilor propuse de preşedinte, fără alte modificări decât cele aprobate de către el.</p>
                  <p rend="justify">Constituţia prevedea că acest executiv atotputernic trebuia să răspundă în faţa poporului, îndatorire de care se achita parţial, cerând aprobarea iniţiativelor sale prin plebiscite votul prin „da” sau „nu” în anumite probleme.</p>
                  <p rend="justify">Bunăvoinţa cu care Ludovic Napoleon cerea aprobarea maselor demonstra dorinţa lui de a guverna în interesul maselor şi de a implica populaţia în viaţa politică. Francezii au răspuns cu căldură la chemarea conducătorului lor, sprijinindu-l măsurile de extindere a autorităţii prezidenţiale. La 21 noiembrie 1852 în cadrul unui plebiscit care consulta populaţia în privinţa transformării Franţei într-un imperiu, peste 90% din cei 8 000 000 de electori au votat în favoarea acestei schimbări. Francezii, care doreau un împărat, îl socoteau pe fiul lui Napoleon I, „Regele Romei”, care nu domnise niciodată, drept al doilea dictator din familia Bonaparte. Astfel, prin decretul din 2 decembrie 1852 preşedintele a devenit Napoleon al III-lea.</p>
                  <p rend="justify">Consecvent spiritului tradiţional al imperiului, Napoleon al III-lea visa să dobândească putere şi glorie în afara graniţelor. Probabil că această viziune de glorie internaţională a sporit considerabil simpatia de care se bucura în rândul cetăţenilor. O încercare prematură de transpunere a acestor speranţe în realitate a implicat Franţa în Războiul Crimeii, conflict lipsit de învingători în adevăratul sens al cuvântului şi care nu arunca o lumină prea favorabilă asupra monarhiei.</p>
                  <p rend="justify">O iniţiativă care a adus mai mult prestigiu Franţei s-a înregistrat în acelaşi an cu Războiul Crimeii, atunci când Napoleon al III-lea a sprijinit proiectele lui Ferdinand de Lesseps de construcţie a unui canal care să lege Marea Mediterană de Marea Roşie. Acest proiect, încheiat în 1869 a permis Franţei să-şi menţină influenţa în estul Mediteranei până în anul 1950 Trupele imperiale franceze au pătruns şi în Asia, unde au ocupat Indochina între anii1859 şi 1869 În aceeaşi perioadă, Franţa a dezvoltat mici aşezări şi sfere de influenţă în estul şi vestul Africii, care ulterior va constitui baza vastului imperiu colonial francez.</p>
                  <p rend="justify">Încercarea lui Napoleon al III-lea de a-şi extinde imperiul şi pe pământ american s-a soldat cu un eşec. La fel ca Anglia şi Spania, Franţa a trimis şi ea trupe în Mexic în 1861 deoarece această ţară nu-şi achitase datoriile faţă de statele europene. Totuşi, împăratul francez intenţiona să obţină mai mult decât bani. Armatele lui au răsturnat guvernul mexican, aducându-l la tron pe arhiducele austriac Maximilian, în încercarea de a crea în America Centrală un imperiu controlat de Franţa. În 1865 după încheierea războiului civil din Statele Unite, guvernul federal a putut relua aplicarea Doctrinei Monroe. În faţa ameninţărilor americane, Franţa a răspuns prin retragerea trupelor sale, în 1866 Iar mexicanii l-au executat pe Maximilian. Acest deznodământ a umbrit imaginea lui Napoleon al III-lea în Franţa.</p>
                  <p rend="justify">În pofida rezultatelor contradictorii ale politicii imperiale duse de Napoleon şi a opoziţiei crescânde faţă de guvernarea sa autoritară, în anii ’70 el a continuat să-şi păstreze popularitatea, după douăzeci de ani de domnie. În acest interval, Bonaparte a extins procesul de modernizare a sistemului politic francez, contribuind la sporirea fără precedent a ataşamentului maselor faţă de autoritatea statală.</p>
               </div>
               <div type="div3">
                  <head>Războiul de secesiune din Statele Unite</head>
                  <p rend="justify">Spre mijlocul secolului al XIX-lea, contradicţia dintre Nordul şi Sudul americane a devenit din ce în ce mai evidentă. Nemulţumiţi de marile profituri acumulate de către oamenii de afaceri din Nord de pe urma vânzării recoltelor de bumbac, Sudul punea înapoierea sa pe seama îmbogăţirii Nordului. Acesta, pe de altă parte, declara că sclavia, „instituţia aparte” pe care Sudul o considera esenţială pentru economia sa, este în întregime răspunzătoare de relativa rămânere în urmă a Sudului.</p>
                  <p rend="justify">Încă din 1830 chestiunea sclaviei condusese la o divizare tot mai pronunţată a regiunilor. În Nord, sentimentele aboliţioniste deveneau din ce în ce mai puternice, încurajate fiind şi de o mişcare a „pământului liber” care se opunea cu tărie extinderii sclaviei în regiunile încă neorganizate ca state. Pentru Sud, sclavia constituia, în 1850 o situaţie pentru care nu se simţeau mai răspunzători decât pentru faptul că vorbeau engleza sau pentru instituţiile reprezentative. În unele zone de pe litoral, sclavia avea la acea dată o vechime de peste două sute de ani, fiind parte integrantă a economiei regiunii. În cincisprezece state din sud şi de la graniţa cu Mexicul, populaţia de culoare era doar de aproximativ de două ori mai mică decât cea albă, pe câtă vreme în Nord ea nu constituia decât o fracţiune insignifiantă.</p>
                  <p rend="justify">De pe la jumătatea deceniului al patrulea, tema sclaviei a eclipsat orice altă problemă din politica americană. Sudul, de la Atlantic la Mississippi şi chiar mai departe, reprezenta o unitate politică destul de compactă în ceea ce priveşte toate deciziile politice fundamentale referitoare la cultura bumbacului şi la sclavie.</p>
                  <p rend="justify">Cultura bumbacului, folosind numai tehnologii primitive, se adaptase într-un mod unic la utilizarea sclavilor. Sistemul asigura astfel lucrul pe o perioadă de nouă luni pe an şi permitea inclusiv folosirea femeilor şi copiilor.</p>
                  <p rend="justify">În alegerile prezidenţiale din 1860 Partidul Republican l-a desemnat pe Abraham Lincoln drept candidat. Starea de spirit ce domnea în sânul partidului s-a îmbunătăţit radical, iar liderii săi declarau că sclavia nu se mai putea extinde. Partidul promitea, de asemenea, tarife pentru protejarea industriei şi se angaja să promulge o lege prin care se acordau, gratuit, case coloniştilor care vor contribui la dezvoltarea vestului. Lipsa de unitate a democraţilor, conduşi de Stephen A. Douglas, a ajutat Partidul Republican să câştige alegerile.</p>
                  <p rend="justify">Secesiunea Carolinei de Sud, în cazul alegerii lui Lincoln, era o decizie prestabilită întrucât statul aşteptase de multă vreme un eveniment care să unească Sudul împotriva forţelor care luptau împotriva sclaviei. O dată confirmate rezultatele alegerilor, o convenţie special convocată din Carolina de Sud a declarat că „uniunea existând acum între Carolina de Sud şi alte state sub numele de Statele Unite ale Americii este prin prezenta dizolvată.” Celelalte state din sud au urmat cu promptitudine exemplul şi, la 8 februarie 1861 au format Statele Confederate ale Americii.</p>
                  <p rend="justify">La mai puţin de o lună, în 4 martie 1861 Abraham Lincoln a depus jurământul în calitate de preşedinte al Statelor Unite. În cuvântarea rostită cu ocazia ceremoniei, el a refuzat să recunoască secesiunea, considerând-o „nulă din punct de vedere legal”. Cuvântarea s-a încheiat cu o pledoarie în favoarea restaurării legăturilor de uniune. Sudul a ignorat însă apelul, iar la 12 aprilie tunurile au deschis focul asupra fortului Sumter din portul Charleston, Carolina de Sud. Orice urmă de ezitare a dispărut acum din minţile nordiştilor.</p>
                  <p rend="justify">În cele şapte state care se retrăseseră din Uniune, oamenii au răspuns cu promptitudine apelului preşedintelui lor, Jefferson Davis. Amândouă părţile aşteptau acum, în tensiune, să vadă cum vor acţiona statele sclavagiste care rămăseseră loiale. Virginia a făcut şi ea pasul fatal la 17 aprilie, urmată curând de Arkansas şi Carolina de Nord. Oamenii de stat de aici jucaseră un rol de frunte în câştigarea revoluţiei şi în elaborarea constituţiei americane. De asemenea, Virginia dăduse ţării nu mai puţin de cinci preşedinţi. Robert E. Lee, din loialitate faţă de statul său, a refuzat comanda armatei Uniunii. Între confederaţia lărgită şi Nord se găseau statele de frontieră care, dând dovadă de un neaşteptat spirit naţionalist şi-au menţinut legăturile cu Uniunea.</p>
                  <p rend="justify">Populaţia fiecărei părţi a început războiul cu speranţa obţinerii unei victorii rapide. În ce priveşte resursele materiale, nordul beneficia de un avantaj hotărâtor. Douăzeci şi trei de state cu o populaţie de douăzeci şi două de milioane se opuneau unui număr de unsprezece state cu nouă milioane de locuitori. Superioritatea industrială a Nordului depăşea chiar şi preponderenţa sa în materie de mână de lucru, asigurându-l din abundenţă facilităţi pentru producerea de arme şi muniţii, îmbrăcăminte şi alte accesorii. În mod similar, reţeaua de căi ferate din Nord oferea perspective mai bune armatei federale.</p>
                  <p rend="justify">Cea mai mare parte a marinei militare se găsea, la începutul războiului, în mâinile Uniunii, dar era dispersată şi slabă.</p>
                  <p rend="justify">Ministrul Marinei, Gideon Wells, a întreprins măsuri prompte pentru a o întări. Lincoln a anunţat blocarea coastelor sudice.</p>
                  <p rend="justify">Deşi efectul blocadei a fost neglijabil la început, în 1863 expedierea bumbacului în Europa şi importul de muniţii, îmbrăcăminte şi materiale sanitare, de care sudul avea atâta nevoie, deveniseră aproape imposibile.</p>
                  <p rend="justify">Între timp, un comandant strălucit, David Farragut, a condus două operaţiuni remarcabile. În una dintre acestea, a dus flota Uniunii până la gura fluviului Mississippi, unde a forţat cel mai mare oraş din sud, New Orleans, să se predea. În cealaltă, a reuşit să treacă prin intrarea fortificată din Mobile Bay, a capturat un vas confederat blindat şi a blocat portul.</p>
                  <p rend="justify">În valea fluviului Mississippi, forţele Uniunii au repurtat o serie aproape neîntreruptă de victorii. Au început prin a rupe liniile confederate din Tennessee, făcând astfel posibilă ocuparea aproape în întregime a părţii de vest a statului. După ocuparea importantului port Memphis, trupele Uniunii au reuşit să înainteze aproximativ 320 de kilometri în interiorul Confederaţiei. Sub comanda tenacelui general Ulysses S. Grant, forţele Uniunii au efectuat un atac surpriză la Shiloh, pe malurile abrupte ale râului Tennessee, unde au rezistat cu dârzenie până când întăririle sosite le-au ajutat să-l respingă pe confederaţi. Grant a avansat apoi încet dar continuu spre sud, având drept obiectiv principal câştigarea controlului complet asupra fluviului Mississippi, de pe al cărui curs inferior confederaţii fuseseră deja forţaţi să se retragă prin capturarea de către Farragut a New Orleansului.</p>
                  <p rend="justify">O vreme Grant a fost blocat la Vicksburg, unde confederaţii construiseră fortificaţii considerate inexpugnabile. Apoi, în 1863 a încercuit Vicksburgul, supunând poziţiile confederate unui asediu de zece săptămâni. La 4 iulie el a ocupat oraşul, capturând şi cea mai puternică armată confederată din vest. Fluviul era acum în întregime în mâinile Uniunii. Confederaţia a fost ruptă în două, aprovizionarea din Texas şi din Arkansas devenind practic imposibilă.</p>
                  <p rend="justify">Înaintarea lentă dar ineluctabilă a generalului Grant spre Richmond în 1864 prevestea sfârşitul. Din toate părţile se apropiau trupe nordiste, iar la 1 februarie 1865 armata din vest a generalului Shearman şi-a început marşul din Georgia spre nord.</p>
                  <p rend="justify">La 17 februarie, confederaţii au abandonat Columbia, capitala Carolinei de Sud. Charleston căzut fără luptă în mâinile flotei Uniunii după ce fuseseră tăiate legăturile de cale ferată cu interiorul. Între timp, poziţiile confederate de la Petersburg şi Richmond nu au mai putut fi apărate şi, la 2 aprilie, Lee le-a părăsit. O săptămână mai târziu, la Appomatox, în Virginia, încercuit de către inamic, el nu a mai avut decât alternativa capitulării.</p>
                  <p rend="justify">Condiţiile capitulării au fost generoase şi, după negocieri, s-a vehiculat ideea că „rebelii sunt din nou compatrioţii noştrii”. Iar războiul pentru independenţa sudului a devenit o cauză pierdută.</p>
                  <p rend="justify">În ce priveşte Nordul, războiul dăduse un mare erou naţional în persoana lui Abraham Lincoln, o personalitate dornică, dincolo de orice, să refacă Uniunea. Destinul i-a rezervat însă o moarte tragică. Oricum, deşi trebuise să facă uz de puteri fără precedent atât pe timp de război cât şi pe timp de pace, el nu a încălcat niciodată principiile autoguvernării democratice.</p>
                  <div type="div4">
                     <head>ÎNTREBĂRI DE VERIFICARE</head>
                     <p rend="justify">1 Care sunt asemănările şi deosebirile dintre procesele de unificare ale Italiei şi Germaniei? 2 Ce moment marchează Războiul Crimeii în dinamica relaţiilor internaţionale a secolului al XIX-lea? 3 Care au fost elementele definitorii ale celui de-al doilea imperiu francez? 4 Care au fost factorii ce au generat războiul de secesiune din Statele Unite ale Americii?</p>
                  </div>
                  <div type="div4">
                     <head>BIBLIOGRAFIE SELECTIVĂ</head>
                     <p rend="justify">1  Serge Bemstein, Pierre Milza, Istoria Europei, vol. IV, Institutul European, Iaşi, 1998 2 Jean Carpentier, Francois Lebrun, Istoria Europei, Humanitas, Bucureşti, 1997 3 Allan Nevins, Henry Steele Commager, Petite histoire des Etats Unis, Overseas Editions, Inc, New York, 1942 4 J. M. Roberts, The Pelican History of theWorld, Penguin Books, 1986</p>
                  </div>
               </div>
            </div>
            <div type="div2">
               <head>
                  <label>Tema IX.</label>Configuraţia lumii la sfârşitul secolului al XIX-lea şi începutul secolului al XX-lea.</head>
               <subtitle>După parcurgerea acestei teme veţi învăţa: 1 Evoluţia principalelor puteri europene la sfârşitul secolului al XIX-lea şi începutul secolului XX 2 Rusia sau problemele insuficienţei modernizării 3 Noul imperialism şi cauzele sale 4 Avatarele expansiunii europene.</subtitle>
               <p rend="justify">Noul Imperiu German, 187l-l914 În calitate de cancelar al Germaniei, Otto von Bismarck a dezvoltat un sistem de tip autoritar, bazat pe sprijinul maselor, pe care l-a pus în aplicare în numele suveranului său, împăratul Wlihelm I, între 1871 şi 1890</p>
               <p rend="justify">Constituţia germană, adoptată în aprilie 1871 instituia o structură parlamentară care dădea aparenţele unei guvernări autentic reprezentative. Constituţia conferea legiuitorilor o influenţă semnificativă, deşi limitată, în sfera afacerilor publice. Camera superioară, Bundesrat, era alcătuită din reprezentanţi separaţi pentru state germane precum Prusia şi Saxonia, care se uniseră în 1871 Prusia, cu tradiţiile ei conservatoare şi autoritare, domina această adunare. Reprezentanţii camerei inferioare, Reichstag, aleşi prin sufragiu masculin universal, aveau puterea de a aproba sau a respinge bugetul naţional şi de a ratifica sau nu legile. Acest sistem îngăduia cancelarului şi împăratului să exercite o dictatură limitată, însă totuşi o dictatură.</p>
               <p rend="justify">Bismarck îi considera pe creştinii luterani, religia majoritară din Germania, ca fiind cetăţeni loiali, în schimb pe catolicii aproape la fel de numeroşi îi socotea periculoşi, văzând în ei nişte potenţiali trădători.</p>
               <p rend="justify">Campania anticatolică a cancelarului a început în 1872 Printre măsurile luate de el pentru a anihila influenţa conducătorilor Bisericii se numărau desfiinţarea dreptului clerului de a formula critici la adresa statului precum şi interzicerea doctrinei iezuite şi a misionarismului. De asemenea, statul a închis şcolile confesionale, înfiinţate pentru cler, obligându-l pe oamenii bisericii să frecventeze instituţii laice de învăţământ. Pe tot parcursul deceniului al şaptelea s-au adăugat şi alte măsuri împotriva influenţei catolice, cum ar fi obligativitatea legalizării de către stat a căsătoriilor.</p>
               <p rend="justify">Deşi socialiştii germani păstrau o atitudine moderată, ideologia lor revoluţionară i-a transformat într-o ţintă uşoară pentru Bismarck. Cancelarul i-a acuzat pe socialişti că ar fi complotat săL asasineze pe împărat şi a cerut dizolvarea Partidului Social-Democrat.</p>
               <p rend="justify">Cu oarecare dificultate, Bismarck a convins în cele din urmă.</p>
               <p rend="justify">Partidul Liberal să sprijine iniţiativa de scoatere în afara legii a Partidului Social-Democrat. Legea antisocialistă a fost adoptată în 1878 rămânând în vigoare până la retragerea din funcţie a lui Bismarck, în 1890 Se prea poate ca aceste cruciade împotriva catolicilor şi socialiştilor să fi stimulat devotamentul cetăţenilor faţă de stat, totuşi ele nu au reuşit să slăbească mişcările pe care au încercat să le submineze.</p>
               <p rend="justify">În afară de faptul că a luptat fără preget împotriva altor crezuri care riscau să slăbească statul,</p>
               <p rend="justify">Bismarck a oferit cel mai generos program european de îmbunătăţire a calităţii vieţii, cu scopul de a-şi asigura sprijinul maselor. O lege promulgată în 1882 stipula un program de asistenţă pe caz de boală pentru toţi muncitorii, suma urmând a fi achitată de angajaţi şi de patroni. Şapte ani mai târziu, a fost pus în aplicare un program de acordare a pensiei de bătrâneţe.</p>
               <p rend="justify">În 1884 statul a instituit o asigurare în caz de accidente pentru muncitori, toate costurile urmând a fi suportate de către patroni.</p>
               <p rend="justify">În paralel cu încercarea de a atrage muncitorii de partea sa printr-un program de ameliorare a condiţiilor de viaţă, Bismarck a promovat cu succes dezvoltarea comerţului şi industriei, spre beneficiul comunităţii oamenilor de afaceri.</p>
               <p rend="justify">În 1890 a venit la putere un conducător tânăr şi îndrăzneţ, care şi-a luat numele de Wilhelm al II-le. Înainte de sfârşitul anului, acest nepot al lui Wilhelm I l-a obligat pe Bismarck să-şi dea demisia. Începând din acest moment, cancelarii trebuiau să fie obedienţi faţă de împărat. Anumite politici iniţiate de Bismarck au rămas însă în vigoare şi după demiterea fondatorului statului naţional. Muncitorii au continuat să beneficieze de programul de îmbunătăţire a condiţiilor de viaţă început în deceniul al optulea, la care s-au adăugat şi alte legi pentru protecţia lucrătorilor şi sporirea influenţei lor în societate.</p>
               <p rend="justify">Wilhelm al II-lea a continuat şi campania lui Bismarck de întărire a armatei. Însă măsurile împăratului vizând extinderea armatei şi construirea unei flote mai eficiente decât cea engleză au creat imaginea unei Germanii agresive şi militariste, pe care Bismarck avusese prudenţa să o evite. Împăratul a sporit efectul diplomatic negativ al politicii sale militare prin declaraţii publice belicoase.</p>
               <p rend="justify">Anglia ripostat îndepărtându-se de tradiţionalele sale aliate, statele germane, începând să cultive relaţiile cu Franţa.</p>
               <p rend="justify">În ciuda declinului sistemului de conducere al Germaniei după 1890 autoritarismul popular al lui Bismarck şi al succesorilor săi realizase în scurt timp un stat modern, deosebit de puternic şi prosper. Anglia, apoi şi alte state din vestul Europei au urmat însă o altă direcţie de modernizare şi sporire a puterii politice.</p>
               <p rend="justify">Anglia. În deceniul al şaselea, în Anglia au apărut organizaţii politice restructurate şi împrospătate, conduse de lideri noi şi eficienţi. John Bright şi William Gladstone au transformat Partidul Whig în Partidul Liberal, iar Benjamin Disraeli i-a reunit pe Tory în Partidul Conservator. În continuare, atât liberalii cât şi conservatorii au declanşat o campanie de extindere a dreptului la vot, fiecare partid aspirând să capete sprijinul cetăţenilor.</p>
               <p rend="justify">Încă de la apariţie, Partidul Liberal, influenţat şi inspirat de Gladstone, a început lupta pentru democratizare.</p>
               <p rend="justify">Reforma electorală din 1867 născută din acest demers partizan, prevedea dublarea numărului de cetăţeni cu drept de vot. Astfel, ea acorda drept de vot tuturor bărbaţilor care posedau o casă. De asemenea, beneficiau de acest drept şi bărbaţii din mediul urban care închiriau o locuinţă. După cum se vede, legea era mai puţin restrictivă în cazul bărbaţilor de la oraş decât al celor de la ţară, făcând discriminări între săracii din zona rurală şi cea urbană şi excluzând complet femeile.</p>
               <p rend="justify">În următorii şaptesprezece ani, nici administraţia Gladstone, nici Disraeli nu au extins dreptul de vot. Totuşi, liberalii au obţinut promulgarea legii electorale din 1884 care prevedea pentru bărbaţii de la sate aceleaşi criterii stabilite în 1867 pentru bărbaţii de la oraş. Noua lege acorda drept de vot tuturor bărbaţilor, în afara muncitorilor fără domiciliu stabil, a servitorilor şi a bărbaţilor necăsătoriţi care locuiau cu părinţii.</p>
               <p rend="justify">În 1870 când la putere se aflau Gladstone şi liberalii, un decret al executivului a permis accesul tuturor cetăţenilor la posturile de conducere a statului, selecţia urmând a fi făcută pe baza unor examene. Această reformă încerca să pună capăt tendinţei de a angaja personal mai curând pe criteriul relaţiilor clientelare decât al competenţei. În mod similar, guvernul reducea controlul forţelor sociale tradiţionale asupra învăţământului superior şi asupra corpului ofiţeresc.</p>
               <p rend="justify">Muncitorii au beneficiat şi ei de pe urma interesului manifestat de liberali faţă de categoriile defavorizate. O lege adoptată în 1872 prin vot secret prevedea interzicerea represaliilor împotriva muncitorilor care nu votau în favoarea intereselor patronilor. În 1874 după ce conservatorii au preluat controlul asupra Parlamentului, primul ministru Disraeli şi partidul său au continuat să promoveze acest curent reformist în avantajul maselor. Două legi promulgate în 1875 instituiau programe de ameliorare a igienei publice şi de construire a locuinţelor pentru săraci.</p>
               <p rend="justify">În deceniul al optulea, ritmul reformei a încetinit considerabil, accelerându-se din nou la începutul secolului XX. O nouă echipă liberală a reluat campania de transformare a Angliei în 1905 când a preluat controlul în Parlament. Îndepărtându-se de tradiţia laissez-faire a partidului, ei au lansat un program de bunăstare socială similar cu cel din Germania. Între 1906 şi 1912 liberalii au ratificat legi care prevedeau asigurarea muncitorilor în caz de accident, pensii de bătrâneţe, asigurări de sănătate pentru toţi cetăţenii, ajutoare de şomaj şi o legea salariului minim.</p>
               <p rend="justify">Cheltuielile necesare acestui program de bunăstare socială au dus la apariţia unei crize bugetare, a cărei rezolvare a asigurat Camerei Comunelor deplina supremaţie asupra Camerei Lorzilor.</p>
               <p rend="justify">Această înfruntare a început în 1909 când ministrul de finanţe David Lloyd George a introdus un aşa numit Buget al Poporului.</p>
               <p rend="justify">Proiectul lui prevedea un impozit progresiv pe venit şi o taxă de moştenire, astfel încât cetăţenii mai înstăriţi să preia o parte mai mare din costurile programului ide bunăstare socială. Camera Comunelor a adoptat propunerea, în schimb Camera Lorzilor a blocat-o. Incidentul a marcat începutul unui impas în această problemă care avea să fie soluţionată abia peste optsprezece luni.</p>
               <p rend="justify">Camera Comunelor a recurs însă la o armă formidabilă. În 1910 camera inferioară a propus abolirea puterii lorzilor de a bloca legile bugetului, lăsându-le numai puterea de a tergiversa adoptarea altora. Camera Lorzilor a acceptat măsura consfinţită în reforma parlamentară din 1911 Lorzii au cedat în momentul în care primul ministru liberal Herbert Asquith i-a avertizat că, la nevoie, regele va desemna un număr suficient de mare de noi aristocraţi ca să asigure aprobarea legii. Camera aleasă prin vot popular îşi încheiase lunga perioadă de tranziţie către suveranitate.</p>
               <p rend="justify">Nici democratizarea sistemului de guvernare britanic, nici proiectele de bunăstare socială ale liberalilor nu i-au convins pe liderii clasei muncitoare că deţineau suficientă putere politică.</p>
               <p rend="justify">Mişcarea muncitorească de la sfârşitul secolului al XIX-lea reflecta convingerea că cele două partide principale nu-l reprezenta adecvat interesele. În 1883 un grup de intelectuali simpatizanţi ai clasei muncitoare au pus bazele unei organizaţii, Fabian Society, care milita pentru democraţie totală şi o economie socialistă. Curând, fabienii au lansat ideea formării unui partid al muncitorilor care să sprijine cauza egalităţii sociale.</p>
               <p rend="justify">În 1893 minerul scoţian Keir Hardie a ajuns la aceiaşi concluzie ca şi fabienii organizând un grup politic colateral. Dezvoltarea rapidă a sindicatelor alcătuite din muncitori necalificaţi demonstra că atât masele din fabrici, cât şi conducătorii lor doreau să deţină mai multă putere în Anglia. În 1906 aceste forţe s-au unit formând Partidul Laburist. Acum liberalii şi conservatorii se confruntau cu o organizaţie devotată dezideratelor clasei muncitoare. Peste două decenii, acest partid şi cel conservator au ajuns să domine parlamentul britanic. În plus, după demersuri active, în1918 a fost acordat dreptul de vot tuturor femeilor care au împlinit vârsta de treizeci de ani, pentru că abia în 1928 această să fie redusă cu nouă ani.</p>
               <p rend="justify">Franţa. Napoleon al III-lea a instituit un program foarte inspirat de ameliorare a condiţiilor de trai în Hexagon. Iniţiativele lui peste hotare au dat însă greş de cele mai multe ori, provocând în cele din urmă un dezastru. Împăratul speră într-un conflict militar care să-l umple de glorie, dar în 1870 un conflict diplomatic a declanşat războiul franco-prusac. În loc să devină erou, el a ajuns curând prizonier. După ce a fost eliberat, Napoleon s-a exilat în Anglia. Între timp, în Franţa s-a constituit un guvern provizoriu, care a reluat războiul împotriva Prusiei. Franţa a suferit şi de această dată o jalnică înfrângere. Tratatul umilitor pe care l-a încheiat îi impunea să cedeze noului Imperiu German teritorii importante, o dată cu plata unor despăgubiri considerabile.</p>
               <p rend="justify">În momentul în care guvernul provizoriu francez a început să pledeze în favoarea păcii, patrioţii militanţi din capitală au încercat să impună continuarea războiului cu Germania. Totodată, rebelii francezi doreau o republică, întrucât considerau conducerea provizorie drept o adversară a guvernământului popular. La fel că fanaticii din 1792 aceşti republicani înverşunaţi au organizat aşa-numita Comună din Paris, pregătindu-se să lupte împotriva Germaniei, dar şi pentru un guvernământ reprezentativ.</p>
               <p rend="justify">Administraţia provizorie a sporit şi mai mult furia comunarzilor căci le impunea cetăţenilor o oneroasă povară financiară, plata impozitelor şi arendelor, sistată pe durata războiului.</p>
               <p rend="justify">În februarie 1871 conducerea provizorie a încheiat tratatul cu Germania, iar în martie a trimis trupe care să-l dezarmeze pe comunarzi. Parizienii au ţinut piept armatei, reuşind să-l ucidă pe comandantul contingentului militar. În luna mai, Adolphe Thiers, şeful guvernului provizoriu, a ripostat printr-un atac armat asupra capitalei. Au urmat lupte crâncene, care au durat mai mult de o săptămână, soldându-se cu mii de morţi şi cu zdrobirea Comunei din Paris. În contextul haotic al unui război pe cale de a fi pierdut şi al unor violenţe conflicte civile, în Franţa începe să se cristalizeze o nouă formă de guvernare.</p>
               <p rend="justify">Înainte de sfârşitul războiului franco-prusac, germanii îi permiseseră Franţei să-şi aleagă o adunare reprezentativă, astfel încât această conducere provizorie să poată începe negocierile de pace.</p>
               <p rend="justify">Întrunindu-se pentru a constitui un nou guvern, membrii adunării au proclamat Republica a Treia. Această iniţiativă oarecum surprinzătoare era rezultatul unei scindări monarhiste. O facţiune dorea un rege în tradiţia Vechiului Regim. Cealaltă voia un monarh care să guverneze în interesul clasei înstărite a oamenilor de afaceri, cum făcuse Ludovic Filip.</p>
               <p rend="justify">Impasul regalist a permis unei minorităţi republicane să domine şi să instituie un sistem de guvernare asemănător cu cel din Anglia. În structura înfiinţată în 1875 preşedintele era în mod formal şeful statului, fără a deţine mai multă putere decât un monarh englez. Legislaţia prevedea şi existenţa unui puternic organism parlamentar, care includea o cameră superioară (Senatul) şi o Cameră a Deputaţilor. Toţi bărbaţii aveau dreptul de a vota membrii camerelor, un grad al democraţiei la care Anglia urma să ajungă abia peste un deceniu.</p>
               <p rend="justify">O dată instituit sistemul, partidul, sau mai degrabă coaliţia de partide care deţinea majoritatea în legislativ, a ales un organ executiv. Un prim-ministru devenea automat şeful cabinetului.</p>
               <p rend="justify">Membrii executivului ocupau posturi de înaltă răspundere, însă camera îşi păstra autoritatea supremă.</p>
               <p rend="justify">Cum spectrul politic era compus dintr-o multitudine de partide, nu două dominante ca în Anglia, prim-miniştrii francezi rareori au reuşit să menţină o coaliţie şi să câştige majoritatea în legislativ.</p>
               <p rend="justify">Astfel, în Republica a Treia au avut loc frecvente căderi de guvern, miniştrii fiind înlocuiţi cu cabinete sprijinite pe o nouă combinaţie de deputaţi. Din acest punct de vedere, sistemul de guvernare francez s-a deosebit radical de cel englez din aceeaşi perioadă.</p>
               <p rend="justify">Instabilitatea executivului în Franţa a creat o stare de nesiguranţă pentru Republica a Treia, pe lângă multe alte probleme care ameninţau sistemul de guvernare populară. Descoperirea unor fraude financiare, în care erau implicaţi membrii ai camerelor, a diminuat sprijinul maselor faţă de acest sistem. Nemulţumirile legate de conducerea republicană au alimentat opţiunea cetăţenilor francezi pentru o guvernare autoritară cu sprijin popular. La sfârşitul deceniului al optulea s-a creat un larg curent de opinie în favoarea generalului Georges Boulanger. Tot mai mulţi sperau că el va prelua puterea. Însă generalul a plecat din ţară în1889 iar mai târziu s-a sinucis pe mormântul iubitei lui, la Bruxelles, în 1891</p>
               <p rend="justify">Anul 1894 a adus cu sine un alt eveniment de răsunet. Căpitanul Alfred Dreyfus a fost acuzat de spionaj în favoarea Germaniei.</p>
               <p rend="justify">Adevăraţii trădători din corpul de ofiţeri aveau nevoie de un ţap ispăşitor. Ei l-au ales ca victimă pe Dreyfus în parte pentru că era evreu, iar camarazii lui manifestau clare tendinţe antisemite.</p>
               <p rend="justify">Condamnarea acestui ofiţer nevinovat şi încarcerarea lui pe Insula Diavolului au provocat o criză care a periclitat existenţa republicii mai mult decât toate problemele survenite până atunci.</p>
               <p rend="justify">Apărătorii căpitanului au luptat pentru eliberarea lui, dar şi pentru salvarea guvernului, întrucât opozanţii lui Dreyfus au folosit cazul respectiv pentru a declanşa o campanie de denigrare a republicanilor. Susţinătorii lui Dreyfus nu au obţinut achitarea lui decât în 1899 anularea condamnării venind abia după alţi şapte ani. Republica a Treia a avut de suferit, dar a ieşit învingătoare.</p>
               <p rend="justify">Victoria susţinătorilor lui Dreyfus i-a determinat pe susţinătorii republicii să înăsprească legislaţia împotriva acelei facţiuni a opoziţiei reprezentată de clerul catolic. Legile promovate în anii optzeci slăbiseră influenţa Bisericii, restrângându-l formele de organizare şi creând un sistem de învăţământ public gratuit, în care era interzisă educaţia religioasă. Noile măsuri luate la începutul secolului XX limitau şi mai mult activităţile laice ale catolicilor, decretând completa separare a Bisericii de stat.</p>
               <p rend="justify">Guvernământul a manifestat o atitudine mai benevolenţa faţă de clasă muncitoare, legalizând sindicatele în 1884 Drept urmare, clasă muncitoare lua un nou avânt, după ani întregi în care avusese o influenţă redusă. În cadrul Republicii a Treia a progresat şi socialismul, care şi-a intensificat presiunile asupra republicii prin solicitarea unor programe de bunăstare socială.</p>
               <p rend="justify">Totuşi, forţele muncitoreşti nu au beneficiat de sprijinul popular de care se bucurau cele din Germania şi Anglia. Ca atare, s-a menţinut tradiţia de guvernare fără a se ţine seamă de doleanţele clasei muncitoare.</p>
               <p rend="justify">La rândul lor muncitorii au luat atitudine în spiritul propriilor tradiţii, astfel că după 1906 au recurs la tactica acţiunii directe.</p>
               <p rend="justify">Grevele s-au înmulţit, iar sindicatele au lansat chemarea la grevă generală ca instrument revoluţionar. Totuşi, devotamentul popular faţă de naţiune a crescut spectaculos, după cum avea să demonstreze marele război ce se profila la orizont.</p>
               <p rend="justify">Italia. Franţa revoluţionară a dat naţionaliştilor germani şi italieni lecţii despre puterea şi gloria la care putea ajunge un popor unit şi angajat politic. Astfel, în 1870 noul Regat al Italiei anticipa un asemenea gen de răsplată pentru generaţiile sale de sacrificiu. În următorii patruzeci şi cinci de ani, o multitudine de diferende sociale au împiedicat împlinirea acestui ideal, punând sub semnul întrebării însăşi ideea de naţiune italiană.</p>
               <p rend="justify">Mulţi lideri ai campaniei de unificare visaseră să creeze un stat laic, fidel principiilor liberale. Clerul catolic se împotrivise cu înverşunare, iar după unificare, biserica a continuat să se opună Existenţei statului naţional. Atitudinea refractară a clerului a făcut dificilă realizarea adevăratei unificări, mai ales că ţărănimea, care alcătuia majoritatea populaţiei, rămăsese ataşată vechilor valori ecleziastice. Lipsa de adeziune a ţărănimii apărea şi mai semnificativă în condiţiile în care aceasta era concentrată în sudul peninsulei. În 1914 diferendele de ordin religios, social, economic şi regional au continuat să rămână o problemă în Italia.</p>
               <p rend="justify">În pofida diviziunilor sociale, guvernul italian s-a angajat într-un experiment democratic care a afectat populaţia întregii peninsule.</p>
               <p rend="justify">Deşi o mare parte dintre italieni a continuat să rămână fidelă mai curând statelor separate decât Italiei, totuşi naţiunea avea un sistem comun de guvernare, cu o structură foarte asemănătoare cu cea a Republicii a Treia din Franţa.</p>
               <p rend="justify">Regele Victor Emmanuel al II-lea ocupa o poziţie echivalentă cu cea a preşedintelui francez. Senatul avea o componenţă unică prin faptul că membrii lui erau fie rude cu regele, fie numiţi de către el. Cu toate acestea, Camera Deputaţilor se alegea prin vot, ca în Franţa, deşi până în 1912 electoratul a continuat să fie foarte redus numeric. În acelaşi an, Italia a acordat drept de vot tuturor bărbaţilor, drept instituit în Franţa în 1848 iar în Marea Britanie în 1884</p>
               <p rend="justify">Întrucât înainte de 1914 democraţia limitată din Italia conferea prea puţine drepturi claselor de jos, legislaţia socială s-a bucurat de o atenţie şi mai scăzută decât în Franţa. În schimb, liderii şi-au concentrat eforturile asupra controlului clasei muncitoare militante şi asupra câştigării de adepţi fideli pentru cauza glorioasă a construirii imperiului, mai ales în Africa de Nord.</p>
               <p rend="justify">Tânărul stat naţional italian şi democraţia sa încă şi mai tânără nu au înregistrat acelaşi succes ca Germania, Anglia şi Franţa în încercarea de a mobiliza populaţia, nici măcar atunci când campaniile expansioniste au obţinut unele victorii. În ciuda acestor eşecuri, până în 1914 italienii puseseră bazele unui stat naţional modern.</p>
               <p rend="justify">Rusia. Când Alexandru al II-lea (1855-l881) a devenit ţarul Rusiei, el domnea peste cel mai întins stat din Europa şi peste o populaţie de 75 000 000 de locuitori. Din nefericire, imperiul lui era mai puţin omogen decât orice altă ţară de pe continent. Această lipsă de unitate era în parte rezultatul marii diversităţi culturale a supuşilor ţarului. Numărul de naţionalităţi cuprinse între graniţele imperiului oscila între 120 şi 200 în funcţie de criteriile de determinare. Exista însă şi un alt tip de fragmentare socială, mai îngrijorătoare chiar decât diviziunile naţionale. Noul ţar considera, de fapt, că discrepanţa dintre masele de ţărani săraci şi aristocraţia restrânsă ca număr, dar beneficiind de imense privilegii, ar fi putut însemna ruina imperiului, dacă nu se puneau în aplicare o serie de reforme sociale la scara întregului stat.</p>
               <p rend="justify">Alexandru a acţionat cât a putut de repede împotriva rezistenţei micii nobilimi, care se temea de pierderile economice şi de tulburările sociale pe care le-ar fi putut provoca desfiinţarea şerbiei. Decretul din 1861 elibera toţi şerbii şi totodată venea în întâmpinarea intereselor de ordin economic ale foştilor stăpâni, stipulând ca aceştia să fie despăgubiţi în bani pentru pământul şi lucrătorii la care renunţă.</p>
               <p rend="justify">Banii respectivi erau plătiţi de stat, însă şerbii eliberaţi trebuiau să achite taxe anuale către stat timp de patruzeci şi nouă de ani.</p>
               <p rend="justify">Enorma îndatorire şi atribuirea cu 20% mai puţin pământ ţăranilor decât lucraseră ca şerbi a redus substanţial rezultatele pozitive ale măsurii. Mulţi reformatori au condamnat desfiinţarea şerbiei şi au instigat la revoluţie. Această opoziţie s-a menţinut, deşi Alexandru al II-lea a continuat să aplice o serie de reforme care au amplificat influenţa populară la nivel local, au modernizat armata şi au creat condiţii mai propice pentru desfăşurarea procesului educaţional.</p>
               <p rend="justify">Situaţia generală din timpul domniilor lui Alexandru al II-lea şi a fiului său Alexandru al III-lea (188l-l894), au favorizat izbucnirea a numeroase mişcări tinzând către o reformă radicală sau către revoluţie. În această perioadă apare un număr neobişnuit de mare de activişti politici, hotărâţi să răstoarne vechiul regim.</p>
               <p rend="justify">Mişcările revoluţionare având drept scop răsturnarea vechii ordini sociale şi politice din Rusia au izbucnit în primii ani ai secolului al XIX-lea, sub influenţa intelectualităţii răzvrătite. Până în a doua jumătatea secolului aceşti lideri rebeli nu s-au bucurat de susţinerea populaţiei.</p>
               <p rend="justify">În deceniul al şaselea asemenea mişcări au căpătat însă o oarecare amploare, în momentul în care studenţii şi alte categorii sociale au îmbrăţişat teoria potrivit căreia ţăranii ruşi aveau capacitatea înnăscută de a crea şi a trăi într-o societate socialistă rurală.</p>
               <p rend="justify">Intelectualii care susţineau acest punct de vedere au devenit cunoscuţi sub numele de narodnicişti. În anii şaptezeci, o parte dintre ei au încercat să penetreze mediul rural şi să instige la revoluţie. Demersul lor a înregistrat un eşec evident. Ţărănimea rusă nu înţelegea intenţiile acestor vizitatori ciudaţi.</p>
               <p rend="justify">În urma eşecurilor acestor prime acţiuni idealiste, mişcarea de tip populist s-a destrămat. Unii dintre reprezentanţii acesteia au rămas cu convingerea că populaţia rurală poate fi luminată, în aşa fel încât transformarea Rusiei să se opereze pe cale paşnică. Alţii susţineau că, dimpotrivă, numai violenţa poate distruge sistemul opresiv. În 1881 membrii unei facţiuni militante, „Voinţa Poporului”, au reuşit să-l asasineze pe ţarul Alexandru al II-lea.</p>
               <p rend="justify">Deşi noul ţar, Alexandru al III-lea, a dezlănţuit o represiune brutală, pe parcursul domniei lui mişcările pentru reformă sau revoluţie au continuat să se dezvolte, de regulă acţiunile de protest desfăşurându-se în secret sau în exil.</p>
               <p rend="justify">Gheorghi Plehanov a creat prima organizaţie marxistă rusă în 1883 anul morţii lui Marx. În anii nouăzeci, marxiştii deveniseră o grupare importantă în sânul mişcării revoluţionare ruseşti. În 1898 reprezentanţii ei s-au reunit la Minsk, unde au înfiinţat Partidul Social Democrat, răspândindu-şi ideile prin intermediul ziarului Iskra (Scânteia).</p>
               <p rend="justify">În 1903 marxiştii ruşi au ţinut prima conferinţă internaţională la Bruxelles. Între timp, Vladimir Ilici Lenin ajunsese principala personalitate a Partidului Social Democrat.</p>
               <p rend="justify">Atunci când se întruneau, social-democraţii se angajau adesea în dispute înfierbântate. La Bruxelles, Lenin s-a aflat în fruntea unei facţiuni care cerea adoptarea unei atitudini radicale în interiorul partidului, o adevărată dictatură a conducătorilor asupra membrilor de rând. El a obţinut majoritatea voturilor, de unde termenul de bolşevici pe care l-au primit adepţii săi. Membrii grupării de opoziţie, care se declarau în favoarea unor proceduri de partid mai democratice, au rămas cunoscuţi sub denumirea de menşevici, adică minoritari.</p>
               <p rend="justify">Aceste două facţiuni au format două partide separate, bolşevicii militând pentru o revoluţie armată a muncitorilor conduşi de o elită organizată, revoluţie care urma să depăşească printr-un salt spectaculos etapa capitalistă. Menşevicii susţineau o doctrină marxistă tradiţională şi mai moderată. Începând cu anul 1903 Lenin va eclipsa pe ceilalţi marxişti ruşi şi va edifica forţa comunistă radicală care va ajunge la putere în 1917</p>
               <p rend="justify">Până atunci, însă, Rusia a intrat, în1904 în război cu Japonia, rivala ei imperialistă de la răsărit. Iar anul următor a adus pentru armatele ţariste o înfrângere cruntă şi umilitoare. Povara războiului a sporit şi mai mult dificultăţile materiale ale maselor, scoţând în evidenţă grava incompetenţă a conducerii statului.</p>
               <p rend="justify">În ianuarie 1905 muncitorii din Petersburg s-au revoltat împotriva condiţiilor tot mai grele de trai şi s-au alăturat unei demonstraţii paşnice care avea drept scop să înmâneze ţarului o cerere de reformă a fabricilor (de exemplu, ziua de muncă de opt ore), menită să rezolve o parte din dificultăţi. Conduşi de un preot, părintele Gapon, două sute de mii de oameni au mărşăluit către palatul ţarului din centrul oraşului. A urmat un masacru.</p>
               <p rend="justify">Trupele ţarului Nicolae al II-lea (1894-l917) au ucis aproape 500 de oameni şi au rănit alte câteva mii. Ziua a intrat în istorie sub denumirea de „Duminică sângeroasă”.</p>
               <p rend="justify">În urma masacrului de la Petersburg s-a dezlănţuit o revoltă de mari proporţii. Conducerea statului a promis câteva reforme, dar în septembrie numărul grevelor din capitală a crescut, mulţimile au ieşit în stradă şi, în cele din urmă, a avut loc o grevă generală de mari proporţii. Rebelii din Petersburg, Moscova şi alte oraşe mari au început să se organizeze politic pentru a negocia cu conducerea statului. Ei au format consilii muncitoreşti (soviete), care în oraşe precum Petersburgul rivalizau cu autoritatea de stat.</p>
               <p rend="justify">Presat de evenimente, Nicolae al II-lea s-a angajat să întreprindă reforme mai drastice. În octombrie 1905 el şi-a declarat intenţiile printr-un decret. La începutul anului 1906 revolta din oraşe s-a mai atenuat parţial datorită concesiilor făcute de ţar, însă în mediul rural revoltele au continuat pe tot parcursul anului.</p>
               <p rend="justify">Manifestul din octombrie reprezenta de fapt angajamentul transformării Rusiei în monarhie constituţională.</p>
               <p rend="justify">Conducerea statului a prezentat detaliile unui sistem reformat în Legile Fundamentale (6 mai 1906). În pofida concesiilor acordate, ţarul deţinea autoritatea supremă. Avea dreptul de a controla armata şi politica externă, de a conduce Biserica Ortodoxă sau de a convoca şi dizolva noul organism legislativ (Duma). El avea până şi dreptul de a anula orice lege aprobată de Dumă.</p>
               <p rend="justify">Totuşi era un pas înainte. Până atunci nu existase nici un parlament naţional rusesc, oricât de limitat ca atribuţii. Mai mult decât atât, membrii Dumei urmau să fie aleşi prin vot.</p>
               <p rend="justify">Prima Dumă părea să promită mult mai mult decât simulacrul unei reforme. Aproape toţi bărbaţii au câştigat dreptul de a-l vota pe membrii adunării, astfel că a fost ales un corp legislativ puternic reformist, nu unul conservator, aşa cum se aşteptau anumite cercuri.</p>
               <p rend="justify">Membrii Dumei au propus împroprietărirea ţăranilor cu pământurile aflate în proprietatea statului, Bisericii şi nobililor, precum şi elaborarea unei constituţii. Statul a făcut tot posibilul să controleze alegerile pentru a doua Dumă, asigurându-se că aceasta va fi obedientă.</p>
               <p rend="justify">Întrunită la 5 martie 1907 noua Dumă s-a dovedit a fi şi mai reformistă. Noul prim-ministru, Piotr Stolipin, a dizolvat-o. În ziua în care a fost dizolvată cea de-a doua Dumă, o nouă lege electorală împiedica orice control al reformiştilor asupra viitoarelor adunări legislative. Astfel, în 1907 când s-a întrunit a treia Dumă, peste 300 din cei 442 de reprezentanţi erau simpatizanţi ai regimului.</p>
               <p rend="justify">Cea de-a patra Dumă (1912-l917) a avut aceiaşi atitudine conservatoare. Deşi aceste adunări erau dominate de dreapta conservatoare, liberalii moderaţi exercitau o influenţă considerabilă.</p>
               <p rend="justify">Semiliberalii respectivi erau octombriştii, reprezentanţii unui partid care acceptă monarhia constituţională promisă în manifestul din octombrie 1905 Ei erau expresia intereselor nobililor şi industriaşilor adepţi ai unei reforme moderate.</p>
               <p rend="justify">Puţinii cadeţi din Dumă au devenit principalii critici ai sistemului de guvernare. Ei reprezentau îndeosebi funcţionarii de profesie, dar se bucurau de un sprijin considerabil şi din partea clasei mijlocii. Existau chiar şi câţiva nobili simpatizanţi ai cadeţilor.</p>
               <p rend="justify">Totuşi, în pofida prezenţei lor, Duma ajunsese incapabilă să mai participe la guvernarea Rusiei.</p>
               <p rend="justify">Revoluţionarii nu au avut acces în Dumă, însă şi-au continuat atacul asupra sistemului. Teroarea dezlănţuită de ei a făcut 1400 de victime în 1906 şi 3000 în 1907 Rebelii atacau membrii din conducerea statului, fără să-şi facă probleme pentru nevinovaţii care îşi puteau pierde viaţa în cursul acestor acţiuni. O explozie declanşată de ei în 1906 într-una din reşedinţele primului ministru s-a soldat cu peste 30 de victime.</p>
               <p rend="justify">Stolipin a ripostat atât prin represiune, cât şi prin reformă. El a instituit legea marţială în anumite regiuni ale Rusiei, înfiinţând tribunale în care urmau să fie judecate procesele Aceste tribunale se preocupau prea puţin de respectarea legii. Procesele judecate în pripă au dus la executarea a peste1000 de persoane (ruşii au început să numească laţul călăului cravata lui Stolipin).</p>
               <p rend="justify">În general, represiunea şi-a atins scopul. Pentru moment, actele teroriste s-au restrâns numeric.</p>
               <p rend="justify">Programul de reformă se axa în primul rând pe eforturile ţarului de a redistribui o parte a pământului rusesc. El urmărea să creeze un grup conservator de agricultori particulari, care să sprijine sistemul. Politica funciară nu a reprezentat totuşi o transformare economico-socială reală în interesul ţărănimii. Acest lucru nici nu era posibil, din moment ce primul ministru refuza să ia pământ de la nobili fără a-l despăgubi integral pentru proprietăţile respective.</p>
               <p rend="justify">Principalul său scop îl constituia prezervarea vechii ordini.</p>
               <p rend="justify">Epoca de represiune a administraţiei Stolipin a avut un sfârşit paradoxal. La 14 septembrie 1911 un agent de poliţie care lucra sub acoperire într-un grup revoluţionar l-a împuşcat mortal pe primul ministru. Ulterior, alţi funcţionari de stat, mai puţin eficienţi, s-au străduit să menţină unitatea unui imperiu vast, divers şi măcinat de conflicte interne. Apoi, în 1914 dinastia Romanov a condus Rusia sfâşiată de contradicţii într-un război european multinaţional, care avea să dureze patru ani.</p>
               <p rend="justify">Noul imperialism. Desăvârşirea cuceririi lumii de către puterile europene. Expansiunea europeană în afara graniţelor continentului, începută în epoca modernă timpurie nu a încetat niciodată, însă agresiunea împotriva altor state a pierdut din intensitate cam cu un secol înainte de anul 1870 La sfârşitul secolului al XIX-lea a început o nouă campanie imperialistă, mai puternică şi mai eficientă. Efectul conjugat al mai multor elemente a avut drept consecinţă cea de-a doua fază a cuceririi lumii.</p>
               <p rend="justify">Între 1870 şi 1880 Anglia, Belgia, Olanda, Germania şi Franţa aveau deja sisteme industriale bine dezvoltate, celelalte state intrând şi ele în procesul de modernizare economică. Mulţi oameni de afaceri se temeau oarecum nejustificat la gândul că, pe măsura continuării procesului de industrializare în Europa, resursele naturale şi pieţele de desfacere ar putea deveni în curând insuficiente pentru a susţine creşterea economică.</p>
               <p rend="justify">Convingerea că naţiunile lor trebuiau să achiziţioneze noi teritorii care să furnizeze atât materii prime, cât şi clienţi pentru produsele industriale i-a determinat pe anumiţi industriaşi să sprijine ideea unei expansiuni imperialiste.</p>
               <p rend="justify">În aceşti ani, întreprinderile industriale şi dezvoltarea economică a Europei erau controlate din ce în ce mai mult de mari firme de investiţii. O dată cu consolidarea sistemului economic modern, finanţiştii şi investitorii particulari au început să-şi facă planuri de afaceri tot mai rentabile, pe care Europa era prea mică pentru a le aduce la îndeplinire. Dincolo de graniţele continentului însă existau o infinitate de posibilităţi financiare.</p>
               <p rend="justify">Uneori, conducători de stat precum Bismarck s-au opus iniţial tendinţelor imperialiste ale capitaliştilor şi ale altor grupuri sociale, însă ulterior au cedat. Susceptibilitatea funcţionarilor de stat în faţa acestor cereri derivă în parte din conştientizarea necesităţii ca statul naţional în proces de consolidare să câştige şi să păstreze sprijinul oamenilor de afaceri şi al altor segmente ale clasei mijlocii care împărtăşeau aceleaşi puncte de vedere. Fără bunăvoinţa acestor forţe sociale extrem de bogate, educate şi active politic, chiar şi regimurile autocrate ar fi suferit o diminuare a puterii. Statele democratice trebuiau să se supună necondiţionat voinţei unor astfel de grupuri de presiune influenţe.</p>
               <p rend="justify">Noul naţionalism al epocii înflăcăra inimile liderilor politici la fel ca şi pe cele ale oamenilor de afaceri, intelectualilor, vârfurilor ecleziastice şi multor altor categorii de cetăţeni.</p>
               <p rend="justify">Convinşi de superioritatea culturii lor naţionale şi a statului care o personifica, liderii şi masele entuziaste erau pregătite să întreprindă o iniţiativă imperialistă comună, dovedindu-şi forţa prin cucerirea şi colonizarea unor teritorii străine.</p>
               <p rend="justify">În plus, la sfârşitul secolului al XIX-lea, darwinismul social şi rasismul au exercitat o puternică influenţă. Distorsionarea teoriei lui Darwin a alimentat conflictele izbucnite pe glob între naţiuni care ţineau să-şi dovedească superioritatea, cea mai capabilă urmând să triumfe asupra popoarelor pe care pornise să le cucerească, întrecându-şi rivalii europeni în competiţia imperialistă. Rasismul a izvorât, de asemenea, din credinţa că anumite rase erau superioare prin naştere. Conştienţi de superioritatea rasei lor albe (germanice sau britanice, cum credeau unii), rasiştii europeni au decretat că datoria lor este să supună rasele inferioare din afara graniţelor continentului.</p>
               <p rend="justify">Alţi europeni, care nu manifestau făţiş astfel de atitudini darwiniste sau rasiste, pur şi simplu nutreau convingerea că civilizaţia lor le depăşea pe toate celelalte din punct de vedere material, moral şi spiritual, condiţie care le impunea obligaţia de a emancipa popoarele înapoiate din restul lumii. Mai precis, ei susţineau ideea de extindere a puterii europene cu scopul de a aduce acestor nefericiţi confort, valori umane şi credinţa într-o civilizaţie superioară. Pornirile imperialiste de acest fel au persistat chiar şi atunci când beneficiarii modernizării se împotriveau şi trebuiau supuşi cu forţa.</p>
               <p rend="justify">În secolul al XIX-lea, când tendinţele imperialiste europene s-au intensificat, ele au afectat mai puternic doar zonele unde anterior europenii făcuseră doar mici incursiuni, Asia, Oceania şi Africa.</p>
               <p rend="justify">La începutul epocii moderne, Portugalia a atacat India, însă afacerile particulare ale englezilor, care au organizat Compania Indiilor de Est, au determinat ocuparea acestei arii şi ulterior, la sfârşitul secolului al XVIII-lea, dominarea întregului continent În perioada cuprinsă între sfârşitul secolului al XIX-lea şi începutul secolului XX, câteva mii de administratori britanici şi jumătate de milion de autohtoni au construit un aparat birocratic colonial care guverna aproape două treimi din uriaşul subcontinent, influenţând indirect afacerile publice din restul Indiei. Populaţia colonizată, care număra între 200 şi 300 de milioane de locuitori, a beneficiat, dar a şi suferit de pe urma politicilor pe care nu le putea influenţa în nici un fel.</p>
               <p rend="justify">Dominaţia britanică a accelerat bunăoară dezvoltarea unui stat modern, a practicilor economice şi medicale moderne. Aceste schimbări au ameliorat curând starea de sănătate şi securitatea civilă a unui număr restrâns de persoane. Autorităţile au încercat, mai mult, să pună capăt anumitor practici tradiţionale, cum ar fi arderea soţiilor de vii o dată cu cadavrul soţilor. Poate că victimele potenţiale ale ritualului ar fi apreciat această măsură, însă, în general, încălcarea tradiţiei provoca reacţii negative. Rasismul şi practicile spoliatoare ale britanicilor i-au nemulţumit cu siguranţă şi mai mult pe indieni. Astfel, la sfârşitul veacului al XIX-lea oprimarea rasială a declanşat în India o mişcare naţionalistă care în scurt timp s-a bucurat de o adeziune largă în rândul maselor.</p>
               <p rend="justify">Sfera afacerilor desfăşurate de Compania britanică a Indiilor de Est la începutul secoluluial XIX-lea includea şi introducerea opiului în China spre comercializare. Conducătorii chinezi au încercat să pună capăt acestui comerţ dar britanicii au ripostat prin forţa armelor. Anglia a câştigat aceste războaie ale opiului (1839-l842), în urma cărora China şi-a pierdut parţial suveranitatea.</p>
               <p rend="justify">Învingătorii au reuşit să obţină dreptul de a-şi continua afacerile cu opiu, fixând totodată tarife avantajoase pe mărfurile englezeşti vândute în China şi aplicând cetăţenilor britanici rezidenţi în ţară legislaţia britanică, nu chineză.</p>
               <p rend="justify">În continuare, Franţa, Rusia şi Statele Unite au umilit şi mai mult China, extinzând aceleaşi privilegii tarifare şi drepturi legale asupra cetăţenilor lor. Probabil că şi japonezii ar fi suferit o limitare similară a suveranităţii dacă nu şi-ar fi occidentalizat instituţiile economice şi militare suficient de mult încât să-l ţină la distanţă pe europeni şi pe americani. Creşterea puterii Japoniei i-a permis acestei naţiuni asiatice să-şi construiască în zonă un imperiu colonial propriu şi să înfrângă un gigant european în războiul ruso-japonez (1904-l905).</p>
               <p rend="justify">Expansiunea Rusiei a urmat o altă cale. Un capelan creştin ortodox rus, cu crucea ridicată deasupra capului a pătruns în Taşkent în fruntea armatelor care au ocupat oraşul în iunie 1865</p>
               <p rend="justify">Acest centru musulman cucerit de soldaţi în numele ţarului Alexandru al II-lea era primul oraş important capturat de el într-o vastă regiune din Asia Centrală, Turkestanul Occidental. Un deceniu mai târziu, imperiul rus înglobase întreg acest teritoriu.</p>
               <p rend="justify">Până în 1875 Rusia a obţinut şi alte posesiuni la est de Asia Centrală. Sub presiunea simultană a Angliei, Franţei şi Rusiei, în 1858 şi 1860 China a semnat tratate prin care renunţa la o serie de teritorii în favoarea ţarului. În continuare, Rusia a cedat Japoniei un lanţ de insuliţe din pacific, în schimbul jumătăţii sudice a Sahalinului. Expansiunea imperialistă sub Alexandru al II-lea a reprezentat punctul culminant al unei îndelungate istorii conflictuale între ruşi şi popoarele turcice şi asiatice din această regiune. Demersul imperialist a fost motivat şi de consideraţii religioase. Probabil însă că agenţii expansiunii ruse erau preocupaţi mai curând de profiturile materiale şi strategice pe care doreau să le realizeze. Indiferent de intenţiile ruşilor, modul de viaţă al autohtonilor din zonă s-a schimbat foarte puţin.</p>
               <p rend="justify">În timp ce Alexandru al II-lea îşi extindea imperiul către nordul Asiei, Napoleon al III-lea asigura Franţei un nou imperiu colonial în sud. O demonstraţie de forţă a flotei sale la Saigon a marcat debutul campaniei imperialiste franceze în această regiune, în anul 1859 Zece ani mai târziu, trupele împăratului ocupau întreaga Indochină. Agenţii imperialişti ai celui de-al doilea Imperiu şi ai Republicii a Treia au depus eforturi mai susţinute de convertire a băştinaşilor asiatici la modul de viaţă european decât ruşii şi englezii. Totuşi francezii au continuat să-l trateze pe locuitorii Indochinei ca pe o populaţie supusă şi inferioară, ceea ce a generat, ca şi în India, mişcări naţionaliste anticoloniale.</p>
               <p rend="justify">În secolul al XIX-lea, după mai bine de 300 de ani de când portughezii începuseră să cucerească primele colonii de coastă în Africa, europenii continuau să deţină o porţiune foarte mică din continent, fără a ştii aproape nimic despre geografia lui fizică şi socială. În următorii şaptezeci de ani, ei şi-au accelerat treptat ritmul de anexare teritorială, angajându-se într-o competiţie năvalnică de cucerire a întregului continent.</p>
               <p rend="justify">Olandezii îşi adjudecaseră, la începutul epocii moderne, Capul Bunei Speranţe, o vastă colonie din extremitatea sudică a Africii.</p>
               <p rend="justify">În 1806 englezii au cucerit Cape Town, de unde au început să pătrundă în interior. Coloniştii olandezi (burii) s-au revoltat, mai ales după ce englezii au decretat abolirea sclaviei în1834 Ca să scape de englezi, burii s-au retras în interiorul continentului (1834-l837), unde s-au organizat în două republici. Conflictele între primul şi al doilea val de invadatori europeni au persistat. În cele din urmă, o numeroasă armată britanică a pus capăt acestor divergenţe în brutalul Război al burilor (1899-l902).</p>
               <p rend="justify">Penetraţia franceză începută în 1830 pe coasta Africii de Nord, în Algeria, a provocat o reacţie şi mai ostilă decât cea produsă în aceiaşi perioadă de englezi în sud. Au trebuit să treacă treizeci de ani de lupte crâncene cu musulmanii algerieni pentru că Franţa să dobândească controlul definitiv în regiunea de coastă. Proiectul lui Napoleon al III-lea de construire a Canalului de Suez, încheiat în 1869 preciza marile interese franceze pe continentul negru. Cu toate acestea, Anglia s-a împotrivit prompt pătrunderii Franţei în colţul nord-vestic al continentului, ajungând chiar să controleze canalul (1872). În continuare, rivalitatea franco-engleză în zonă a crescut atingând cote primejdioase.</p>
               <p rend="justify">În vreme ce trupele britanice şi franceze încercau să ocupe nordul şi sudul Africii, regele belgian Leopold al II-lea a pătruns în inima continentului, cucerind această regiune cu titlul de posesiune personală. David Livingstone, medic şi misionar englez, ajunsese în Africa Centrală în 1841 Ca subterfugiu de atragere a cititorilor, ziarul newyorkez „Herald” l-a trimis pe H. M. Stanley în căutarea doctorului Livingstone (1871). În continuare, Stanley a promovat comerţul în teritoriile de pe fluviul Congo explorate de el. În 1876 Stanley a reuşit să-l convingă pe Leopold să-l cedeze un teritoriu vast amplasat la sud de fluviul Congo şi să creeze plantaţii de cauciuc, ca afacere particulară. Franţa a intervenit imediat, pretinzând teritoriul aflat la nord de fluviu. Era începutul unui puternic conflict.</p>
               <p rend="justify">Noul regat din Africa Centrală al lui Leopold era o colonie personală, nu o posesiune belgiană. El conţinea teritorii râvnite în egală măsură de Franţa, Anglia, Portugalia şi Germania. Astfel, conducătorii marilor puteri europene au decis să ţină o conferinţă în cadrul căreia să rezolve aceste diferende şi să reglementeze colonizarea teritoriilor din jurul deşertului Sahara. În discuţiile purtate la Berlin, participanţii au convenit că ţinutul african al lui Leopold era o posesiune personală, neputând fi controlată nici de Belgia, nici de alt stat. De asemenea, diplomaţii au delimitat un perimetru convenabil pentru colonia lui Leopold, declarând că, pe viitor, marile puteri nu puteau avea pretenţii decât asupra teritoriilor ocupate efectiv.</p>
               <p rend="justify">După conferinţa de la Berlin, regele Leopold a continuat să-şi exploateze plantaţiile cu aceleaşi metode inumane de muncă „sclavagistă” ca şi anterior. În decursul anilor s-a declanşat o anchetă internaţională pe această temă. Sub presiunea comunităţii internaţionale care urmărea cu un ochi critic proiectul iniţiat de monarhul belgian, până la urmă colonia a fost preluată de stat, în 1908 ea devenind cunoscută sub denumirea de Congo belgian.</p>
               <p rend="justify">Goana frenetică după noi teritorii, care a condus la convocarea Conferinţei de la Berlin, a continuat şi după încheierea lucrărilor acesteia. Britanicii au cucerit regiuni la nord de Capul Bunei Speranţe, ajungând până la teritoriile ocupate de germani, portughezi şi belgieni. La nord de fâşia formată de Africa de Est, Anglia a mai cucerit alte două colonii (Kenya şi Uganda), impunându-le Egiptului şi Sudanului statutul de protectorat.</p>
               <p rend="justify">Astfel, cea mai mare parte a Africii de Est aparţinea englezilor.</p>
               <p rend="justify">Franţa a înglobat aproape două treimi din vestul continentului în imperiul ei şi, dacă nu ar fi fost blocată de Anglia, ar fi continuat să înainteze către est, spre Marea Roşie. Spania, Germania şi Italia deţineau teritorii relativ mici în Africa de Nord. În 1911 italienii au cucerit Tripoli pe care l-au rebotezat Libia. După căderea regiunii tripolitane, numai Etiopia în estul Africii şi Liberia pe coasta de vest şi-au mai păstrat independenţa. În 1896 etiopienii reuşesc să respingă o expediţie italiană, prezervându-şi libertatea.</p>
               <p rend="justify">Liberia, stat înfiinţat de americani pentru sclavii eliberaţi şi-a păstrat, de asemenea, neatârnarea. Oricum, până în 1914 marile puteri europene cuceriseră cea mai mare parte a lumii. Începând cu această dată, au început să-şi dispute propriile teritorii.</p>
               <p rend="justify">România în relaţiile internaţionale (1878-l914). Prevederile tratatului de la Berlin au fost primite cu răceală şi resentiment în România, pierderea sudului Basarabiei fiind interpretată ca o încălcare a suveranităţii naţionale. Drept urmare, Rusia a devenit din nou, atât în ochii guvernului cât şi în cei ai opiniei publice, inamicul public numărul unu, cel care îşi înşela aliatul după ce se folosise de el în război.</p>
               <p rend="justify">În condiţiile slăbiciunii franceze de după 1871 şi ale interesului marilor puteri occidentale pentru Balcani, singurele ţări care puteau reprezenta o contrapondere faţă de expansionismul rus erau Germania şi Austro-Ungaria. În pofida relaţiilor încordate cu Viena, tensionate nu numai din pricina Transilvaniei, dar şi din cea a chestiunii Dunării şi a raporturilor comerciale, guvernul liberal condus de I. C. Brătianu s-a apropia t treptat de Puterile Centrale, ajungându-se în 1883 la semnarea unui tratat de alianţă cu Austro-Ungaria, la care au aderat apoi Germania şi Italia.</p>
               <p rend="justify">Tratatul va fi reînnoit în1892 1902 şi 1913 iar prevederile lui au fost ţinute departe de cunoştinţa publicului, fiind cunoscute doar de şefii cabinetului. Ele nu au fost aduse niciodată în discuţia parlamentului de teama respingerii lor. Totuşi, în contextul internaţional ulterior tratatului de la Berlin, aderarea la Tripla Alianţă a avut unele efecte favorabile, a scos România din izolarea diplomatică în care se găsea, i-a consolidat poziţia în sud-estul Europei, aducându-l în acelaşi timp unele avantaje economice pe piaţa central-europeană. În acelaşi timp însă, ea a stânjenit lupta naţională materializată prin ajutorul pe care regatul îl putea acorda deschis românilor ardeleni. Astfel, pe termen lung, alianţa cu Puterile Centrale mergea în contra intereselor naţionale şi împotriva spiritului public autohton.</p>
               <p rend="justify">Faţă de zona balcanică, România a manifestat în această perioadă un interes scăzut. Relaţiile cu Grecia au fost în general proaste, mai ales datorită problemei aromâneşti. Relaţiile cu Poartă au fost practic inexistente. Cele cu Bulgaria au fost mai degrabă reci.</p>
               <p rend="justify">Mai strânse au fost doar relaţiile cu Serbia, Bucureştiul fiind, de obicei, ostil politicii antisârbeşti a Austro-Ungariei.</p>
               <p rend="justify">Renaşterea politică şi militară a Franţei către sfârşitul veacului al XIX-lea, precum şi o adevărată explozie de sentimente filofranceze în rândurile intelectualităţii, dublate de o eternă animozitate faţă de autorităţile maghiare, au pregătit terenul pentru lenta dar sigură reorientare diplomatică care va culmina cu ieşirea României din Tripla Alianţă şi aderarea ei la Antantă.</p>
               <p rend="justify">Războaiele balcanice au deviat pentru scurt timp atenţia opiniei publice de la tot mai ascuţitul conflict româno-maghiar din Transilvania. Încheierea celui de-al doilea război balcanic prin pacea de la Bucureşti a adus României Cadrilaterul, acea parte a Dobrogei lăsată Bulgariei în 1878 Măsura va învenina pentru multă vreme relaţiile noastre cu vecinul de la miazăzi şi va slăbi, în chip evident, frontul de sud în clipa intrării României în război.</p>
               <div type="div3">
                  <head>ÎNTREBĂRI DE VERIFICARE</head>
                  <p rend="justify">1 Care au fost principalele trăsături ale Germaniei bismarckiene? 2 Ce importanţă şi amploare au avut politicile sociale în Germania, Anglia şi Franţa? 3 Modernizarea principalelor state europene a fost un proces uniform sau a cunoscut diferenţe de la un caz la altul? 4 Care au fost factorii care au predispus Rusia spre o cale a schimbării sociale de tip revoluţionar?</p>
                  <p rend="justify">5 Care au fost circumstanţele redimensionării fenomenului de expansiune europeană în a doua jumătate a secolului al XIX-lea? 6 Care a fost locul şi rolul României în contextul Europei sud-estice între anii 1878 şi 1914?</p>
               </div>
               <div type="div3">
                  <head>BIBLIOGRAFIE SELECTIVĂ </head>
                  <p>1 Alistaire Home, The Fall of Paris. The Siege and the Commune, 1870-l The Reprint Society, London, 1967 2 Jacques Madaule, Istoria Franţei, vol. II şi III, Bucureşti, 1973 3 Giuliano Procacci, Istoria italienilor, Editura Politică, Bucureşti, 1975 4 J. M. Roberts, The Pelican History of the World, Penguin Books, 1986 5 G. M. Trevelyan, Istoria ilustrată a Angliei, Editura Ştiinţifică, Bucureşti, 1975 6 * * * România în relaţiile internaţionale 1699-l939 (coord. L.</p>
                  <p rend="justify">Boicu, V. Cristian, Gh. Platon, Editura Junimea, Iaşi, 1980</p>
               </div>
               <div type="div3">
                  <head>
                     <label>Tema X.</label>Primul război mondial</head>
                  <subtitle>După parcurgerea acestei teme veţi învăţa: 1 Originile primei mari conflagraţii mondiale 2 Principalele operaţii militare de pe fronturile de vest şi de est 3 Sistemul tratatelor de pace de la Versailles şi importanţa lui 4 Revoluţia bolşevică sau instaurarea primului totalitarism al stângii.</subtitle>
                  <p rend="justify">Condiţiile existente în Europa începutului de secol XX sporeau probabilitatea unui conflict armat, deşi conflagraţia care avea să se dezlănţuie timp de patru ani între principalele puteri europene nu era, fireşte, inevitabilă. Un conflict european de asemenea proporţii a fost generat, în principal, de un ardent naţionalism şi din influenţa a două sisteme potrivnice de alianţe.</p>
                  <p rend="justify">Combinaţia dintre puterea rusească şi naţionalismul slavilor din sud reprezenta o ameninţare căreia Habsburgii nu-l puteau face faţă singuri. Numai că Austria avea un aliat redutabil în Germania.</p>
                  <p rend="justify">În 1871 când s-a format Imperiul German, el a devenit foarte curând cadrul instituţional care adăpostea cea mai puternică naţiune de pe continentul european. De îndată ce a asigurat Germaniei poziţia dorită, cancelarul Otto von Bismarck a iniţiat o acţiune de protejare a intereselor naţiunii prin instituirea unui sistem complicat de alianţe îndreptat în primul rând împotriva Franţei.</p>
                  <p rend="justify">Cât timp a fost la putere, Bismarck a reuşit să ţină atât Austria, cât şi Rusia legate de Germania, zădărnicind astfel efortul Franţei de a-şi găsi un aliat puternic pe continent. Acest rezultat a fost obţinut În deceniul al optulea prin formarea Ligii celor trei împăraţi, asocierea liberă a Germaniei, Austriei şi Rusiei. Conflictele dintre imperiul Romanovilor şi cel al Habsburgilor au determinat Rusia să iasă din Ligă în 1878 însă Bismarck a găsit o altă modalitate de prevenire a unei alianţe franco-ruse.</p>
                  <p rend="justify">Interesele germane cereau mai presus de orice menţinerea legăturilor cu Austria. Aşadar, în 1879 Bismarck a încheiat în secret o Dublă Alianţă cu Imperiul Habsburgic. Cele două puteri se angajau să lupte împreună împotriva Rusiei dacă această ţară ar fi atacat fie Germania, fie Austria.</p>
                  <p rend="justify">În 1882 Italia s-a alăturat structurii diplomatice austro-germane, creând Tripla Alianţă. Prin caracterul secret al acestor acorduri şi prin iscusite manevre diplomatice, Bismarck a reuşit să menţină relaţii amicale între Germania şi Rusia pe tot parcursul deceniului al optulea, deşi Alianţa îi desemna pe ruşi ca fiind potenţialii duşmani. Cu toate acestea, structura de securitate s-a modificat rapid şi periculos după retragerea lui Bismarck în 1890</p>
                  <p rend="justify">Succesorul lui Bismarck, Leo von Caprivi, nu era interesat de continuarea relaţiilor amicale dintre Germania şi Rusia. După expirarea acordurilor cu Germania, în 1894 statul ţarist a încheiat o alianţă cu Franţa. Începând din deceniul al nouălea, Germania s-a slujit de Dubla Alianţă cu scopul de a promova iniţiativele agresive ale Austriei, în loc să le limiteze. Ca urmare, atitudinea Austriei faţă de Rusia a devenit mai îndrăzneaţă.</p>
                  <p rend="justify">Evoluţia structurii de putere de pe continent reprezenta o problemă gravă pentru Anglia. Rivalităţile imperialiste îi menţinuseră pe britanici în conflict cu ruşii şi cu francezii, însă consolidarea rapidă a puterii militare a Germaniei şi progresele ei remarcabile în comerţul internaţional au devenit până la urmă principalul motiv de îngrijorare al englezilor. Aşadar, în 1904 Franţa şi Anglia au încheiat „Antanta Cordială”, pact de apărare reciprocă, dar nu o alianţă propriu-zisă. În 1907 aceste două naţiuni au încheiat acorduri similare cu Rusia, creând Antanta. Acum marile puteri ale Europei erau grupate în două alianţe. Această structură diplomatică oferea garanţia că, dacă vreuna dintre naţiuni ar intra în vâltoarea războiului, toate celelalte o vor urma.</p>
                  <p rend="justify">O  perioadă de crize – cauzele imediate ale războiului.</p>
                  <p rend="justify">O serie de crize internaţionale cu evoluţie rapidă au încurajat formarea alianţelor menite să garanteze o mai mare securitate a statelor membre. Conflicte din ce în ce mai frecvente au afectat relaţiile din interiorul grupărilor rivale şi interacţiunile dintre aceste grupări – alianţele s-au strâns iar cele două tabere au devenit şi mai agresive.</p>
                  <p rend="justify">Imperiul african al Franţei includea cea mai mare parte a Marocului, amplasat pe coasta nord-vestică. În 1905 împăratul Wilhelm al II-lea al Germaniei s-a dus la Tanger, în Măroc, unde s-a angajat să susţină eliberarea Marocului de sub dominaţia franceză. El intenţiona să demonstreze că într-o asemenea confruntare francezii nu puteau să conteze pe sprijinul Angliei, partenera lor în noua Antantă. O conferinţă internaţională ţinută în 1906 la Algeciras, în Spania, a dovedit exact contrariul. Anglia nu numai că a susţinut dreptul Franţei de a-şi exercita dominaţia în Măroc, dar a şi iniţiat proiecte de colaborare militară în cazul unui război cu Germania. O confruntare similară între Franţa şi Germania, în 1911 a consolidat şi mai mult relaţiile militare din cadrul Antantei, accentuând ostilitatea statelor membre faţă de Triplă Alianţă.</p>
                  <p rend="justify">Conflictele internaţionale care în 1914 au dus la izbucnirea Marelui Război au avut însă loc în Peninsulă Balcanică. Astfel, regiunea şi-a meritat denumirea de „butoi cu pulbere” al Europei. Componentele acestei „bombe” erau: lupta micilor state (Grecia, Serbia,</p>
                  <p rend="justify">Bulgaria şi Muntenegru) pentru a-şi extinde puterea sau teritoriul în detrimentul ţărilor din jur, inclusiv Austria şi Turcia; lupta turcilor otomani de a-şi păstra supremaţia asupra unei porţiuni cât mai întinse din Balcani, încercările Rusiei de a-şi spori influenţa în zonă, eforturile Austriei de a face faţă ameninţărilor Rusiei şi forţelor naţionaliste din Balcani.</p>
                  <p rend="justify">Prima criză balcanică a început prin anexarea neaşteptată a Bosniei-Herţegovina de către Austria, în 1908 cu scopul de bloca ambiţiile turceşti sau sârbe în această regiune. Şerbia nu putea face nimic atâta vreme cât Rusia, slăbită de recentul război cu Japonia şi de revoluţia din 1905 nu-l oferea sprijinul. Totuşi, la nevoie, trupele germane erau gata să intre în luptă de partea Austriei, astfel încât stratagema Habsburgilor a reuşit. În urma acestui incident, Austria a devenit tot mai îndrăzneaţă, iar inamicii imperiului tot mai ostili. După patru ani de relativă linişte în sud-estul Europei, în Balcani au izbucnit două războaie, la scurt timp, unul după altul. Primul a izbucnit În 1912 când Serbia, Grecia, Bulgaria şi Muntenegru şi-au unit forţele pentru a anexa teritorii turceşti. La o lună după încetarea ostilităţilor, lupta pentru împărţirea prăzii a generat războiul dintre Bulgaria şi aliaţii ei. Bulgăria a fost învinsă. Totuşi, ameninţarea austriacă i-a împiedicat pe sârbi să profite de această victorie aşa cum ar fi dorit. Şerbia a considerat faptul drept un afront, aşa că situaţia din Balcani a devenit mai explozivă.</p>
                  <p rend="justify">În deceniile dinaintea declanşării războiului, în 1914 europenii au cochetat cu ideea de putere militară mai mult ca oricând în decursul istoriei. Această adeziune provenea într-o oarecare măsură din satisfacţia şi emoţia de a privi desfăşurările de forţă militară dublate de certitudinea că forţe masive apărau interesele ţării.</p>
                  <p rend="justify">Experienţa sugera şi considerentele de ordin practic care justificau admiraţia faţă de puterea militară. De la jumătatea secolului al XIX-lea, războaiele au fost, de regulă, rapide şi decisive, aducând rezultatele dorite cu preţul unor pierderi umane şi materiale relativ scăzute.</p>
                  <p rend="justify">Încrederea în primatul puterii militare a determinat statele europene să se angajeze într-o cursă a înarmărilor care a dus la formarea celor mai mari şi mai distrugătoare armate cunoscute în istorie. Dimensiunile acestor armate şi înzestrarea asigurată de epoca industrială necesitau o planificare atentă pentru mobilizarea lor. Angajamentele între aliaţi complicau şi mai mult planurile strategice. De exemplu, conducătorii germani erau nevoiţi să se pregătească pentru un război pe două fronturi. Ei considerau că mai întâi era necesar să înfrângă Franţa, care se dezvoltă rapid, apoi să întoarcă armele împotriva Rusiei.</p>
                  <p rend="justify">Aceste circumstanţe au determinat adoptarea unor strategii şi proceduri de mobilizare complicate şi rigide, care, o dată iniţiate, ar fi fost greu de modificat. Chiar dacă scopul acestei competiţii războinice era în primul rând defensiv, complexitatea situaţiei sporea temerile şi antipatiile naţionale, amplificând fiecare criză.</p>
                  <p rend="justify">Primul război mondial, 1914-l918</p>
                  <p rend="justify">Criza din Balcani care a declanşat primul război mondial a început la 28 iunie 1914 În acea zi, la Sarajevo, în Bosnia, a fost asasinat arhiducele Franz Ferdinand, moştenitorul tronului Austriei. Austria i-a făcut răspunzători de acest act terorist pe slavii naţionalişti influenţaţi de Serbia şi a făcut asupra acesteia presiuni menite să ofere un pretext pentru declanşarea războiului. Guvernarea habsburgică era hotărâtă să înlăture definitiv pericolul slav, iar Germania a făgăduit o dată în plus să sprijine Austria, cu care era aliată. Rusia nu-l putea dezamăgi din nou pe slavii din sud. Ca atare, a asigurat ajutor Serbiei. O lună mai târziu a izbucnit Marele Război, printr-o reacţie în lanţ a mobilizărilor.</p>
                  <p rend="justify">Declaraţia de război făcută Serbiei de către Austria la 28 iunie 1914 a determinat Rusia să-şi mobilizeze trupele la graniţa Austriei şi Germaniei, la 29 iulie. Două zile mai târziu, Germania a cerut Franţei să-şi precizeze intenţiile şi totodată a trimis un avertisment categoric Rusiei să înceteze mobilizările. Cum conducerea ţaristă nu a dat atenţie avertismentului, la 1 august, Germania a declarat război Rusiei.</p>
                  <p rend="justify">În aceeaşi zi în care Germania şi Rusia au intrat în război, a început mobilizarea trupelor franceze. Peste două zile, Germania a lansat un atac prin Belgia în direcţia Franţei.</p>
                  <p rend="justify">Anglia a declarat că un tratat semnat în 1829 o obligă să apere statul neutru al Belgiei, astfel că, la 4 august, a intrat în război împotriva Germaniei. Planurile de război ale tuturor acestor combatanţi anticipau victorii rapide, deci un război scurt. Din nefericire, previziunile lor nu au fost sortite să se îndeplinească.</p>
                  <p rend="justify">Când Tripla Alianţă şi Antanta au dezlănţuit războiul, Italia a rămas la început neutră. Dar Germania şi Austria şi-au găsit alţi aliaţi. În noiembrie 1914 li s-a alăturat Turcia. În anul următor, Bulgaria s-a aliat cu Germania şi Austria. Aceste patru „Puteri Centrale”, grupate la un loc în mijlocul continentului, dispuneau de avantajul strategic de a-şi putea coordona relativ uşor operaţiunile militare. Un dezavantaj mai important era efortul epuizant al luptei pe două fronturi.</p>
                  <p rend="justify">Pe frontul de vest, unde se decidea soarta războiului, Germania se confrunta cu trei dintre „puterile aliate” - Franţa, Anglia şi, din mai 1915 Italia. În 1917 Statele Unite au devenit o „putere asociată” de partea aliaţilor. În anul 1917 printre puterile aliate asociate se numărau şi România, Grecia, Portugalia şi multe state din America Latină. Pe frontul de est, Rusia ducea greul războiului luptând de partea Aliaţilor împotriva Puterilor Centrale.</p>
                  <p rend="justify">Frontul de Vest.</p>
                  <p rend="justify">La câteva săptămâni după invazia Franţei, a devenit limpede că ofensiva germană pe frontul de vest suferise un eşec. Forţele masate aici s-au rezumat la un război de rutină, fără prea multe manevre şi cu mari pierderi de vieţi omeneşti. Armatele potrivnice au săpat o serie de tranşee de-a lungul liniilor frontului care străbăteau estul Franţei pe o lungime de circa 800 de km. Aici au rămas să se supravegheze una pe alta peste o fâşie de pământ neutră, scurmată de obuze şi înţesată de sârmă ghimpată.</p>
                  <p rend="justify">Mitralierele, „reginele tranşeelor”, poziţionate astfel încât să acopere liniile frontului cu foc încrucişat, făceau ca atacuri să fie extrem de distructive. Barajele de artilerie grea, vremea nefavorabilă, şobolanii au făcut din aceste tranşee iadul pe pământ.</p>
                  <p rend="justify">Noua tehnologie militară – gaze toxice, tancuri şi avioane – a sporit ororile acestui război de tranşee.</p>
                  <p rend="justify">Două din cele cele mai importante bătălii de pe frontul de vest ilustrează natura şi consecinţele luptei duse în asemenea condiţii. După un război greu şi costisitor, purtat pe toată durata anului 1915 aproape fără nici o deplasare a liniilor frontului, în 1916 comandamentul german a decis iniţierea unui atac la Verdun, mai mult cu scopul de a ucide soldaţi francezi decât de a crea o breşă. Atacurile care durau de aproape un an „scăldaseră Franţa în sânge”, cum se şi dorea, pierderile cifrându-se la aproximativ 350000 de vieţi. Dar şi nemţii au avut mult de suferit, înregistrând un număr aproape egal de victime.</p>
                  <p rend="justify">În timp ce la Verdun se dădeau lupte crâncene, Anglia a lansat o ofensivă pe râul Somme. 70000 de militari britanici au murit aici, înainte ca vreunul dintre ei să ajungă la liniile germane. Încă din prima zi de luptă un batalion canadian a pierdut 90% dintr-un efectiv de 800 de oameni. Aliaţii nu au reuşit să înainteze mai mult de 10 km, fără să facă vreo cucerire mai importantă, în schimb, în cele şase luni ale campaniei de pe Somme au pierdut peste 600000 de oameni. Pierderile Germaniei s-au ridicat la aproape 700000 de soldaţi.</p>
                  <p rend="justify">Frontul de Est.</p>
                  <p rend="justify">Pe frontul de est armatele au purtat un război mai dinamic. Cu toate acestea, în primul an rezultatele nu s-au deosebit prea mult de cele din vest – pierderi grele şi nici o victorie remarcabilă în încleştarea dintre armata rusă şi cea germano-austriacă. Totuşi, în 1916 şansa părea să le surâdă germanilor (care duceau greul efortului de război al Triplei Alianţe).</p>
                  <p rend="justify">Cum în 1917 economia Rusiei apoi sistemul socio-politic au început să se prăbuşească, Germania avea toate motivele să spere că-şi va muta în curând întregul efectiv pe frontul de vest.</p>
               </div>
               <div type="div3">
                  <head>Războiul naval.</head>
                  <p rend="justify">Încă de la începutul războiului, Anglia a deţinut supremaţia pe mare, folosind acest avantaj pentru a menţine o blocadă împotriva Puterilor Centrale. În cele din urmă, lipsa de materii prime şi de hrană a zădărnicit în mare măsură efortul de război, provocând o adevărată foamete. Submarinele germane dominau adâncurile, având posibilitatea de a bloca Anglia, dar numai prin generalizarea atacului, împotriva tuturor navelor, inclusiv ale ţărilor neutre că Statele Unite. Germania a ezitat mult timp înainte de a-şi lansa submarinele într-un astfel de război naval întrucât atacurile împotriva vaselor naţiunilor necombatante i-ar fi determinat cu siguranţă pe americani să declare război Puterilor Centrale. Dar cum în 1916-l917 se întrezăreau perspectivele unei victorii germane, iar efectele războiului începeau să se facă simţite asupra poporului german submarinele au pornit la atac.</p>
                  <p rend="justify">În aprilie 1917 Statele Unite au declanşat război Puterilor Centrale, conflictul devenind „o cruciadă morală”, care reflectă atitudinea preşedintelui Woodrow Wilson faţă de această campanie militară. Wilson a descris conflictul drept o luptă pentru democraţie, pentru „libertatea mărilor”, autodeterminare naţională Şi o lume guvernată prin diplomaţie cinstită şi deschisă, sub îndrumarea „Ligii Naţiunilor”. El a rezumat aceste idealuri în cele „Paisprezece puncte”, făgăduind că acest conflict va fi „un război care va pune capăt tuturor celorlalte războaie”, astfel încât „lumea aflată în siguranţă să poată instaura democraţia”.</p>
                  <p rend="justify">Revoluţia din Rusia, din martie 1917 a înlocuit autocraţia printr-o guvernare care părea orientată către o democraţie parlamentară. Cu toate acestea, noii conducători s-au bucurat de o slabă adeziune din partea maselor, fără a beneficia de alte baze de putere. Ei au mai greşit şi prin faptul că au continuat un război pe care majoritatea ruşilor nu-l mai puteau suporta. Astfel, în noiembrie 1917 a izbucnit un al doilea val de revolte, care a adus la putere un guvern decis să scoată ţara din război. La începutul anului 1918 Rusia s-a recunoscut învinsă.</p>
                  <p rend="justify">Chiar şi după încetarea războiului de pe frontul de est, Germania tot nu mai putea ieşi învingătoare împotriva forţelor unite ale Puterilor Aliate occidentale. O ofensivă germană iniţiată în primăvara şi vara anului 1918 s-a oprit la 80 km de Paris, după care a urmat un contraatac al Aliaţilor. Până în toamnă, această ofensivă a adus victoria. La 11 noiembrie 1918 Germania a semnat armistiţiul care punea capăt războiului.</p>
                  <p rend="justify">Pacea de la Paris şi urmările războiului.</p>
                  <p rend="justify">Preşedintele Wilson s-a dus la Paris ca să participe la Conferinţa de pace în calitate de şef al delegaţiei Statelor Unite. El a luat această iniţiativă fără precedent pentru un preşedinte al Statelor Unite pentru a se asigura că scopurile sale pacifiste vor fi consemnate în tratate.</p>
                  <p rend="justify">Numai că premierul francez Georges Clemenceau reprezenta o naţiune decisă să-l pedepsească pe germanii care pierduseră războiul.</p>
                  <p rend="justify">Proiectele pacifiste ale lui Wilson stăteau în calea unui astfel de tratat cu caracter punitiv. Primul ministru al Angliei, David Lloyd George venise la Paris cu intenţii mai apropiate de cele ale lui Clemenceau decât ale lui Wilson.</p>
                  <p rend="justify">Pacea încheiată la Paris s-a concretizat în cinci documente, începând cu cel mai important, Tratatul de la Versailles, semnat cu Germania la 28 iunie 1919 Acest acord şi cele încheiate cu celelalte Puteri Centrale conţineau multe elemente pe care Wilson le socotea indispensabile. Dar atitudinea francezilor şi a englezilor, pe lângă alte aspecte, a împiedicat realizarea în totalitate a scopurilor lui Wilson. De exemplu, răspândirea eterogenă a grupurilor naţionale în estul Europei făcea imposibilă aplicarea consecventă a ideii sale de autodeterminare naţională.</p>
                  <p rend="justify">Măsura reuşitei lui Wilson poate fi apreciată în parte printr-o trecere în revistă a prevederilor Tratatului de la Versailles. Wilson dorea o pace cât mai puţin revanşardă cu putinţă; eforturile sale au reuşit să atenueze întrucâtva spiritul vindicativ, fără însă a-l anula complet. Tratatul stipula ocuparea de către învingători a bazinului Rinului, zonă de importanţă industrială şi strategică, pe o perioadă de 15 ani. În ansamblu, această prevedere făcea ca Germania să piardă un teritoriu în care locuia o zecime din populaţia sa. În plus, armata germană urma să funcţioneze fără un comandament general, fiind limitată la numai 100000 de oameni. Germaniei i se interzicea accesul în noua Ligă a Naţiunilor, iar coloniile sale trebuiau cedate învingătorilor, urmând să treacă sub controlul Ligii.</p>
                  <p rend="justify">Articolul 231 al tratatului de la Versailles dădea Germaniei o lovitură extrem de cruntă. Astfel, ea se vedea nevoită să accepte o clauză prin care era socotită răspunzătoare de toate distrugerile provocate de război. De asemenea, Germania trebuia să se angajeze că va plăti aceste distrugeri (reparaţii). Când delegaţia germană a formulat obiecţii cu privire la aceste clauze, Puterile Aliate au obligat-o să le accepte. Revoltaţi, naţionaliştii germani au început curând să atace acest tratat umilitor. Totodată, ei i-au condamnat cu asprime pe guvernanţii care îl acceptaseră.</p>
                  <p rend="justify">Indiferent de intenţiile lui Wilson, era limpede că Germania se simţea pedepsită.</p>
                  <p rend="justify">Până la data parafării documentelor diplomatice, forţele naţionaliste reuşiseră să zdruncine din temelii Imperiul Habsburgic. Puterile Aliate au cerut Austriei, redusă acum la un sfert din fostul său teritoriu, să semneze tratatul de la Saint Germain (septembrie1919), iar noului stat al Ungariei să accepte tratatul de la Trianon (iunie 1920). Aceste documente conţineau prevederi restrictive şi punitive similare cu cele din tratatul de la Versailles.</p>
                  <p rend="justify">Turcia, la Neuilly în noiembrie 1919 şi Bulgaria au fost tratate identic. De asemenea, tratatele au consfinţit edificarea a ceea ce s-a numit România Mare.</p>
                  <p rend="justify">Urmările imediate ale Marelui Război.</p>
                  <p rend="justify">La încheierea primului război mondial, pierderile umane se cifrau la 110 milioane de vieţi, iar cele materiale la aproape 400 miliarde de dolari. Rusia fusese grav afectată. De fapt, pierderile omeneşti, materiale şi financiare au făcut imposibilă supravieţuirea Imperiului Romanovilor. Prăbuşirea Rusiei ţariste a dus la apariţia primului stat comunist, Rusia Sovietică şi la independenţa Poloniei, Lituaniei, Letoniei, Estoniei şi Finlandei.</p>
                  <p rend="justify">Războiul a zdruncinat un alt stat de mari proporţii: Imperiul Austriac. Astfel, minoritatea slavă din sud era acum liberă să se alipească Serbiei, formând un nou stat – Iugoslavia. Minoritatea cehă s-a desprins şi ea de Austria, întemeind o ţară de sine stătătoare, Cehoslovacia. Un vechi stat dinastic a dispărut de pe harta Europei. Fostele sale teritorii s-au reorganizat într-o structură de state naţionale care va dura până în anii ‘90</p>
                  <p rend="justify">Prăbuşirea autocraţiei, martie 1917</p>
                  <p rend="justify">Lipsit treptat şi de sprijinul aristocraţiei, regimul ţarist se apropia cu paşi repezi de sfârşit. Totuşi, cei care au dărâmat vechiul regim au fost oameni de rând. Pâinea şi combustibilul insuficient au determinat o parte din populaţia chinuită de foame şi frig a Petrogradului să intre în grevă. Curând după izbucnirea războiului cu Puterile Centrale, conducerea statului dăduse capitalei numele rusesc de „Petrograd”, în locul celui germanic de „Sankt Petersburg”.</p>
                  <p rend="justify">Forţele revoluţionare au ieşit pe străzile capitalei de ziua internaţională a femeii, la 8 martie 1917 (23 februarie după vechiul calendar rusesc care a rămas în vigoare până după revoluţia comunistă).</p>
                  <p rend="justify">Statul a încercat fără succes să reprime prin forţă revolta. La sfatul Alexandrei, ţarul Nicolae a recurs la ultima armă: a ordonat rebelilor să înceteze demonstraţiile. Nimeni nu l-a luat în seamă. Atunci liderii Dumei (Parlamentului), care până atunci fuseseră uneltele obediente ale ţarului, au luat atitudine împotriva conducătorului. La 12 martie ei au format un guvern provizoriu alcătuit din douăzeci de membri.</p>
                  <p rend="justify">Majoritatea erau liberali burghezi, totuşi grupul includea şi un cunoscut revoluţionar socialist de orientare moderată, Alexandr Kerenski. Acest guvern provizoriu intenţiona să desfiinţeze autocraţia şi să instituie o guvernare parlamentară.</p>
                  <p rend="justify">Nicolae al II lea nu a avut de ales. La 15 martie el a fost nevoit să abdice.</p>
                  <p rend="justify">În ziua în care a fost creat guvernul provizoriu, s-a format în paralel un alt centru de putere, Sovietul de deputaţi al muncitorilor şi soldaţilor din Petrograd.</p>
                  <p rend="justify">Curând, în toată Rusia s-au format Soviete revoluţionare similare.</p>
                  <p rend="justify">Reprezentanţii acestor consilii locale s-au întrunit la Petrograd la 16 iunie 1917 în cadrul primului Congres al Sovietelor din întreaga Rusie. Participanţii (285 revoluţionari socialişti) au pus bazele unui Comitet Executiv Central, asigurând continuitatea conducerii. Sovietele s-au bucurat de un larg sprijin popular, nu însă şi guvernul provizoriu.</p>
                  <p rend="justify">Faptul că guvernul provizoriu nu a reuşit să câştige adeziunea maselor reprezintă consecinţa unei anumite linii politice şi a incapacităţii de a rezolva gravele probleme cu care continua să se confrunte. De exemplu, noii lideri promiteau o reformă funciară de perspectivă, nu una imediată, cum pretindea ţărănimea. Mai mult decât atât, întreaga populaţie continua să sufere din pricina inflaţiei galopante, a scăderii drastice a producţiei industriale şi a distrugerii sistemului de transport. Mai presus de orice, guvernul a dezamăgit masele în momentul în care s-a declarat fidel alianţei de război, deşi era din ce în ce mai limpede că Rusia nu avea nici o şansă să iasă învingătoare. Întrucât guvernul provizoriu continua să adopte o politică pe care masele o respingeau, bolşevicii s-au pregătit să pună mâna pe putere.</p>
               </div>
            </div>
            <div type="div2">
               <head>Revoluţia din Octombrie.</head>
               <p rend="justify">Lenin, care, după eşecul revoltei din iulie se refugiase în Finlanda, a trimis mesaje prin care îndemna Partidul să preia puterea în ţară. La 5 noiembrie Lenin s-a întors deghizat la Petrograd şi, cu mare dificultate, a obţinut adeziunea celorlalţi lideri bolşevici la insurecţia armată.</p>
               <p rend="justify">Leon Troţki, marxist înveterat şi proaspăt convertit la bolşevism, s-a dovedit cel mai înflăcărat suporter al lui Lenin în problema revoluţiei.</p>
               <p rend="justify">În noaptea de 7 noiembrie (25 octombrie, după vechiul calendar) trupele rebele au preluat controlul asupra nodurilor de transport şi comunicaţii din capitală. În zorii zilei de 8 noiembrie o „Gardă roşie” formată din muncitorii oraşului, o unitate de soldaţi din Petrograd condusă de bolşevici şi marinarii de la baza Kronstadt din apropiere, care s-au alăturat proletariatului, au atacat Palatul de Iarnă, în care se afla sediul guvernului provizoriu. Aici nu au întâmpinat aproape nici o rezistenţă. O lovitură de stat practic fără vărsare de sânge a răsturnat guvernul provizoriu, iar clasă muncitoare a preluat puterea. În ciuda acestei schimbări lipsite de violenţă, ruşii aveau să treacă printr-o perioadă de tranziţie brutală.</p>
               <p rend="justify">În martie 1918 bolşevicii au schimbat denumirea organizaţiei din care făceau parte, numind-o Partidul Comunist. În această organizaţie, poziţiile cele mai înalte erau deţinute de trei mici grupuri. Aceste organe executive erau biroul politic (Politbiuro), secretariatul şi biroul organizatoric (Orgbiuro). Politbiuro şi secretariatul aveau puterea cea mai mare, deşi în statutul partidului se prevedea că ele trebuiau controlate de un comitet central.</p>
               <p rend="justify">Teoretic, aceşti membri erau aleşi şi îndrumaţi de marea masă a membrilor de partid. Începând cu micile organizaţii (celule) de partid locale de la baza ierarhiei, fiecare grup de comunişti ar fi trebuit să-şi aleagă delegaţii care să-l reprezinte la următorul nivel ierarhic, printr-o succesiune de verigi ajungând până la Congresul partidului şi la Comitetul central. Practic, conducătorii partidului desemnau liderii, trecând peste organizaţiile locale şi decideau linia politică fără a cere avizul celor aflaţi pe trepte ierarhice inferioare.</p>
               <p rend="justify">Deşi după Revoluţia din noiembrie 1917 puterea supremă era deţinută de partid, din punct de vedere tehnic, statul se baza pe structura sovietelor. În iulie 1918 conducătorii noului stat au adoptat o constituţie care descria acest sistem oficial de „Republică Socialistă Federativă Sovietică Rusă” (RSFSR), instituit în locul autocraţiei şi guvernului provizoriu. Organizarea statului în soviete şi principiile de funcţionare a acestora erau identice cu cele ale partidului, în sensul că, teoretic, consiliile inferioare îşi trimiteau delegaţi la nivele succesiv tot mai înalte, până la Congresul naţional al sovietelor din Rusia. Şi de această dată, conducerea la vârf controla de fapt, majoritatea alegerilor şi liniilor politice. O dată cu elaborarea constituţiei în primele luni ale anului 1918 liderii ruşi au mutat şi capitala noii RSFSR la Moscova.</p>
               <p rend="justify">Întrucât Congresul sovietelor nu se întâlnea decât periodic, în cadrul lui au fost alese un Comitet central executiv şi un Consiliu al comisarilor poporului (Sovnarkom), care urmau să funcţioneze ca organe de conducere permanente. În linii mari, Consiliul comisarilor poporului era analog cu cabinetul miniştrilor dintr-un sistem parlamentar. Membrii acestor organe executive ale sovietelor aveau o poziţie înaltă în partid.</p>
               <p rend="justify">De exemplu, Lenin conducea atât Biroul politic al partidului, cât şi Sovnarkom. Această practică ştergea deosebirile la vârf între cele două sisteme, însă din punct de vedere organizatoric, partidul domina sistemul de guvernare şi controla statul sovietelor.</p>
            </div>
            <div type="div2">
               <head>Împlinirea Revoluţiei.</head>
               <p rend="justify">În primele luni după instalarea sa la putere, noua conducere a decretat revoluţia socio-economică. S-au înlăturat reminiscenţele vechiului regim, prin interzicerea titlurilor nobiliare şi prin confiscarea averilor aristocraţiei, ale unei părţi din clasa mijlocie şi ale Bisericii. De asemenea, liderii comunişti au început să naţionalizeze economia, luând pământul de la ţărani, favorizând preluarea controlului fabricilor de către muncitori şi transformând toate băncile şi marile industrii în proprietăţi de stat. Deşi aceste măsuri revoluţionare, precum şi altele aplicate până în 1921 nu au fost întotdeauna duse până la capăt, începuse totuşi o transformare radicală.</p>
               <p rend="justify">Asemenea schimbări generale, operate de un singur partid, au stârnit proteste. La începutul anului 1918 comuniştii au ripostat prin suprimarea tuturor celorlalte partide, în afara revoluţionarilor socialişti cu vederi de stânga. În următoarele câteva luni, revoluţionarii socialişti de stânga s-au îndepărtat de comunişti, drept care toate partidele de opoziţie au fost desfiinţate. Ca o garanţie suplimentară a puterii, în decembrie 1917 conducătorii sovietelor au înfiinţat o forţă de securitate numită CEKA. Această organizaţie condusă de Feliks Dzerjinski, a fost precursoarea „poliţiei secrete”, care a operat sub diverse denumiri până la desfiinţarea KGB, în 1991</p>
               <div type="div3">
                  <head>ÎNTREBĂRI DE VERIFICARE</head>
                  <p rend="justify">1 Care au fost crizele internaţionale care au premers izbucnirii primului război mondial? 2 Care a fost principala diferenţă dintre desfăşurarea ostilităţilor pe fronturile de vest şi de est? 3 Care au fost principalele prevederi ale tratatului de la Versailles? 4 Din ce motive sistemul tratatelor de la Paris a fost considerat germenele care a pregătit următoarea conflagraţie mondială? 5 Care au fost principalele etape ale desfăşurării revoluţiei ruse?</p>
                  <p rend="justify">BIBLIOGRAFIE SELECTIVĂ</p>
                  <p rend="justify">1 Eric J. Hobsbawm, Secolul extremelor, Editura Lider, Bucureşti, 1999 2 Michael Howard, Războiul în istoria Europei, Editura Sedona, Timişoara, 1997 cap 7 3 Constantin Kiriţescu, Istoria războiului pentru întregirea României, Editura Ştiinţifică şi Enciclopedică, Bucureşti, 1989 2 vol. 4 Richard Pipes, Scurtă istorie a revoluţiei ruse, Humanitas, Bucureşti, 1999 5 Marcel N. Popă, Primul război mondial, Editura Ştiinţifică şi Enciclopedică, Bucureşti, 1979</p>
               </div>
               <div type="div3">
                  <head>
                     <label>Tema XI.</label>Europa între cele două războaie mondiale</head>
                  <p rend="justify">După parcurgerea acestei teme veţi învăţa: 1 Primele etape ale evoluţiei Rusiei Sovietice. Suprastructura stalinistă 2 Instaurarea şi evoluţia regimurilor politice de tip totalitar în Italia şi Germania 3 Viaţa politică a Franţei între cele două războaie mondiale 4 Marea Britanie şi problemele insolvabile ale crizei socio-economice.</p>
                  <p rend="justify">Uniunea Sovietică. Primii ani. După ce s-au confruntat cu criza din 1920-l922 conducătorii comunişti au avut posibilitatea să acorde mai multă atenţie edificării noii ordini. Către sfârşitul deceniului, în linii mari se încheiase formarea noului stat: Uniunea Republicilor Socialiste Sovietice (URSS). În continuare, autorităţile comuniste au dispus o vreme îndelungată de un stat extrem de puternic, ca instrument de aplicare a propriei politici.</p>
                  <p rend="justify">În 1921 Lenin a propus adoptarea unor măsuri drastice pentru a pune capăt suferinţelor şi tulburărilor create de războiul civil şi de comunismul de război. El şi-a denumit planul „Noua Politică Economică” (NEP), proiect care i-a înspăimântat pe numeroşi lideri comunişti. NEP displăcea multor funcţionari ai partidului fiindcă implica o îndepărtare de extremismul comunismului de război şi orientarea către un sistem care combina socialismul dictatorial cu iniţiativa privată capitalistă. În cele din urmă, adversarii lui Lenin au cedat în faţa argumentului zdrobitor potrivit căruia numai prin adoptarea acestor practici burgheze limitate se va putea reface economia îndeajuns de rapid ca statul sovietic să fie salvat de la pieire.</p>
                  <p rend="justify">Din punct de vedere politic, constituţia URSS din 1924 nu făcea nici o referire la Partidul Comunist. În pofida acestei omisiuni, în 1924 cele 472 000 de comunişti conduceau o populaţie de 150000000 de locuitori. Mai mult decât atât, partidul era cel care decidea în privinţa admiterii noilor membri. Deşi deţineau supremaţia asupra restului populaţiei, cei aproape 500000 de comunişti auto-aleşi nu aveau puteri egale în cadrul partidului. În conformitate cu principiile stipulate, autoritatea supremă revenea Congresului naţional al partidului, dar, în realitate, câţiva lideri (mai puţin de 100) din patru mici organisme executive exercitau un control dictatorial asupra partidului şi al statului. Cei mai importanţi dintre aceşti aceşti şefi comunişti erau secretarul general şi membrii Politbiuro-ului (în 1924 numărul lor era de şapte).</p>
                  <p rend="justify">După moartea lui Lenin însă (21 ianuarie 1924), dezbaterile politice s-au bucurat de o atenţie deosebită în cadrul luptei pentru putere. Fiecare candidat susţinea că el cunoaşte linia corectă care trebuia adoptată de partid. Troţki şi Stalin s-au înfruntat cel mai violent în problema şanselor de reuşită a comunismului în Rusia Sovietică, în absenţa unei revoluţii marxiste internaţionale în viitorul apropiat. Troţki era adeptul concepţiei tradiţionale a partidului potrivit căreia succesul din URSS necesita o victorie a proletariatului mondial, opinie pe care o susţinea cu îndârjire.</p>
                  <p rend="justify">În replică, Stalin susţinea că, fără îndoială, comunismul putea învinge în URSS, chiar în condiţiile triumfului comunismului mondial în viitorul îndepărtat. Partidul Comunist Sovietic, devenit tot mai naţionalist, se simţea extrem de atras de ideea lansată de Stalin, aceea a „comunismului într-o singură ţară”. Evidentul eşec al mişcărilor comuniste din alte ţări pleda în favoarea doctrinei lui Stalin.</p>
                  <p rend="justify">Troţki şi Stalin aveau păreri divergente şi într-o altă problemă: continuarea NEP sau impunerea unei schimbări rapide, pentru desăvârşirea socialismului în URSS. Totuşi, faptul că Stalin era adeptul NEP era în avantajul lui, situându-l în aceeaşi tabără cu Buharin şi alţi câţiva veterani de partid.</p>
                  <p rend="justify">Victoria lui Stalin a fost obţinută la Congresul partidului din decembrie 1927 Deputaţii participanţi la această sesiune au decis că nimeni nu se putea abate de la politica de partid stabilită de el.</p>
                  <p rend="justify">Rivalii săi fie i-au adoptat punctul de vedere, fie au fost demişi sau chiar excluşi din partid. După excluderea sa din partid, Troţki a părăsit, în 1929 Uniunea Sovietică. În 1940 a fost asasinat din ordinul lui Stalin.</p>
                  <p rend="justify">La începutul anului 1928 curând după alegerea lui Stalin în fruntea partidului, măsurile luate de el demonstrau hotărârea de a impune o dezvoltare rapidă a statului, cu o economie industrială total socialistă. Metodele lui Stalin i-au dezvăluit în scurt timp intenţia de a exercita controlul absolut asupra statului, economiei şi a oricărui alt aspect al existenţei.</p>
                  <p rend="justify">În dispută cu Troţki, Stalin susţinuse perpetuarea NEP–ului. În 1929 el şi-a schimbat opinia, cerând o extindere rapidă a industriei, schimbare care presupunea aplicarea consecventă a principiilor socialismului. Totodată, Stalin a decretat instituirea colectivizării în agricultură. Primul plan cincinal a fost elaborat de Stalin în 1929 Pentru perioada 1929-l933 el conţinea următoarele prevederi: colectivizarea a 20% din gospodăriile ţărăneşti, o creştere de circa 250% a industriei oţelului, o creştere a numărului de tractoare de la 1300 la 170 000 pe an. Planul prevedea creşteri la fel de spectaculoase şi pentru producţia de fier, ciment, textile, curent electric şi alte bunuri. Al doilea plan cincinal (1933-l937) aproape că desăvârşea transformarea economică a marii puteri răsăritene. În 1941 când al treilea plan a fost întrerupt de izbucnirea celui de-al doilea război mondial, Uniunea Sovietică devenise una dintre primele ţări industriale. URSS ocupa atunci locul al treilea la producţia industrială, în urma Statelor Unite şi a Germaniei, dar înaintea Marii Britanii. Această remarcabilă realizare a necesitat adoptarea unor măsuri drastice. Muncă silnică prestată de milioane de deţinuţi arestaţi pentru delicte economice şi politice a devenit o componentă esenţială a sistemului industrial stalinist. Astfel, deşi ţăranii au dus greul în acest deceniu de revoluţie industrială, muncitorimea a avut şi ea de suferit. Între 1928-l941 nivelul de trai al tuturor familiilor muncitoreşti a înregistrat o scădere accentuată.</p>
                  <p rend="justify">Stalin a renunţat la practicile NEP, revenind la politica sa de industrializare şi dezvoltare militară forţată, pentru a oferi Rusiei garanţia securităţii într-o lume dominată de capitalişti. În încercarea sa de garanta securitatea pe cale diplomatică, Stalin a continuat linia epocii NEP. Miniştrii de externe din anii 1920-l930 au folosit îndeosebi metode tradiţionale de a trata cu alte state. De exemplu ei au solicitat – şi în cele din urmă au obţinut – recunoaşterea diplomatică oficială din partea aceloraşi naţiuni capitaliste pe care doctrina comunistă le declarase adversare.</p>
                  <p rend="justify">Diplomaţii tinărului stat comunist au înregistrat şi alte succese, în afara recunoaşterii oficiale internaţionale. Ei au stabilit relaţii speciale cu Germania (Tratatul de la Rapallo), în 1922 încheind un pact de neagresiune cu Estonia, Letonia, Polonia şi România în 1929 În 1935 Ministerul de Externe a făcut un important pas înainte prin semnarea unui acord de securitate mutuală cu Franţa.</p>
                  <p rend="justify">Oficialităţile sovietice au combinat aceste măsuri diplomatice cu o intensă campanie propagandistică de dezarmare şi cooperare internaţională pusă în slujba păcii. Această ultimă iniţiativă a dus până la urmă la acceptarea URSS în Liga Naţiunilor în 1934 Nu cu mult înainte de sfârşitul deceniului al doilea, sovieticii respinseseră Liga, declarând-o un club burghez, iar statele capitaliste, la rândul lor, refuzaseră să admită Rusia Sovietică în cadrul organizaţiei. La mijlocul anilor 30 URSS pierduse sub multe aspecte imaginea de stat proscris.</p>
                  <p rend="justify">Cu toate acestea, deşi securitatea URSS se baza în principal pe dezvoltarea economică, pe Armata Roşie şi pe diplomaţie, conducerea sovietică a adoptat o altă măsură, mult mai puţin obişnuită, pentru a-şi promova interesele peste hotare. În 1919 a fost înfiinţat Kominternul, o nouă organizaţie comunistă internaţională, care încerca să infiltreze comunişti pretutindeni, cu scopul de a slăbi statele capitaliste şi a face propagandă sovietică.</p>
                  <p rend="justify">Acest scop subversiv asumat contrazicea diplomaţia tradiţională a Ministerului de Externe, împiedicând uneori statornicirea unor bune relaţii cu naţiunile capitaliste.</p>
                  <p rend="justify">La mijlocul deceniului al patrulea, când guvernările de extremă dreaptă din Germania şi Italia au început să constituie o ameninţare pentru Uniunea Sovietică, ostilitatea Kominternului faţă de capitalism a devenit mai puţin făţişă. Atunci organizaţia a proclamat o politică a „Frontului comun”, îndemnând toate forţele politice care se opuneau fascismului şi naţional-socialismului să se unească în lupta împotriva acestor noi pericole. În realitate, activitatea Kominternului, atât în faza subversivă, cât şi în cea a Frontului comun, nu avea prea mare importanţă pentru poziţia internaţională a URSS. În 1941 când a avut loc ciocnirea dintre comunişti şi fascişti, industria sovietică şi Armata Roşie modernă s-au interpus între statul sovietic şi dezastru.</p>
                  <p rend="justify">Italia. Instaurarea regimului fascist. Cei doi ani de criză de după Marele Război i-au determinat pe mulţi naţionalişti îndârjiţi să emită pretenţia că ar putea salva Italia ducând-o pe culmile gloriei. Ei au organizat bande de bătuşi de stradă, pregătiţi ca, la nevoie, să-şi impună punctul de vedere prin forţă. Figura cea mai proeminentă din rândurile acestor naţionalişti a fost Benito Mussolini.</p>
                  <p rend="justify">Mussolini (1883-l945) şi-a început cariera politică înainte de primul război mondial, ca socialist. Talentul său oratoric şi scriitoricesc i-a asigurat în scurt timp un loc de frunte în partid, Mussolini devenind editorul ziarului organizaţiei. În pofida succeselor sale politice, Mussolini s-a îndepărtat de socialişti.</p>
                  <p rend="justify">După izbucnirea Marelui Război în 1914 aceştia s-au declarat împotriva oricărei opoziţii naţionaliste, însă Mussolini ar fi vrut ca Italia să lupte împotriva Puterilor Centrale. Când Italia a intrat în război, Mussolini a acţionat pe baza acestei convingeri şi s-a înrolat ca voluntar. La sfârşitul războiului, în 1918 Mussolini aderase la extrema dreaptă. Era deja pregătit să lupte pentru noile sale principii. În 1919 el a organizat Fasci di Combattimento (grupuri de luptă) în vederea luptelor de stradă cu stângiştii, forţă pe care acum o socotea cel mai mare duşman al Italiei.</p>
                  <p rend="justify">După luni întregi de lupte în stradă, care l-au pregătit pentru a-şi putea asuma răspunderea guvernării, în noiembrie 1921 Mussolini şi-a organizat adepţii într-un partid politic. Noul Partid Fascist număra circa 300 000 de membri şi avea 35 de reprezentanţi în legislativ.</p>
                  <p rend="justify">În calitate de apărători ai iniţiativei particulare, ordinii publice şi drapelului italian, fasciştii s-au bucurat de o adeziune şi mai largă în rândul maselor. Reacţiile faţă de luptă pentru putere a fasciştilor demonstrau că, la mijlocul anului 1922 printre adepţii partidului se numărau nu numai aristocraţi, elemente din păturile inferioare ale clasei mijlocii, dar şi câţiva industriaşi. Între timp, fasciştii deveniseră în egală măsură eroii conducătorilor militari, ai Bisericii catolice şi ai regelui Italiei, Victor Emmanuel al III lea (1900-l946).</p>
                  <p rend="justify">Mussolini a înţeles că sosise momentul potrivit. În septembrie 1922 el a început negocierile cu reprezentanţii autorităţii monarhice şi cu alte oficialităţi, pregătindu-şi accesul la conducerea statului. Cămăşile Negre au susţinut pretenţiile la putere ale şefului lor, organizând un marş de proporţii spre Roma, la 28 octombrie 1922 Conducerea statului a încercat să împiedice prin forţă această acţiune. Regele a refuzat să semneze un decret de instituire a legii marţiale şi i-a oferit lui Mussolini funcţia de prim-ministru al Italiei. În clipa în care i s-a deschis un drum liber şi sigur către Roma, Mussolini a urmat Cămăşile Negre în Capitală, unde s-a instalat la cârma ţării.</p>
               </div>
            </div>
            <div type="div2">
               <head>Germania. Republica de la Weimar. Instaurarea nazismului.</head>
               <p rend="justify">Până în ultimele zile ale primului război mondial, majoritatea germanilor sperau într-o victorie. În octombrie-noiembrie 1918 vestea că ţara lor suferise o înfrângere militară şi că în curând urma să se predea i-a aruncat pe germani într-o stare de neagră deznădejde şi de haos. Au izbucnit revolte, care s-au extins rapid.</p>
               <p rend="justify">La 9 noiembrie 1918 împăratul Wilhelm al II-lea a abdicat iar socialiştii moderaţi din Berlin au proclamat Germania republică. În pofida acestei declaraţii, naţiunea abia îşi începuse dificila tranziţie către autodeterminare.</p>
               <p rend="justify">În afara cercului de socialişti susţinători ai noii republici, existau şi alţii, care voiau să urmeze exemplul ruşilor bolşevici. Una dintre aceste forţe marxiste revoluţionare, Uniunea Spartakus, condusă de Rosa Luxemburg şi Karl Liebknecht, s-a pregătit să răstoarne noua guvernare încă înainte ca aceasta să fi prins contur. La 5 ianuarie 1919 spartachiştii au întreprins o tentativă de revoluţie proletară care a fost însă imediat zdrobită. Trupele germane au reprimat mişcarea şi i-au arestat pe cei doi conducători, care au fost asasinaţi la 15 ianuarie.</p>
               <p rend="justify">Conducătorii militari germani au apelat la armată pentru a-l reprima pe spartachişti, fiindcă nu aveau nimic comun cu orientarea de stânga. Totodată, aceşti militarişti nu erau interesaţi de ideea de republică. Se impunea că adepţii guvernării reprezentative să creeze instituţii politice eficiente, dacă voiau să Aibă vreo şansă de succes în Germania. Ei s-au întrunit la Weimar într-o adunare constituantă, desfăşurată timp de câteva luni, din februarie până în iulie 1919 în cadrul căreia au fost elaborate legile fundamentale al Republicii Germania. Constituţia de la Weimar prevedea existenţa unui preşedinte ales şi împuternicit să numească un cancelar. Cabinetul de miniştri condus de cancelar alcătuia organul executiv de conducere. Constituţia de la Wiemar mai stipula înfiinţarea unei camere legislative (Reichsrat), compusă din reprezentanţi ai celor 18 state ale naţiunii. Un alt organ legislativ (Reichstag) includea membri aleşi să reprezinte întreaga naţiune, nu numai districtele. Prin constituirea „Republicii de la Weimar” în Germania a fost instituită prima guvernare cu adevărat democratică din istoria sa.</p>
               <p rend="justify">Deşi permitea participarea reală a cetăţenilor la conducerea ţării, totuşi noul sistem făcea dificilă guvernarea de către cancelar şi cabinet. Dacă executivul nu putea promulga legi, el trebuia să depăşească acest impas în două feluri. Astfel, el putea să demisioneze şi atunci preşedintele ar fi numit un nou cancelar, cu misiunea de a încerca să obţină voturile în Reichstag. În cel de-al doilea caz, cancelarul care nu reuşea să-şi treacă legile prin Reichstag îl dizolvă, cu speranţa că viitoarele alegeri îi vor asigura o majoritate confortabilă.</p>
               <p rend="justify">Multitudinea de diviziuni politice din Republica de la Weimar făcea ca un cancelar să poată obţine majoritatea necesară promulgării legilor numai dacă îşi asigură sprijinul unui grup de partide. În general, aceste coaliţii nu aveau o durată prea mare. În medie, cabinetele cădeau cam o dată la opt luni. În aceste condiţii era dificil de realizat o guvernare eficientă.</p>
               <p rend="justify">La întoarcerea din război, Hitler a intrat în rândurile militanţilor naţionalişti hotărâţi să distrugă Republica de la Weimar. El a aderat la Partidul Muncitoresc din Germania, un mic grup de dreapta afirmându-se curând în cadrul organizaţiei. Mesajul naţionalist rasist şi discursul său aproape hipnotic au contribuit la creşterea numerică a partidului. În iulie 1921 partidul l-a numit pe Hitler conducător suprem (Fuhrer). Între timp organizaţia îşi luase denumirea de Partidul Naţional-Socialist al Muncitorilor din Germania. Deşi Hitler respingea adevăratul socialism, spera că denumirea acestui partid de dreapta să atragă muncitorii de stânga.</p>
               <p rend="justify">În câţiva ani situaţia economică s-a agravat treptat, apoi în 1929 Germania a fost afectată de marea depresiune economică Mondială, ceea ce a dus la o creştere masivă a numărului de membri de partid. Curând naziştii au devenit cel mai puternic partid din Germania. Grupul de luptă în cămăşi cafenii al lui Hitler s-a mărit şi el. Şomeri disperaţi au dat năvală în ŞA, unde aveau de lucru şi primeau salarii. Criză economică a atras şi electoratul de partea lui Hitler. În alegerile pentru Reichstag din iulie 1932 naziştii au obţinut 230 de mandate, cu 100 mai multe decât socialiştii, ieşiţi pe locul doi.</p>
               <p rend="justify">Politicienii de profesie din cadrul dreptei moderate se gândeau că, la rândul lor, îl puteau ţine pe Hitler sub control. Facţiunea Schleicher a făcut presiuni asupra lui Hindenburg, care l-a numit pe Hitler cancelar la 30 ianuarie 1933</p>
               <p rend="justify">De îndată ce a fost numit în funcţie, Hitler a instituit un regim dictatorial. Un incendiu care a devastat clădirea Reichstagului la sfârşitul lui februarie 1933 a oferit naziştilor pretextul de a trece la fapte. Ei i-au acuzat pe comunişti că sunt autorii incendiului şi au declanşat o campanie susţinută de suprimare a lor.</p>
               <p rend="justify">La 23 martie 1933 Hitler a promulgat o lege care îi conferea puteri dictatoriale până la 1 aprilie 1937 Singurii care au votat împotrivă au fost socialiştii, dar erau prea puţini pentru a fi luaţi în seamă.</p>
               <p rend="justify">Opoziţia legală faţă de Hitler încetase să existe, dar nu dispăruseră toate facţiunile adverse. Reprezentanţi influenţi ai dreptei moderate ca Schleicher constituiau un motiv de îngrijorare pentru Fuhrer.</p>
               <p rend="justify">Exista riscul ca aceştia să nu-l sprijine cu toată convingerea.</p>
               <p rend="justify">Membrii dreptei radicale, care obişnuiau să facă uz de violenţă politică îl nelinişteau şi mai mult pe acesta. Printre militanţii turbulenţi ai extremei drepte se număra şi şeful trupelor SĂ, Emst Roehm, precum şi alţi cunoscuţi lideri ai organizaţiei. Hitler era decis să elimine riscul unei acţiuni independente iniţiate de trupe.</p>
               <p rend="justify">Lovitura a fost dată la 30 iunie 1934 În valul de asasinate din „Noaptea Cuţitelor Lungi” şi-au pierdut viaţa Roehm, Schleicher şi alţi potenţiali opozanţi. Această epurare a sporit autoritatea gărzilor personale ale lui Hitler, Schutzstaffel (SS). Unităţile SS fuseseră forţa ucigaşă care comisese asasinatele. În continuare, aceste trupe speciale au devenit unul dintre principalele instrumente de impunere a voinţei lui Hitler.</p>
               <p rend="justify">În paralel cu desfiinţarea instituţiilor Republicii de la Weimar şi a posibilelor nuclee de rezistenţă faţă de nazism, partidul a construit un nou stat. Acţiunile naziste din mai şi iunie 1933 au suprimat toate sindicatele independente, înlocuindu-le cu un singur front al clasei muncitoare aflat sub controlul partidului. În iulie, toate partidele de opoziţie au fost scoase în afara legii. Aceste măsuri luate împotriva partidelor şi sindicatelor au avut ca scop eliminarea a două puternice structuri neguvernamentale care ar fi putut elimina puterea nazistă.</p>
               <p rend="justify">Membrii SĂ măcelăriţi în „Noaptea Cuţitelor Lungi” şi-au pierdut viaţa în bună parte pentru păcatul de a fi crezut literalmente în denumirea de „Naţional-Socialism”. Ei respingeau idealurile internaţionaliste ale clasei muncitoare, în schimb erau dispuşi să confişte proprietăţile celor avuţi, folosindu-le în beneficiul altor categorii sociale din cadrul naţiunii. Hitler a vărsat valuri de sânge tocmai pentru a demonstra sugestiv că respingea socialismul sub toate aspectele. Deoarece Fuhrerul nu intenţiona să confişte banii, bunurile sau întreprinderile celor bogaţi, obsesia lui de natură economică era să înzestreze statul nazist cu o maşină de război perfectă. Finanţiştii, industriaşii, comercianţii şi agricultorii puteau realiza profituri din întreprinderile sau terenurile lor cu condiţia să slujească acest unic scop. Hitler era cel care guverna, nu capitaliştii. Dar oamenii de afaceri s-au îmbogăţit.</p>
               <p rend="justify">În efortul lor de a stăpâni sufletele tuturor germanilor, naziştii au creat Ministerul Propagandei. Joseph Goebbels (1897-l945) conducea această instituţie, care elimină spiritul iluminist din toate publicaţiile, emisiunile radiofonice, filmele şi piesele de teatru. Crezul nazist a pătruns în întreaga artă şi literatură. Operele de artă au ajuns să fie total lipsite de conţinut.</p>
               <p rend="justify">Deşi unii cetăţeni au protestat sau au fugit din ţară, aproape întreaga elită culturală şi ştiinţifică s-a arătat dispusă să participe la campania lui Geobbels de prezentare a unei viziuni exclusiv rasist-naţionaliste asupra existenţei. La toate nivelurile de învăţământ se denatura realitatea, astfel încât să slujească scopurilor naziste. Ele propovăduiau supunerea absolută faţă de conducător, precum şi credinţa în mitul arian şi antisemit predicat de acesta. Îndoctrinarea continua şi în afara orelor de clasă, în cadrul organizaţiei Tineretul lui Hitler, singura autorizată să funcţioneze în întreaga ţară. Aici erau înregimentaţi toţi tinerii între zece şi optsprezece ani. Partidul convoca mitinguri de mare amploare, îndeosebi la Numberg, menite să accentueze starea de transă naţionalistă a tinerilor şi a vârstnicilor deopotrivă.</p>
               <p rend="justify">Imediat după preluarea puterii, naziştii au pornit, cum era de aşteptat, campania împotriva evreilor. Partidul a început să le confişte bunurile şi să-l excludă din afaceri şi alte domenii de activitate. O mare parte din legislaţia antisemită anterioară a fost încorporată sub forma unor clauze de „lege rasială” în coduri referitoare la presă şi alte aspecte ale existenţei. Legile de la Numberg din septembrie 1935 erau însă şi mai aspre. Ele ridicau evreilor cetăţenia germană, interziceau căsătoriile mixte dintre germani şi evrei şi considerau o infracţiune relaţiile sexuale între membrii acestor două „rase”.</p>
               <p rend="justify">Franţa. Ravagiile războiului nu au provocat prăbuşirea democraţiei, aşa cum se întâmplase în Italia. Dimpotrivă, Franţa şi-a revenit rapid, astfel încât în anii ‘20 devenise cea mai mare putere de pe continent.</p>
               <p rend="justify">În paralel cu enormele probleme economice create de război, conducătorii francezi s-au confruntat cu dificultatea conducerii unui aparat politic de o complexitate monstruoasă. Şeful executivului (primul ministru) trebuia să-şi asigure majoritatea în camera inferioară (Camera Deputaţilor) pentru a obţine promulgarea legilor. Totuşi, cei 600 de membri ai Camerei erau împărţiţi în atâtea facţiuni politice, încât premierii rareori puteau fi siguri că vor obţine un vot favorabil. Înfrângerea într-o problemă importantă nu-l lăsa primului ministru altă soluţie decât demisia –legea interzicea dizolvarea Camerei şi organizarea unor alegeri anticipate menite să asigure votul majoritar.</p>
               <p rend="justify">Un şef de guvern care voia să aplice politici constructive trebuia să găsească o cale de a-şi păstra postul o perioadă mai îndelungată, într-un sistem în care, de regulă, prim-miniştrii rămâneau în funcţie nouă luni. La rândul ei, longevitatea politică presupunea alcătuirea unor coaliţii extrem de delicate. În cursul deceniului al treilea, premierii au suferit adesea eşecuri lamentabile. De exemplu, întrun singur an, începând cu iunie 1925 în Franţa s-au succedat la guvernare şase cabinete.</p>
               <p rend="justify">Câteva personalităţi de excepţie au izbutit să contracareze tendinţa către instabilitate guvernamentală. Raymond Poincare a reuşit neobişnuita performanţă de a rămâne în funcţie din ianuarie 1922 până în iunie 1924 şi din iulie 1926 până în iulie 1929 El, împreună cu alţi doi prim-miniştri cu mandate relativ mai scurte, s-au dovedit lideri capabili şi democratici. Realizările lor politice au contribuit în mare măsură la refacerea economică a naţiunii din anii ‘20</p>
               <p rend="justify">Criza anilor treizeci a creat condiţii mizere pentru un mare număr de oameni din fiecare naţiune afectată. În Franţa, ca şi în alte ţări, afacerile şi băncile dădeau faliment, rata şomajului creştea vertiginos şi un mare număr de persoane nu-şi putea asigura nici măcar strictul necesar. Astfel, deşi francezii au avut de suferit mai puţin decât alte naţiuni afectate de criză şi Franţa avea nevoie de o acţiune rapidă şi eficientă din partea guvernului.</p>
               <p rend="justify">Deşi criza impunea o reacţie promptă, mecanismul democraţiei franceze a fost la un pas de a-şi înceta funcţionarea. Alegerile parlamentare din mai 1932 au adus la putere două partide de stânga cu doctrine prea diferite să poată colabora. Unul dintre ele, Partidul Socialist Unit condus de Leon Blum, dorea să naţionalizeze marile întreprinderi şi instituţii financiare, aplicând programe menite să creeze locuri de muncă.</p>
               <p rend="justify">Cealaltă tabără, reprezentată de Edouard Herriot şi socialiştii radicali, era adepta unei cu totul alte politici. În pofida denumirii, radicalii se opuneau naţionalizării întreprinderilor, insistând asupra unui control strict al cheltuielilor guvernamentale. Divergenţa de opinii adus la un impas clar şi la căderea unei serii întregi de cabinete executive (cinci în treisprezece luni).</p>
               <p rend="justify">Nemulţumirea faţă de inactivitatea guvernului a creat, astfel, condiţii propice dezvoltării dreptei radicale. Vechile grupări extremiste au devenit tot mai militante, în paralel cu apariţia altora noi. Aceste organizaţii de tip fascist includeau: Action Francaise („Acţiunea franceză”), Croix de feu („Crucea de foc”) şi Jeunesses Patriotes („Tinerii patrioţi”). Marii bancheri şi industriaşi au susţinut financiar atât grupările fascizante, cât şi ziarele care atacau vehement guvernul. Democraţia franceză se afla în stare de asediu.</p>
               <p rend="justify">Oricum, printre cei care au atacat parlamentul în timpul scandalului Stavinski s-au numărat şi comuniştii, dar cea mai mare parte a opozanţilor era reprezentată de extremă dreaptă. Timp de doi ani după aceste tulburări, prim-miniştrii şi cabinetele lor au reflectat întrucâtva starea de spirit antidemocratică a dreptei şi mai puţin atitudinea electoratului de la ultimele alegeri parlamentare (1932). Doi prim-minştri din această perioadă au împărtăşit ostilitatea fascizanţilor faţă de o guvernare reprezentativă, deşi ei înşişi erau şefi ai executivului tocmai într-un astfel de sistem.</p>
               <p rend="justify">Orientarea de dreapta a liderilor guvernamentali de la mijlocul deceniului al patrulea a determinat, fireşte, solidarizarea stângii franceze. La sfârşitul anului 1935 Partidul Radical Socialist, Partidul Socialist Unit şi Partidul Comunist s-au asociat oficial, formând Frontul Popular. În mai 1936 această coaliţie de stânga a câştigat alegerile parlamentare. Leon Blum a devenit prim-ministru din partea Frontului Popular, în timpul unei crize economice acute, agravată de izbucnirea unor greve la care participau 300 000 de muncitori.</p>
               <p rend="justify">Blum a început imediat să pună în practică reforme extensive.</p>
               <p rend="justify">Frontul Popular a redus săptămâna de lucru a muncitorimii aflate într-o situaţie dificilă la patruzeci de ore, a acordat concedii plătite şi alte avantaje. Într-un efort de a controla mai eficient economia, guvernul a naţionalizat Banca Franţei şi industria de război.</p>
               <p rend="justify">În cadrul unei controverse asupra unor probleme de politică internă, Blum a pierdut însă sprijinul parlamentului, la un an de la numirea sa în funcţie. El a demisionat în iunie 1937 În 1938 a revenit la conducerea executivului, în încercarea de a unifica Franţa pentru soluţionarea problemelor de politică externă, dar în câteva luni a fost nevoit să-şi accepte înfrângerea şi să se retragă Din nou. Către anul 1938 coeziunea Frontului Popular slăbise în mare măsură şi, înainte de sfârşitul anului, coaliţia de stânga a căzut de la putere. În locul ei a fost instaurat un guvern de dreapta, dar nici el nu s-a bucurat de un sprijin ferm din partea parlamentului şi a cetăţenilor. În preajma anului 1939 naţiunea era divizată de conflicte politice ireconciliabile. În acelaşi an, Germania nazistă, unită şi puternică, a început cucerirea Europei.</p>
               <p rend="justify">Marea Britanie. O coaliţie de partide formase un cabinet executiv care urma să guverneze în timp de război. Acest cabinet mixt, condus de primul-munistru liberal David Lloyd George a continuat să funcţioneze şi după război, până în anul 1922 În această perioadă economia avea nevoie de o atenţie deosebită. Lloyd George se pricepea prea puţin la astfel de chestiuni, aşa încât s-a preocupat în principal de afacerile externe.</p>
               <p rend="justify">În 1922 guvernul de coaliţie a fost înlocuit de un cabinet exclusiv conservator, Stanley Baldwin, noul prim-ministru avea însă marele talent de a prezenta idei mediocre sub forma unor discursuri impresionante. Planul său neinspirat de dezvoltare economică - bazat pe achitarea rapidă a datoriilor de război faţă de SUA - a înrăutăţit şi mai mult situaţia. Economia britanică trebuia stimulată, dar programul lui împovăra şi mai mult un sistem deja greoi.</p>
               <p rend="justify">La începutul secolului XX, programul socialist moderat al Partidului Laburist britanic a căpătat tot mai mulţi susţinători.</p>
               <p rend="justify">Către 1920 politica britanică era dominată de laburişti şi conservatori. Liberalii se găseau pe locul trei, continuând să piardă din popularitate. În 1923 când alegerile au conferit pentru prima dată laburiştilor poziţia dominantă în guvern, primul ministru Ramsay MacDonald nu s-a arătat deloc interesat de programul economic socialist. El a preferat să continue planul financiar conservator al lui Baldwin. Cu toate acestea, laburiştii au optat pentru o linie politică externă care i-a adus în conflict cu conservatorii.</p>
               <p rend="justify">Totuşi, în cadrul celui de-al doilea mandat, Baldwin a încercat să consolideze economia ridicând valoarea monedei naţionale (lira).</p>
               <p rend="justify">O dată cu consolidarea lirei, a crescut şi preţul produselor englezeşti. Ca urmare, patronii au redus salariile muncitorilor, în efortul de a scădea preţurile, pentru a putea rămâne competitivi pe pieţele mondiale. Incompetenţa conducătorilor britanici nu le lăsa muncitorilor nici o speranţă de ameliorare a condiţiei lor. Criza a continuat să se agraveze.</p>
               <p rend="justify">În iunie 1929 Partidul Laburist şi primul ministru MacDonald au revenit la putere. Aceşti lideri socialişti au decis să stopeze agravarea crizei prin reducerea cheltuielilor de stat, inclusiv a ajutoarelor de şomaj. Majoritatea membrilor Partidului Laburist au respins categoric acest proiect conservator, elaborat de propriii lor lideri. Întrucât nu a reuşit să obţină voturile socialiştilor din Parlament, MacDonald a fost nevoit să demisioneze din funcţia de prim-ministru (august 1931).</p>
               <p rend="justify">La o zi după demisie, MacDonald a revenit în funcţie, formând un cabinet împreună cu membrii partidelor Conservator, Laburist şi Liberal. Acest „guvern de coaliţie naţională” a rămas la putere până la sfârşitul deceniului al patrulea. Deşi MacDonald şi-a păstrat funcţia de prim-ministru până în 1935 conservatori ca Baldwin şi Neville Chamberlain căpătau o influenţă tot mai mare în politica de stat. În cele din urmă ei au preluat oficial puterea, Baldwin devenind prim-ministru în 1935 iar Chamberlain în 1937</p>
               <p rend="justify">Sub influenţa acestor conservatori, guvernul a încercat să aplice unele măsuri mai energice de redresare a economiei. Liderii coaliţiei au început prin a schimba cursul politicii monetare urmate de Baldwin la mijlocul anilor ‘20 Această intervenţie a dus la creşterea fluxului monetar, deprecierea monedei naţionale contribuind la sprijinirea populaţiei în a-şi achita datoriile.</p>
               <p rend="justify">Cabinetul a operat ulterior o schimbare şi mai spectaculoasă în practicile economice. În încercarea de a proteja agricultorii şi industriaşii britanici, guvernul a renunţat la doctrina veche de nouăzeci de ani a comerţului liber, instituind o taxă pe grâul adus de peste hotare şi pe anumite produse de import.</p>
               <p rend="justify">Printr-un nou pachet de legi anti-criză, guvernul a sprijinit industria navală, aflată într-un grav declin şi a ajutat muncitorii şomeri să se mute în zone cu oferte de lucru mai avantajoase. În cele din urmă, economia a început să înregistreze o uşoară creştere, dar aceste programe timide au avut un efect mult prea nesemnificativ pentru a scoate Anglia din criza profundă în care se afla.</p>
               <p rend="justify">Tulburările economice persistente din anii ‘20 şi condiţiile de criză create de marea depresiune economică nu au împiedicat dezvoltarea instituţiilor britanice democratice. Totuşi, începând din anul 1918 naţiunea suferise un grav declin al puterii economice şi militare. În septembrie 1939 Marea Britanie a intrat în război cu statele fasciste. Câteva luni mai târziu, rămânea singura democraţie europeană angajată în luptă.</p>
               <div type="div3">
                  <head>ÎNTREBĂRI DE VERIFICARE</head>
                  <p rend="justify">1 Prin ce s-a caracterizat noua politică economică promovată în prima etapă a constituirii întâiului stat comunist din lume? 2 Italia a avut un regim politic totalitar între cele două războaie mondiale?</p>
                  <p rend="justify">3 Care au fost factorii care au generat ascensiunea la putere a lui Hitler în Germania? 4 Cum explicaţi instabilitatea care a caracterizat politica internă a Franţei şi Marii Britanii în perioada interbelică? 5 Cum motivaţi impactul crizei anilor treizeci asupra principalelor state europene?</p>
               </div>
               <div type="div3">
                  <head>BIBLIOGRAFIE SELECTIVĂ</head>
                  <p rend="justify">1  Francois Fejto, Histoires des democraties populaires, vol. I-L’erede Stalin, Editions du Seuil, Paris, 1992 2 Francois Furet, Trecutul unei iluzii. Eseu despre ideea comunistă în secolul XX, Humanitas, Bucureşti, 1996 3 Eric J. Hobsbawm, Secolul extremelor, Editura Lider, Bucureşti, 1999 4 Leonard Schapiro, The Govemment and Politics of the Soviet Union, Revised Edition, Vintage Books, New York, 1966 5 William L. Shirer, The Râse and Fall of the Third Reich. A History of Năzi Germany, Fawcett, New York, 1968 6 A. J. P. Taylor, Originile celui de-al doilea război mondial, Editura Polirom, Iaşi, 1999</p>
               </div>
            </div>
            <div type="div2">
               <head>
                  <label>Tema XII.</label>
                  <lb/>Al Doilea Război Mondial şi consecinţele sale</head>
               <subtitle>(1939-1949)</subtitle>
               <p rend="justify">După parcurgerea acestei teme veţi învăţa: 1 Desfăşurarea celui de-al Doilea Război Mondial 2 Organizarea Europei în timpul conflagraţiei 3 Urmările conflictului: declanşarea războiului rece Situaţia politică în ajunul celui de-al Doilea Război Mondial.</p>
               <p rend="justify">Încă de la începutul anului 1939 conjunctura internaţională se arăta favorabilă Germaniei. În ianuarie un guvern militar naţionalist şi profascist luă puterea în Japonia şi se grăbi să atace Uniunea Sovietică în Mongolia. Succesele armatei Roşii îi obligară să semneze pacea, Hitler refuzând să vină în ajutorul aliaţilor săi; interesele sale priveau în primul rând Europa, ceea ce îi impunea să păstreze relaţii bune cu ruşii şi să-şi alăture Italia. Mussolini întârzia în schimb să adere la aceste proiecte: dominaţia germană pe continent l-ar fi silit să se consoleze cu Mediterană şi cu Africa iar pe plan intern italienii nu erau deloc dornici de război. Ca urmare chiar şi după Anschluss Ducele continuă să negocieze cu democraţiile până când deveni clar că o asemenea poziţie era lipsită de perspective; astfel că la 22 mai Italia semnă un tratat ofensiv cu germanii, „Pactul de Oţel”. Se crea astfel Axa Roma-Berlin-Tokyo, un bloc politic şi militar în faţa căruia nici marea Britanie nici Franţa nu păreau capabile de o reală opoziţie. Democraţiile se compromiseseră deja prin abandonarea statelor mici; garanţiile acordate Poloniei, următoarea victimă a expansiunii naziste, nu erau deci apte să convingă Europa de atitudinea hotărâtă a acestor puteri în faţa ameninţării totalitare. În cursul verii 1939 Franţa şi Anglia încercară să se apropie de URSS în vederea încheierii unei alianţe anti-germane. Politica lui Stalin se dovedi însă duplicitară: intenţiile sale vizau extinderea în estul Europei, iar Hitler părea cel mai potrivit partener pentru o asemenea manevră, mai ales după ce în februarie îşi alăturase Ungaria şi Spania în pactul anti-Komintern iar o lună mai târziu ocupase Cehia, transformând-o în protectoratul Boemiei şi Moraviei. La 23 august noul ministru de externe sovietic Molotov încheie cu omologul său german Ribbentrop un pact afirmând stricta neutralitate a fiecărei părţi în cazul implicării celeilalte într-un conflict şi delimitând printr-un protocol secret zonele de influenţă. Consecinţele alianţei germano-sovietice erau evidente: Hitler se găsea acum în cea mai bună situaţie pentru a-şi dezlănţui forţele asupra Poloniei, pe care democraţiile nu mai aveau practic cum să o apere. Chiar şi naţionalistul francez Charles Maurras se vedea forţat să declare că trebuia ales între sacrificarea mamei – Franţa – sau a fiicei – Polonia; or nici Parisul nici Londra nu erau dispuse sau capabile să facă o asemenea jertfă. „Războiul ciudat”</p>
               <p rend="justify">La 1 septembrie trupele germane invadau Polonia, declanşând cel de-al Doilea Război Mondial. Hitler nu se aştepta la izbucnirea unui conflict pe asemenea scară, având în vedere precedentele conciliatoriste ale democraţiilor occidentale; de altfel Germania nici nu era pregătită economic şi militar pentru o conflagraţie mondială de lungă durată ci miza pe blitzkrieg, „războiul fulger”. Spre surprinderea sa atât Franţa cât şi Anglia îi declarară război la 3 septembrie; dar se limitară la un ajutor financiar pentru Polonia, trupele rămânând în defensivă în spatele liniei de fortificaţii Maginot. Acest „război ciudat” îi convenea perfect lui Hitler, căruia îi trebui doar o lună pentru a cuceri complet Polonia cu sprijinul lui Stalin; ţara fu astfel împărţită între cele două puteri. Încurajată de acest succes, Uniunea Sovietică invadă Finlanda la sfârşitul lui noiembrie; dar îi trebuiră 4 luni de război pentru a obliga guvernul militar al generalului Mannerheim la o pace forţată pe care Parisul şi Londra au refuzat să o intermedieze. Era clar că soarta neutrilor devenea incertă, oricâte asigurări le-ar fi dat ambele părţi în conflict, atâta timp cât acestea nu erau completate de măsuri concrete, or democraţiile nu păreau capabile nici să-şi ducă propriul război, ele menţinându-se într-o prudentă defensivă, ce a fost poreclită „Războiul ciudat”. Partizani occidentaliai acordurilor de la München, precum Pierre Laval susţineau chiar că Războiul este neconstituţional pentru că a fost declarat fără consultarea Parlamentului şi nu mai are nici un obiectiv, deoarece Polonia, pe care noi ar fi trebuit s-o salvăm, este de-acum învinsă. În aceste condiţii guvernul de la Paris a fost obligat să demisioneze, fiind atacat pentru eşecurile externe şi pentru pasivitatea sa militară (martie 1940); noul premier, Reynaud, a încercat să protejeze măcar ţările scandinave, al căror resurse erau indispensabile Germaniei, dar Hitler s-adovedit mai rapid, invadând la începutul lunii aprilie Danemarca şi Norvegia. La Copenhaga a fost instalat un guvern de uniune naţională, dar ţara şi-a păstrat independenţa sub protecţia Germaniei; a fost însă obligată să adere la Pactul Anti-Comintern. În Norvegia forţele naziste s-au ciocnit de o rezistenţă energică, dar inutilă, care ar fi încetat dacă Hitler nu ar fi făcut greşeala de a-l numi în fruntea guvernului pe colaboraţionistul Quisling. Regele şi politicienii norvegieni au refuzat să accepte această situaţie şi au continuat lupta spre nord, cu sprijinul unui corp expediţionar aliat; după căderea Franţei, ei au capitulat la 7 iunie.</p>
               <p rend="justify">Înfrângerea Franţei şi „Bătălia Angliei”</p>
               <p rend="justify">La 10 mai trupele germane au invadat Olanda, Belgia şi Luxemburgul, ţări neutre care constituiau însă un excelent coridor de trecere spre inima Franţei ocolind linia Maginot. În acea clipă nici Marea Britanie nici Franţa nu aveau guverne: Reynaud încercă fără succes să-şi înainteze demisia în timp ce N. Chamberlain, blamat de Parlament, a fost înlocuit cu Winston Churchill. O săptămână mai târziu germanii deţineau deja Haga şi Bruxelles, o întreagă armată aliată găsindu-se încercuită după capitularea forţelor belgiene; englezii o salvează cu greu prin portul Dunkerque graţie unui imens efort de mobilizare a flotei. În schimb frontul francez este străpuns cu uşurinţă de diviziile blindate ale lui Hitler, în vreme ce în sud Mussolini a intrat şi el în război, sperând într-o creştere a imperiului colonial italian. La 14 iunie germanii au intrat în Paris iar pe 22 Franţa zdrobită încheie armistiţiul de la Rethondes. Guvernul francez s-a refugiat pe 10 iunie la Bordeaux; aici, anturajul premierului, dominat de militari ostili regimului în frunte cu bătrânul Pétain, l-a determinat pe Reynaud să demisioneze, acesta refuzând să semneze armistiţiul. Un nou guvern în frunte cu Pétain va avea sarcina semnării acestui act prin care 3/5 din teritoriul Franţei trecea sub ocupaţie germană, în vreme ce în Anglia generalul de Gaulle, lansa la 18 iunie celebrul său apel la continuarea luptei. Pentru Hitler această menţinere a unui stat-marionetă francez, în frunte cu mareşalul Pétain căruia Adunarea îi votase puteri excepţionale, nu era decât o etapă tranzitorie până la cucerirea Marii Britanii; când aceasta va eşua, armistiţiul devenea cadrul juridic al regimului de ocupaţie.</p>
               <p rend="justify">Londra nu s-a dovedit însă o pradă la fel de uşoară că Parisul. Churchill a ştiut că Marea Britanie rămânea ultimul bastion al libertăţii; încă din 18 iunie el declara Bătălia Angliei urmează să înceapă dintr-o clipă într-alta. De rezultatul ei depinde civilizaţia creştină. Hitler ştie că dacă nu va zdrobi insula noastră va pierde războiul. Dacă putem să-l facem faţă, întreaga Europă îşi va regăsi într-o zi libertatea.</p>
               <p rend="justify">În mod surprinzător, Führer-ul nu a îndrăznit să lanseze o debarcare în Anglia, încercând probabil să menajeze acest popor, la urma urmei de rasă ariană, în care vedea un potenţial aliat. „Bătălia Angliei” (aug.— Oct. 1940) s-a purtat astfel numai în aer, aviaţia germană atacând atât repere militare cât şi aşezările civile din sudul ţării şi în principal Londra.</p>
               <p rend="justify">Cabinetul Churchill a ştiut să menţină moralul populaţiei şi să mărească producţia de război, în principal de avioane, fără să se atingă în nici un fel de instituţiile democratice pe care le apăra în faţa totalitarismului; astfel că preconizata invazie în Anglia a eşuat cu pierderi enorme pentru aviaţia Reich-ului. Cu toate acestea situaţia economică dezastruoasă produsă mai puţin de bombardamente cât de blocadă navală germană şi de ruperea legăturilor cu continentul a adus Marea Britanie în pragul înfrângerii la începutul anului 1941 În această situaţie, intervenţia SUA s-a dovedit decisivă. Roosevelt era un adept convins al intrării în război împotriva Germaniei; republicanii nu se opuneau nici ei unei asemenea politici, dar dezbaterea rămânea deschisă la nivelul electoratului. Căderea Franţei şi „Bătălia Angliei” i-au convins pe politicienii de peste Ocean de ameninţarea germană; după prelungite discuţii în Congres preşedintele a obţinut la 11 martie 1941 adoptarea legii cash and carry care permitea democraţiilor cumpărarea de arme americane iar în august Roosevelt şi Churchill au semnat Carta Atlanticului, publicată la 14 august. Carta a proclamat marile principii ce stăteau la baza luptei anti-hitleriste – dreptul popoarelor la auto-determinare, necesitatea dezarmării internaţionale şi a instaurării păcii după eliminarea „tiraniei naziste”.</p>
            </div>
            <div type="div2">
               <head>Eşecurile italiene şi războiul din Balcani.</head>
               <p rend="justify">Intrarea Italiei în război a venit extrem de târziu; Mussolini se temea chiar să nu piardă momentul în care ar fi putut profita la maxim de victoria Axei, iar în cazul înfrângerii Franţei, chiar această a fost situaţia, atâta vreme cât italienii nu au ajutat practic în nici un fel ofensiva germană. În războiul cu Marea Britanie, Hitler şi-a rezervat cucerirea metropolei, în vreme ce aliaţii săi au primit sarcina atacării imperiului colonial englez. În toamna 1940 trupele italiene au atacat Grecia şi Egiptul, în vreme ce flota încerca să lichideze forţele britanice din Mediterana. Armata lui Mussolini s-a dovedit însă incapabilă să facă faţă atât englezilor, cât şi grecilor; mai mult, în primele luni ale lui 1941 Etiopia a fost cucerită de un corp expediţionar aliat, ofensivă din nordul Africii a fost zdrobită şi respinsă până în Tripolitania iar trupele elene au avansat până în Albania italiană. Hitler a decis să-l susţină pe Duce pentru a redresa situaţia şi a salva prestigiul Axei: un corp expediţionar german, celebrul Afrika Korps, a redresat situaţia din nordul Africi, recucerind terenul pierdut de italieni, în vreme ce în Balcani se pregătea lichidarea Iugoslaviei, ce refuza să coopereze cu Axă. Aceasta a durat doar ceva mai mult de 10 zile (apr. 1941); apoi forţele naziste au trecut la lichidarea rezistenţei Greciei; pe 27 aprilie drapelul Reich-ului era arborat în Atena. Singura rezistenţă mai însemnată s-a înregistrat în Creta, unde combatanţii au avut mai multe pierderi decât în toată campania din Balcani; dar şi aici ultimul nucleu de rezistenţă a capitulat la 1 iunie. Consecinţele acestor operaţiuni au fost însă extrem de importante: în primul rând Italia şi-a dovedit extrema slăbiciune şi, cerând ajutor Reich-ului, a fost transformată într-un vasal; apoi cucerirea Balcanilor a pus în siguranşă petrolul românesc, vital pentru deplasările armatei germane; iar Stalin a dovedit, prin totala sa neintervenţie şi prin faptul că a cerut paridelor comuniste din ţările aflate în război cu Axa să nu-şi susţină guvernele, că URSS accepta dominaţia germană în Europa.</p>
            </div>
            <div type="div2">
               <head>Europa în vara anului 1941</head>
               <p rend="justify">Vara lui1941 a reprezentat apogeul politic şi militar al celui de-al Treilea Reich. Europa părea complet cucerită, cu excepţia Angliei, a cărei lichidare era iminentă; în aceste condiţii regimul provizoriu de ocupaţie şi vechile alianţe trebuiau înlocuite cu organismele „Noii Ordini” preconizate de Hitler. Trei instituţii asigurau realizarea acestei tranziţii: armata germană (Wehrmacht), poliţia (Gestapo) şi administraţia civilă, care se sprijinea în general pe partidele şi mişcările filo-germane din ţările ocupate, din cadrul cărora îşi recruta personalul; astfel de organizaţii deţin practic puterea în întreaga Europă nazistă.</p>
               <p rend="justify">Cât priveşte statele neocupate, acestea au primit misiuni militare naziste şi au aderat la Pactul Tripartit. Astfel în Franţa liberă, cu capitala la Vichy, Pétain a acceptat la întrevederea de la Montoire (oct. 1940) colaborarea cu Hitler. Pétain rămăsese însă un moderat, care nu dorea decât continuarea războiului cu Anglia; în schimb politicieni precum Laval, devenit adjunctul primului-ministru, Jacques Doriot sau Marcel Déat, şefi ai unor partide de orientare fascistă, au încercat să impună o linie politică mult mai apropiată de Berlin, care să asigure ţării un loc important în „Noua Ordine”. Confruntat cu această opoziţie, Pétain l-a arestat pe Laval, înlocuindu-l cu amiralul Darlan, partizanul unei căi de mijloc între Anglia şi Germania. Aceleaşi conflicte între colaboraţionişti şi politicienii locali se desfăşoară şi în Norvegia: Quisling şi partidul său Nasjonal Samling nu reuşesc să se impună în faţa compatrioţilor astfel că ţara este condusă de un comisar german; abia în 1942 el reuşeşte să devină prim-ministru, fără a fi privit altfel decât ca un simbol al colaborării cu nazismul. După lichidarea Iugoslaviei, în vestul ei s-a creat un stat colaboraţionist al naţionaliştilor croaţi (ustaşi) condus de Ante Pavelić care a preferat să se plaseze sub control italian şi nu german. În Ungaria o luptă la vârf are loc între şeful guvernului, Teleki, susţinător al independenţei ţării şi regentul Horthy, care dorea trecerea de la neutralitate la cobeligeranţă. Când Hitler a decis să invadeze Iugoslavia, Ungaria care semnase un tratat de prietenie cu Belgradul a fost forţată să se alăture agresiunii, ceea ce o transforma practic într-un satelit al Reich-ului; văzând eşecul politicii sale, Teleki s-a sinucis. România a trecut şi ea prin acest conflict între colaboraţionişti şi liderii naţionali pe fondul eşecurilor diplomatice – pierderea Basarabiei şi Bucovinei de nord, luate cu forţa de URSS (26 iun. 1940) şi a părţii septentrionale a Ardealului, trecută la Ungaria prin Dictatul de la Viena impus de Axă (30 aug. 1940). Carol II a devenit extrem de nepopular în urma acestor cedări teritoriale; presat atât de forţele democratice cât şi de Garda de Fier el l-a chemat la guvernare pe generalul Ion Antonescu, cedându-l majoritatea prerogativelor puterii. A doua zi (6 sept. 1940) acesta l-a obligat pe suveran să abdice, pe tron revenind Mihai I. Deşi şi-a arogat titlul de conducător, imitându-l pe Mussolini şi pe Franco, Antonescu a trebuit să guverneze cu sprijinul Gărzii pentru a se integra „Noii Ordini”, iar România a fost proclamată „Stat naţional-legionar”. O ultimă cedare – Cadrilaterul, la 7 septembrie – a fost însoţită de promisiunea Führer-ului, care dovedea o mare încredere în Antonescu, că graniţa transilvăneană va fi revizuită după victorie. În schimb guvernarea legionară a dezamăgit prin excesele ei, culminând cu asasinarea foştilor demnitari carlişti închişi la Jilava şi a lui Iorga şi Madgearu (nov. 1940). Cu acordul Berlinului Antonescu a înlăturat în ianuarie 1941 Garda de la putere, instaurând un guvern de militari şi tehnocraţi.</p>
               <p rend="justify">Câteva state au reuşit totuşi să-şi păstreze neutralitatea. Irlanda evită să se alăture Marii Britanii; unbele elemnte IRA iau chiar contact cu spionajul german, fără a încerca ceva împotriva englezilor. Situaţia cea mai dificilă este însă cea a Spaniei. Franco a declarat neutralitatea acesteia în 1939 dar elementele filo-naziste în frunte cu ministrul Serrano Şuner dispun de o influenţă crescândă în guvernul de la Madrid. Hitler şi Mussolini intervin în repetate rânduri pe lângă Franco; în cele din urmă acesta îl elimină pe Şuner şi îi confirmă lui Churchill că nu se va alătura Axei. Neutralitatea Suedie este menţinută atât de URSS cât şi de Germania în măsura în care furnizează o zonă-tampon în nordul Europei; economic, Stockholm-ul este însă un satelit al Reich-ului. În mod similar, Elveţia rămâne şi ea o zonă-tampon, de data aceasta pentru spionaj şi activităţi financiare şi comerciale.</p>
               <p rend="justify">O  altă caracteristică fundamentală a „Noii Ordini” europene era exterminarea evreilor. Deja din 1935 aceştia erau excluşi din comunitatea germană prin legile rasiale de la Nüremberg, al căror rezultat a fost înfiinţarea lagărelor de concentrare, în care au fost internate atât minorităţile „inferioare” cât şi alte elemente intolerabile în societatea nazistă – homosexuali, comunişti – a căror eliminare era preconizată. În 1940 Gestapo a ordonat lichidarea populaţiei evreieşti; această directivă a fost completată un an mai târziu cu organizarea efectivă a „soluţiei finale”, planul de exterminare a celor 11 milioane de evrei din Europa. Modalităţile de punere în practică s-au stabilit în ianuarie 1942 la conferinţa de la Wannsee, a cărei urmare a fost uciderea, în lagăre şi nu numai, a peste cinci milioane şi jumătate de oameni doar pentru originea lor evreiască.</p>
            </div>
            <div type="div2">
               <head>Războiul împotriva Uniunii Sovietice.</head>
               <p rend="justify">Ideea declanşării unui război anti-sovietic părea tot ce putea fi mai străin politicii hitleriste, atâta vreme cât Germania şi URSS îşi împărţiseră estul Europei fără nici o neînţelegere; cu toate acestea la sfârşitul anului 1940 Hitler pregătea deja „Operaţiunea Barbarossa”, planul de campanie în Rusia. Lui Stalin o asemenea perspectivă i se părea incredibilă, mai ales după ce semnase şi un pact de neagresiune cu Japonia (13 apr. 1941); nici zvonurile nici rapoartele oficiale nu l-au putut convinge de trădarea aliaţilor săi. Hitler în schimb era gata încă din primăvara lui 1941 însă campania din Balcani a întârziat declanşarea războiului împotriva URSS. La 22 iunie 1941 Reich-ul şi aliaţii săi – România, Finlanda, Italia – invadează Rusia, complet nepregătită în faţa unui atac de mari proporţii; înfrângerea este deci inevitabilă, atâta timp cât în deceniul patru Stalin şi-a decimat comandanţii, în frunte cu Tuhacevski, iar pe 22 nu ordonă nici măcar mobilizarea generală. Ca urmare, după 3 luni de război două treimi din Armata Roşie au fost lichidate iar germanii atacă Moscova şi Leningradul. Forţele sovietice le opun o rezistenţă disperată; la 1 octombrie Stalin este nevoit să semneze un acord de prietenie cu Churchill şi Roosvelt pentru a beneficia de ajutorul militar şi economic occidental şi de Legea cash and carry. Uzinele sovietice sunt demontate şi transferate în spatele frontului; productivitatea creşte enorm, depăşind-o chiar şi pe cea germană. Ruşii sunt astfel capabili să susţină efortul de război, stabilizând frontul la începutul anului 1942</p>
               <p rend="justify">După eşecul ofensivei naziste asupra capitalei apărată de mareşalul Jukov. Situaţia devine staţionară atâta timp cât aliaţii occidentali refuză să deschidă un al doilea front iar Japonia nu se simte capabilă să atace URSS. Ca urmare, Hitler decide să abandoneze încercările de cucerire a Moscovei şi indică două noi obiective: Caucazul cu resursele sale de petrol, absolut necesare armatei germane şi oraşul Stalingrad. Planul său eşuează dezastruos; forţele Reich-ului nu reuşesc să pună mâna pe petrolul caucazian, iar Stalingradul nu va fi niciodată cucerit complet, în ciuda unei ofensive care ocupă întreaga toamnă a anului 1942 Ca urmare Jukov poate contra-ataca: armata germană de la Stalingrad este încercuită şi după o rezistenţă disperată capitulează la 2 feb.1943 Din acest moment soarta războiului a înclinat de partea aliaţilor.</p>
               <p rend="justify">Războiul de apărare a URSS a fost unul din punctele forte ale propagandei sovietice şi un moment istoric cu o imensă rezonanţă până azi. Statisticile indică cifra de 20 de milioane de morţi, 10 milioane de mutilaţi, 1710 oraşe distruse, dar alături de ele în imaginar a apărut o viziune mitologică, inspirată iniţial de Stalin şi de Ilia Ehrenburg, care a permis redresarea moralului rus. Abia în anii ’70-’80 schimbările politice au îngăduit o viziune mai relistă asupra conflictului, ilustrată de proză lui Vasâli Bâkov.</p>
            </div>
            <div type="div2">
               <head>Intrarea Statelor Unite în război.</head>
               <p rend="justify">De-a lungul deceniului patru SUA, mai preocupate de redresarea economică şi de New Deal, au manifestat un izolaţionism convins în exterior. Roosvelt nu a riscat soarta politicii sale printr-o angajare fermă de partea democraţiilor europene. „Charta Atlanticului”, la care au aderat majoritatea guvernelor anti-hitleriste (URSS la 24 sept.) anunţa iminenţa intervenţiei americane în cursul anului 1941</p>
               <p rend="justify">Evenimentele au fost însă precipitate de atacul japonez de la Pearl Harbor (7 dec. 1941) care punea capăt încercărilor de împărţire a sferelor de influenţă în Pacific între Washington şi Tokyo, câteva zile mai târziu, Germania şi Italia declarau şi ele război Statelor Unite.</p>
               <p rend="justify">Churchill a reuşit în acelaşi timp să-l convingă pe americani că prima ţintă trebuia să fie Europa, lichidarea Japoniei rămânând un obiectiv secundar. La 1 ianuarie 1942 guvernele a 26 de ţări au adoptat la Washington Declaraţia Naţiunilor Unite conform căreia nici o ţară semnatară nu putea încheia pace separată cu Axă, urmând să lupte până la capitularea necondiţionată a acesteia; o zi mai târziu a fost creat Statul Major Interaliat. Intervenţia SUA, alături de victoria de la Stalingrad, a constituit factorul decisiv al înfrângerii Germaniei şi aliaţilor acesteia; efortul economic american, restabilit de politicile New Deal-ului, era incomparabil chiar şi cu cel nazist, fiind probabil singurul apt de a susţine o adevărată maşină de război modernă.</p>
               <p rend="justify">Mobilizarea a redus practic şomajul la zero, comenzile militare au dat un nou avânt industriei, războiul devenind astfel impulsul pentru o nouă epocă de prosperitate americană.</p>
               <p rend="justify">Operaţiunile efective au întârziat în schimb; efortul militar continua să fie susţinut de ruşi şi de britanici. În cele din urmă Roosvelt, influenţat de Churchill, a decis ca intervenţia aliată să aibă loc mai întâi în nordul Africii, unde Afrika Korps al mareşalului Rommel încerca fără succes să ia Egiptul pentru a face joncţiunea prin Orient cu forţele din Caucaz.</p>
               <p rend="justify">Generalul englez Montgomery i-a opus o solidă rezistenţă; în toamna lui 1942 Rommel a fost finalmente învins în bătălia de la El-Alamein şi obligat să se retragă către Tunisia. La 8 noiembrie forţele anglo-americane au debarcat în spatele său în Africa de Nord. Amiralul Darlan, care comandă şi la Alger, trebuie să decidă asupra poziţiei Franţei în această situaţie; el este asasinat, iar succesorul său se alătură aliaţilor. După o rezistenţă disperată în mai 1943 ultimele efective italo-germane din Africa se predau.</p>
               <p rend="justify">Următorul obiectiv al aliaţilor era Italia, verigă slabă a Axei, atât datorită potenţialului militar extrem de scăzut, cât şi a slăbirii poziţiei politice a lui Mussolini. La 10 iulie forţele aliate conduse de Eisenhower debarcă în Sicilia, cucerită după două săptămâni de lupte.</p>
               <p rend="justify">Lovitura se dovedeşte mortală pentru regimul Ducelui: în noaptea de 24/25 Marele Consiliu Fascist îl obligă pe acesta să demisioneze, în locul său fiind numit mareşalul Badoglio, a cărui politică rămâne duplicitară – între Germania pe care nu poate să o abandoneze fără riscul de a vedea Italia distrusă şi aliaţii care caută doar capitularea necondiţionată. Badoglio acceptă finalmente această soluţie; la 8 septembrie Italia capitulează, iar germanii declanşează represalii militare extrem de dure. Aliaţii vin prea târziu în sprijinul Romei, care cade în mâinile forţelor naziste.</p>
            </div>
            <div type="div2">
               <head>Înfrângerea Axei.</head>
               <p rend="justify">După Stalingrad speranţa într-o victorie aliată a renăscut. „Noua Ordine” a început să fie sabotată de mişcările de rezistenţă europene, între care cea franceză, dirijată din Anglia de generalul de Gaulle şi organizată de Jean Moulin, a obţinut succese însemnate, în ciuda diferendelor interne. Acestea erau de fapt caracteristice tuturor mişcărilor de acest tip, rupte între rezistenţa comunistă, care până în vara lui 1941 fusese inactivă pentru că ulterior să încerce să preia conducerea luptei şi elementele de dreapta, conservatoare şi creştin-democrate. Astfel în Iugoslavia partizanii conduşi de Iosip Broz Tito au instalat în decembrie 1943 o guvernare provizorie de factură comunistă, îndepărtându-l treptat nu doar pe germani şi pe ustaşi, ci şi pe rezistenţii sârbi de dreapta, cetnicii monarhişti ai colonelului Mihailoviç. La ordinele Moscovei, Partidul Comunist Român a procedat în mod diferit, unificând întreaga opoziţie anti-antonesciană şi folosind-o ca pe o rampă pentru ascensiunea sa la putere. În condiţiile în care a pus în aplicare un asemenea plan, Stalin a înţeles că trebuia să liniştească şi temerile aliaţilor săi occidentali; astfel că la 15 mai 1943 a desfiinţat Cominternul, instrument mult prea vizibil al politicii comuniste.</p>
               <p rend="justify">Pe plan militar, succesele aliaţilor au fost imense. În vara anului 1943 sovieticii au obţinut o victorie decisivă la Kursk putând trece astfel la eliberarea Ucrainei. Când operaţiunile ajunseseră la graniţa României, opoziţia internă, în frunte cu regele Mihai, l-a înlăturat pe Antonescu (23 aug. 1944) şi a declarat război Germaniei. La începutul lunii următoare ruşii au intrat în Bulgaria şi guvernul de la Sofia a urmat exemplul Bucureştiului; Finlanda a procedat în mod similar. Pe frontul de vest, după întâlnirea de la Teheran de la sfârşitul lui 1943 Cei Trei Mari (Roosevelt, Churchill, Stalin), au decis deschiderea unui nou teatru de operaţii. După lungi pregătiri, la 6 iunie 1944 aliaţii occidentali au declanşat operaţiunea „Overlord” – debarcarea din Normandia, sub conducerea lui Eisenhower. Debarcarea a fost un succes complet; pornind de la acest cap de pod, forţele aliate, sprijinite şi de rezistenţă, au eliberat întreaga ţară. Pe 25 august, după o săptămână de lupte de stradă, Parisul s-a predat, iar la sfârşitul anului Franţa era complet sub control aliat. Războiul a mai continuat jumătate de an, dar puterile Axei nu mai aveau nici o şansă de redresare, în ciuda ultimei ofensive germane din Ardeni (dec. 1944-lan. 1945). Reich-ul era la pământ şi nu mai putea susţine nici economic nici militar efortul de război de când aliaţii dobândiseră superioritatea aeriană permiţându-le să bombardeze în voie Germania. Numeroşi ofiţeri germani din vechile familii conservatoare de junkeri considerau că Führer-ul trebuia înlăturat; însă conspiraţia lor a eşuat, rezultatul fiind sporirea excesivă a puterii tiranice a lui Himmler şi a fidelilor săi din SS, ceea ce a agravat situaţia internă. În Italia Mussolini a fost instalat de către germani în fruntea efemerei „Republici sociale de la Saló, care în realitate controla o parte neînsemnată din nord şi aceasta doar graţie trupelor naziste.</p>
               <p rend="justify">Restul ţării era sfâşiat de un nemilos război civil în care se opuneau rezistenţii Comitetului de Eliberare (de orientare stângistă) şi Brigăzile Negre ale Ducelui. Situaţia s-a rezolvat odată cu capturarea şi executarea sumară a lui Mussolini de către partizanii comunişti (28 apr. 1945). Două zile mai târziu, Hitler s-a sinucis în bunkerul său din Berlinul asediat de sovietici iar Germania a semnat capitularea necondiţionată la 8 mai. Aceeaşi soartă au avut-o şi guvernele colaboraţioniste din sateliţii Axei; doar Japonia a continuat singură luptă. Lansarea primelor bombe atomice americane asupra oraşelor Hiroshima (6 aug. 1945) şi Nagasaki (9 aug.) a frânt însă rezistenţa niponă şi la 2 septembrie Tokyo-ul a cedat.</p>
            </div>
            <div type="div2">
               <head>Împărţirea lumii: „spiritul Yaltei”</head>
               <p rend="justify">Adevărata problemă care se punea în acest moment era împărţirea lumii între învingători cu ideologii atât de diferite cum erau Cei Trei Mari.</p>
               <p rend="justify">Stalin însuşi recunoştea că Acest război nu seamănă cu cele din trecut; cel care ocupă un teritoriu îşi impune în cadrul acestuia propriul său sistem social. Orice stat îşi impune sistemul său social până acolo până unde poate ajunge armata sa.</p>
               <p rend="justify">Churchill s-a temut de o dominaţie totală a Rusiei în Est; în octombrie 1944 el a mers la Moscova, căzând de acord cu Stalin asupra împărţirii Balcanilor în sfere de influenţă, astfel ca aliaţii occidentali să păstreze Grecia şi o oarecare poziţie în Ungaria şi Iugoslavia; ulterior URSS a depăşit cu mult această înţelegere. În februarie 1945 Cei Trei Mari s-au întâlnit la Yalta; ei nu au încheiat nici o înţelegere efectivă privind sferele de influenţă în lume, dar s-a creat o stare de spirit în acest sens care a permis instalarea la scurt timp a „cortinei de fier”: împărţirea teritoriilor eliberate între Stalin şi democraţiile occidentale. Roosevelt, care a fost considerat principalul vinovat pentru imensele cedări făcute de americani ruşilor, a murit câteva luni mai târziu, înainte de a vedea realizarea Organizaţiei Naţiunilor Unite (27 iun. 1945). Iniţial, Cei Trei Mari ar fi dorit un consiliu al marilor puteri şi chiar dezarmarea statelor mai mici. Franţa a încercat să-şi afirme importanţa, dar ea nu a fost admisă la Yalta; în schimb a reuşit ulterior să intre în Consiliul de Securitate, formă atenuată a primelor proiecte. În total 50 de ţări au semnat la 26 iunie Carta de la San Francisco, ce consfinţea crearea ONU; se instituia astfel un sistem de securitate globală care să prevină un război de talia ultimului.</p>
               <p rend="justify">Pe plan economic, aceasta a fost completată de Fondul Monetar Internaţional, organism destinat supravegherii funcţionării noului sistem monetar de la Bretton Woods, consfinţind dominaţia dolarului asupra celorlalte monede naţionale. În aceeaşi perioadă relaţiile dintre est şi vest au devenit din ce în ce mai tensionate. În cursul lunii mai Churchill îi trimitea o telegramă noului preşedinte american, Truman, anunţând apariţia unei „cortine de fier” pe linia frontului sovietic, iar într-un discurs radiofonic lansa un nou avertisment: Trebuie să ne asigurăm că ţelurile simple şi onorabile pentru care am intrat în război nu vor fi uitate în cursul lunilor ce vor urma victoriei noastre, că nişte cuvinte ca „libertate”, „democraţie” şi „eliberare” nu vor fi deformate şi îşi vor păstra adevăratul lor sens.</p>
               <p rend="justify">Temerile lui Churchill erau întru totul îndreptăţite: în Grecia, guvernul de dreapta Papandreu şi forţele regaliste sprijinite de englezi au intrat în conflict cu mişcările de rezistenţă comuniste la sfârşitul lui 1944 conflict ce a degenerat doi ani mai târziu într-un război civil în care Stalin a promis că nu va interveni. El şi-a rezervat în schimb România şi Bulgaria, unde partidele democratice au fost brutal eliminate, la putere venind forţele comuniste. În scurt timp URSS şi-a instituit controlul în tot estul Europei, unde a continuat să menţină contingente militare până la victoria completă a protejaţilor săi: Albania, eliberată de rezistenţa comunistă, s-a transformat în Republică Populară în ianuarie 1946 Bulgaria câteva luni mai târziu – sub conducerea vechiului cominternist Gheorghi Dimitrov; în Iugoslavia Tito l-a alungat pe rege şi i-a eliminat pe cetnici, proclamând Republica Populară Federativă la sfârşitul lui 1945 În Ungaria, Cehoslovacia şi România forţele democratice au încercat să opună rezistenţă, reuşind să mai menţină câţiva ani după război o poziţie slabă şi echivocă în parlament şi chiar în guvern. Lovitură decisivă le-a fost dată prin naţionalizarea societăţilor particulare şi prin reformele agrare care au dus la confiscarea proprietăţilor funciare mari şi mijlocii; când elementele de dreapta au încercat să protesteze împotriva acestor politici, liderii comunişti au mobilizat mase proletare. Graţie legitimării acestora ei au lichidat ultimele rămăşiţe ale vechilor partide democratice şi i-au arestat pe fruntaşii lor. Conducerea a trecut astfel complet în mâna partidelor comuniste; iar Churchill a fost îndreptăţit să afirme în celebrul său discurs de la Fulton (5 mart. 1946) că acesta era începutul „războiului rece”.</p>
               <p rend="justify">Dacă aliaţii occidentali au abandonat complet estul Europei, ei au încercat totuşi să lupte pentru regiunea ei centrală. Conferinţa de la Potsdam din vara anului 1945 a marcat eşecul acestor tentative. Atâta timp cât Stalin ştia că orice guvern rezultat din alegeri libere ar fi fost anti-sovietic, el nu era dispus să abandoneze democraţiei nici un teritoriu cucerit de trupele sale, astfel că Occidentul a pierdut mai întâi Polonia, la care s-au alipit o cincime din Germania antebelică. Aceasta din urmă a fost împărţită în 4 zone de ocupaţie aliate, după ce iniţial se propusese divizare în 5 state independente sau transformarea ei într-o putere agricolă; se menţinea controlul militar şi se aplica politica celor trei D: denazificare, dizolvarea cartelurilor economice, care fuseseră unul din marii susţinători ai hitlerismului, în fine demontarea utilajului industrial – transportat în mare parte în URSS. În relitate Germania s-a divizat în două state: zona de ocupaţie sovietică a trecut rapid la modelul politic comunist, proclamându-se în 1949 Republica Democrată Germană, în vreme ce în zona vestică, ocupată de SUA, Anglia şi Franţa, s-au refăcut instituţiile democratice şi s-a trecut la reforme economice capitaliste; în 1949 a fost adoptată o nouă constituţie („Legea fundamentală”) interzicând activitatea partidelor extremiste şi în acelaşi an a fost ales primul cancelar al Republicii Federale Germane, Konrad Adenauer. O soluţie similară a fost propusă pentru Austria, împărţită şi ea în 4 zone de ocupaţie. Partidul Comunist deţinea aici puterea executivă, deşi nu era sprijinit de populaţie; dar în clipa în care Stalin l-a abandonat, primele alegeri libere (nov. 1945) au confirmat triumful forţelor democratice. Poziţia Austriei a rămas în continuare ambiguă, ea neputând intra în marile alianţe occidentale, fără a face însă parte în vreun fel din blocul comunist.</p>
               <p rend="justify">Stalin a devenit marele învingător al celui de-al Doilea Război Mondial. Estul şi centrul Europei s-au transformat imediat după 1945 în sateliţi ai Moscovei, ceea ce a permis acesteia să le impună tratate de pace dezavantajoase, prevăzând menţinerea de trupe sovietice şi exploatarea economică. În vreme ce în vestul Europei, la iniţiative secretarului de stat american, se aplica „Planul Marshall” (1948-l951) urmărind redresarea economică a ţărilor occidentale considerată ca o condiţie a menţinerii democraţiei politice, în est URSS vasaliza economic şi politic republicile populare, interzicându-le să adere la plan, care le-ar fi permis un reviriment rapid, antrenând probabil şi slăbirea partidelor comuniste; în schimb ele au aderat în 1949 la Consiliul de Ajutor Economic Reciproc (CAER), ce consfinţea această subordonare faţă de Uniunea Sovietică. Prima reacţie ostilă a venit din partea Iugoslaviei: după ce în primii ani Tito s-a dovedit un satelit fidel al Moscovei în 1947 el a început să răcească legăturile cu URSS pentru a adopta o cale proprie de dezvoltare, bazată pe autocontrolul muncitoresc în întreprinderi şi pe încurajarea micii proprietăţi şi iniţiative private. Stalin nu era dispus să accepte acest model, care scotea de sub controlul direct al Moscovei o parte însemnată din spaţiul balcanic, orientând-o în direcţia unui comunism naţionalist şi cu veleităţi de independenţă. Ca urmare în 1948 Tito a fost exclus din Cominform („Biroul Informativ al partidelor comuniste şi muncitoreşti”, care din 1947 suplinea parţial Cominternul) şi s-a reorientat spre o politică deschisă către Occident.</p>
               <p rend="justify">Aceste începuturi tensionate ale războiului rece au fost probabil perioada cu cel mai mare risc de declanşare a unei noi conflagraţii mondiale, atâta timp cât situaţia continua să fie dezechilibrată prin faptul că doar SUA poseda bomba atomică, pe care URSS a obţinut-o abia în 1949 după eşecul blocadei sale asupra Berlinului de Vest.</p>
               <p rend="justify">Imediat după război Truman nu a ştiut cum să reacţioneze în faţa extinderii sovietice pe care Roosevelt o tolerase; trebuia aceasta limitată sau Occidentul trebuia să declanşeze o cruciadă anti-comunistă în continuarea celei anti-naziste? Răspunsul a fost dat de tânărul diplomat George Kennan la începutul anului 1946; el a fundamentat containment-ul, „ţinerea în loc”, care a fost esenţa relaţiilor dintre marile puteri în războiul rece. Enunţarea sa oficială a fost dată de „doctrina Truman” (12 martie 1947): Consider că politica Statelor Unite trebuie să fie acea de a sprijini popoarele libere care se împotrivesc încercărilor de subjugare de către minorităţi înarmate sau de către presiuni din afară.</p>
               <p rend="justify">În plus graţie planului Marshall SUA a încercat să obţină o redresare economică a Europei prin acţiunea sa directă, evitând intermedierea ONU; în acest scop a fost creată „organizaţia Europeană pentru Cooperare Economică” (din 1961 „Organizaţia pentru Cooperare şi Dezvoltare Economică”). În total Statele Unite au acordat aproape 12 miliarde $ ţărilor Europei Occidentale; permiţând revenirea acestora; scopul a fost însă în bună măsură unul politic, planul Marshall fiind o completare a „doctrinei Truman”. Se instituia astfel o cantonare strictă a marilor puteri, ce se neutralizau una pe alta prin deţinerea arsenalului nuclear, în sferele lor de influenţă. În acest scop la 4 aprilie 1949 a fost creat la Washington Pactul Atlanticului de Nord (NATO) reunind ţările din blocul occidental decise să prezerve libertatea, moştenirea comună şi civilizaţia popoarelor lor, fondată pe principiile democraţiei, libertăţii individuale şi domniei legii.</p>
               <p rend="justify">Bătăliile războiului rece aveau să se dea la marginile acestor sfere de influenţă, pe terenurile secundare.</p>
               <p rend="justify">Întrebări de verificare: 1 Cum s-a desfăşurat Al Doilea Război Mondial? 2 Care a fost semnificaţia intervenţiei SUA în conflict? 3 Explicaţi consecinţele celui de-al Doilea Război Mondial.</p>
               <p rend="justify">Bibliografie.</p>
               <p rend="justify">Jean Carpentier, Francois Lebrun, Istoria Europei, Ed. Humanitas, Bucureşti, 1997</p>
               <p rend="justify">Andre Fontaine, Istoria războiului rece, Ed. Militară, Bucureşti, 1992</p>
               <p rend="justify">Jacques de Launay, Mari decizii ale celui de-al doilea război mondial, Ed. Ştiinţifică şi Enciclopedică, Bucureşti, 1988</p>
               <p rend="justify">Basil Liddel-Hart, Istoria celui de-al Doilea Război Mondial, Ed.</p>
               <p rend="justify">Lider, Bucureşti, 1999</p>
            </div>
            <div type="div2">
               <head>EUROPA POSTBELICĂ. DE LA ÎNFIINŢAREA ALIANŢEI NORD -ATLANTICE PÂNĂ LA „PRIMĂVARA DE LA PRAGA”</head>
               <p rend="justify">După parcurgerea acestei teme veţi învăţa: 1 Constituirea celor două blocuri politico-militare 2 Uniunea Sovietică de la Stalin la Brejnev 3 Debutul construcţiei europene 4 România în cadrul pactului de la Varşovia.</p>
               <p rend="justify">Alianţele din cadrul războiului rece. Blocada Berlinului instituită de Stalin şi ameninţarea cu bomba atomică lansată de Truman asupra URSS au dezvăluit cât se poate de clar gradul de militarizare a războiului rece. În primele luni ale anului 1946 liderii sovietici au început să-şi declare intenţiile de a folosi ştiinţa şi tehnologia cu scopul de a spori considerabil puterea militară a ţării lor. Mai mult decât atât, ca urmare a inechităţii în reducerile de forţe după război, Armata Roşie era mai ameninţătoare în 1947 decât fusese în 1945 La doi ani după război sovieticii aveau în Europa de Est peste 3000000 de soldaţi, în timp ce Statele Unite îşi restrânseseră efectivul la mai puţin de 2000000</p>
               <p rend="justify">Impresionantă putere militară a URSS şi teama persistentă faţă de Germania i-au determinat pe liderii statelor vest-europene să se preocupe de propria securitate. Căderea Cehoslovaciei a fost evenimentul care i-a îndemnat să treacă la acţiune. În martie 1948 Marea Britanie, Franţa şi ţările Benelux (Belgia, Olanda, Luxemburg) au semnat Tratatul de la Bruxelles, pact de apărare mutuală prin care se instituia Uniunea Europei Occidentale.</p>
               <p rend="justify">În aprilie 1949 Italia, Danemarca, Norvegia, Portugalia, Islanda, Statele Unite şi Canada s-au alăturat Uniunii Europei Occidentale formând o alianţă militară occidentală lărgită. Cele douăsprezece naţiuni cuprinse în această Organizaţie a Tratatului Atlanticului de Nord s-au angajat ca, în situaţia în care una dintre ele va fi atacată, toate celelalte să i se alăture în lupta împotriva agresorului.</p>
               <p rend="justify">Această alianţă antisovietică a reprezentat apogeul orientării puterilor occidentale către o politică de limitare a comunismului prin forţă militară, mai curând decât prin presiuni economice şi politice.</p>
               <p rend="justify">Subjugarea Europei de Est de către URSS a însemnat, totodată, sfârşitul independenţei armatelor Poloniei,</p>
               <p rend="justify">Ungariei,</p>
               <p rend="justify">Cehoslovaciei, României, Bulgariei şi Germaniei de Est. Stalin a permis menţinerea forţelor armate ale acestor state numai ca părţi componente ale unei structuri militare mai largi, comandată de el.</p>
               <p rend="justify">Conducerea sovietică a creat oficial acest sistem de alianţe impuse imediat după ce Germania a fost admisă În N. A. T. O, dându-l denumirea de Organizaţia Tratatului de la Varşovia (Pactul de la Varşovia), pact semnat în 1955</p>
               <p rend="justify">Atâta vreme cât Europa era îngheţată în sfere de influenţă formate din două grupuri de state ostile unul altuia, nu mai exista nici o posibilitate de reunificare a Germaniei. Practic, încă din 1948 forţele de ocupaţie divizaseră naţiunea învinsă în două state. În anul următor, participanţii la războiul rece au desăvârşit scindarea Germaniei. La 23 mai 1949 Aliaţii occidentali au creat Republica Federală Germania. La rândul său, Rusia s-a grăbit să înfiinţeze Republica Democrată Germania (Germania Răsăriteană), la 7 octombrie 1949</p>
               <p rend="justify">După încheierea celui de-al doilea război mondial, Statele Unite au continuat să fabrice bomba atomică. La sfârşitul anilor ‘40 probabil că aveau în stoc peste 100 Dată fiind puterea acestor bombe, chiar şi un asemenea arsenal restrâns reprezenta o teribilă ameninţare pentru sovietici. Deşi majoritatea specialiştilor americani în armament anticipau că monopolul american asupra bombei atomice avea să dureze cel puţin un deceniu, înverşunarea lui Stalin de a contracara pericolul deosebit de mare al armelor atomice a condus la reuşita experimentului sovietic din septembrie 1949</p>
               <p rend="justify">În ultimii ani ai deceniului al cincilea, oficialităţile şi oamenii de ştiinţă americani au discutat în secret ideea fabricării unei bombe cu hidrogen. Această armă, pe care au denumit-o „Super”, era de câteva ori mai puternică decât bomba atomică. Câţiva cercetători au opinat că o bombă cu hidrogen putea declanşa o reacţie nucleară în lanţ, care ar fi distrus atmosfera pământului. În pofida dezacordurilor şi riscurilor, experimentul sovietic cu bomba atomică l-a convins pe Truman să înceapă imediat fabricarea bombei cu hidrogen. În ianuarie 1950 el a convocat o conferinţă de presă în care a anunţat că ordonase producerea bombei „Super”. La 1 noiembrie 1952 SUA au detonat prima bombă cu hidrogen. În anul următor, URSS experimenta una similară, de fabricaţie sovietică.</p>
               <p rend="justify">Uniunea Sovietică. Noi evoluţii. La începutul anilor 50 câţiva conducători comunişti mai tineri au început să revendice îmblânzirea brutalului sistem stalinist. Totodată, ei pândeau prilejul de a lua locul conducătorului, acum înaintat în vârstă.</p>
               <p rend="justify">Probabil că Stalin intenţiona să-l elimine pe aceşti parveniţi, împreună cu evreii „trădători”. Însă epurarea nu a mai avut loc. La 5 martie 1953 Stalin a murit, înainte să poată ordona un nou val de asasinate.</p>
               <p rend="justify">Oricum, la sfârşitul anilor ‘40 majoritatea statelor est-europene deveniseră dependente de URSS, fiind conduse de dictatori stalinişti. Oficialităţile sovietice, partidele comuniste locale şi Armata Roşie reprezentau administraţia imperialistă şi instrumentele de constrângere ale lui Stalin. Acestea au impus guverne după modelul sovietic în Polonia, Germania Democrată, Cehoslovacia, Ungaria, Bulgaria, România. Austria a rămas în continuare ocupată atât de sovietici, cât şi de Aliaţii occidentali.</p>
               <div type="div3">
                  <head>Ascensiunea la putere a lui Hruşciov.</head>
                  <p rend="justify">Lupta pentru succesiune la conducerea statului s-a încheiat în 1956 cu triumful lui Nichita Hruşciov.</p>
                  <p rend="justify">Hruşciov şi-a început campania de „destalinizare” la Congresul XX al Partidului, în februarie 1956 congres la care au participat peste 1000 de membri de partid. Într-un discurs de patru ore, noul lider sovietic a dezvăluit actele de brutalitate comise de Stalin.</p>
                  <p rend="justify">Atitudinea critică a lui Hruşciov viza în primul rând sângeroasele epurări din anii ‘30 persecuţia minorităţilor, cum era cazul tătarilor din Crimeea şi greşelile lui Stalin atât de scump plătite în privinţa liniei politice urmate în cele de-al doilea război mondial.</p>
                  <p rend="justify">Discursul lui Hruşciov şi direcţia politică adoptată de el ulterior indicau faptul că era adeptul versiunii moderate a noii orientări, pe care o lega de luptă împotriva staliniştilor şi a mitului lui Stalin.</p>
                  <p rend="justify">Până la sfârşitul epocii sovietice, liderii comunişti s-au împărţit în stalinişti dornici să menţină cât mai mult din vechiul sistem şi reformişti care luptau pentru o dictatură mai puţin rigidă. Sub conducerea lui Hruşciov, cei care au avut câştig de cauză au fost reformatorii.</p>
                  <p rend="justify">În mai puţin de doi ani de la discursul antistalinist al lui Hruşciov, lagărele din Siberia erau practic pustii.</p>
                  <p rend="justify">Controlul strict asupra activităţii politice se menţinuse, însă teroarea luase sfârşit.</p>
               </div>
               <div type="div3">
                  <head>Lupta pentru eliberare în estul Europei, 1953-l968</head>
                  <p rend="justify">Est-europenii s-au opus dominaţiei sovietice încă de la începutul perioadei de ocupaţie şi până la prăbuşirea sistemului, în 1989 Stalin i-a împiedicat pe principalii lideri politici din aceste ţări să se împotrivească făţiş, dar forţele secrete de opoziţie au devenit şi mai puternice. La trei luni după moartea lui Stalin au izbucnit revolte în Cehoslovacia şi Germania Democrată (iunie 1953).</p>
                  <p rend="justify">Armata sovietică s-a grăbit să înăbuşe aceste tulburări, dar în Europa de Est erau pe cale să se declanşeze alte două mişcări de protest.</p>
                  <p rend="justify">Timp de trei ani după revoltele din Cehoslovacia şi Germania Democrată, nemulţumirile au continuat să crească în rândul artiştilor şi intelectualilor polonezi. Ei respectau principiile marxiste, dar se opuneau variantei de comunism instaurate de guvernul lor. Liderii comunişti polonezi s-au confruntat cu o ameninţare şi mai serioasă atunci când destalinizarea şi condiţiile grele de existenţă au dat naştere unui violent protest muncitoresc.</p>
                  <p rend="justify">La 28 iunie 1956 muncitorii din Poznan s-au răzvrătit în număr atât de mare, încât guvernul a recurs la armată pentru a înăbuşi revolta. Criza s-a agravat în momentul în care soldaţii au refuzat să tragă în grevişti. Până la urmă un mare număr de trupe de securitate a pus capăt tulburărilor. Evenimentele din Ungaria, din noiembrie 1956 după o lungă perioadă de agitaţie începută în 1953 au fost cele mai grave. Trupele sovietice de intervenţie au trebuit să facă faţă unei adevărate insurecţii. Înăbuşirea ei a făcut 20000 morţi. După înfrângerea rebelilor, sovieticii l-au instalat în fruntea statului pe Janos Kadar, apoi l-au arestat pe Imre Nagy şi l-au executat în 1958</p>
                  <p rend="justify">Căderea lui Hruşciov. Uniunea Sovietică resimţea nevoia disperată de a trece de la dictatura stalinistă hipercentralizată la un sistem mai potrivit cu necesităţile în schimbare ale unei populaţii dispersate pe un teritoriu extrem de vast. Hruşciov a reuşit să-l demitizeze pe Stalin, însă majoritatea reformelor preconizate de el nu au dat rezultate. Acestea nu au fost bine concepute, nici aplicate cu pricepere.</p>
                  <p rend="justify">Atât progresele campaniei de destalinizare, cât şi încercările de reformă au stârnit resentimentele unui mare număr de demnitari ai partidului, care nu doreau decât să pună capăt terorii instaurate de Stalin, menţinând neschimbat tot restul sistemului. Rezultatul umilitor al crizei cubaneze a accentuat opoziţia faţă de Hruşciov şi probabil i-a pecetluit soarta. Prezidiul partidului şi cea mai mare parte a Comitetului Central (grup executiv format din circa 200 membri de frunte ai partidului) au decis să pună capăt „planurilor nechibzuite” ale lui Hruşciov. În 1964 ei l-au obligat pe liderul sovietic să-şi dea demisia.</p>
                  <p rend="justify">Conducerea colectivă şi Leonid Brejnev. Noii lideri au debutat ca grup de „conducere colectivă”: un comitet dictatorial condus de Alexei Kosâghin (1904-l980) şi Leonid Brejnev (1906-l982). La începutul anilor ‘70 Brejnev a ocupat o poziţie dominantă, manifestând totuşi o receptivitate mai mare la doleanţele asociaţilor săi decât Hruşciov. În timpul administraţiei Brejnev, viaţa în URSS a devenit mai stabilă sau „stagnantă”, cum aveau să o eticheteze ulterior sovieticii.</p>
                  <p rend="justify">Construcţia europeană. Paralel cu o însemnată creştere economică, a doua articulaţie a revirimentului Europei Occidentale a fost voinţa de a crea o adevărată Europă. La sfârşitul războiului, Europa apuseană putea să apară ca o miză între cele două blocuri, deci era normal să încerce să se organizeze. Ideea „Statelor Unite ale Europei” nu era nouă. La sfârşitul anilor ’20 Aristide Briand îi fusese un elocvent apărător. Ea a fost reluată de Winston Churchill într-un discurs pronunţat la Zurich, în 1946 Pe de altă parte, Statele Unite îşi manifestaseră dorinţa ca ajutorul Marshall să fie distribuit în cadrul unei cooperări europene, din care s-a născut O. E. C. E. În mai 1948 a avut loc la Haga un Congres al Europei, care a avut drept rezultat crearea unui Consiliu al Europei, compus din două organisme, un Comitet al Miniştrilor şi o Adunare Consultativă Europeană, cu sediul la Strasbourg şi reunind reprezentanţi ai celor 17 membri ai O. E. C. E. Activitatea acestui Consiliu s-a limitat insă la discursuri incitante, căci Anglia se opună categoric oricărei renunţări la suvranitatea noţională (contrar Franţei în acel moment)</p>
                  <p rend="justify">Jean Monnet, după acest debut cam dezamăgitor, a considerat că, pentru realizarea construcţiei europene, era necesar ca europenii să se obişnuiască să lucreze împreună în cadrul unor realizări concrete. Ideea a fost adoptată de ministrul francez al afacerilor externe, Robert Schuman şi a dus la planul care-l poartă numele: la 18 aprilie 1951 s-a creat Comunitatea Europenă a Cărbunelui şi Oţelului (C. E. C. O.), iniţial un mijloc de a controla posibilităţile de reîanarmare ale Germaniei. Organizaţia reunea şase membri: Franţa, Germania Federală, Belgia, Olanda, Luxemburg şi Italia. O Înalta Autoritate cu sediul la Luxemburg avea puteri supranaţionale în domeniul producţiei şi schimburilor de cărbune şi oţel. A fost o realizare crucială deoarece pentru prima oară funcţiona o instituţie europeană, care, În plus, cunoştea şi un mare succes, în pofida handicapului pe care îl reprezentase refuzul Marii Britanii de a lua parte la ea.</p>
                  <p rend="justify">Un al doilea proiect a avut o soartă mai puţin fericită: este vorba de Comunitaea Europeană de Apărare (C. E. A.), care urma să permită participarea trupelor germane la apărarea Europei în cadrul unei armate europene. Avantajul sperat era realizarea reînarmării Germaniei, considerată ca necesară de către Statele Unite. Se dorea ca, fară să se trezească la viaţă vechii demoni ai unei armate germane autonome, să se creeze o nouă instituţie europeană.</p>
                  <p rend="justify">Tratatul semnat la Paris, la 27 mai 1952 de cei şase parteneri n-a putut fi ratificat de Adunarea Naţională Franceză din cauza opoziţiei hotărâte a comuniştilor şi gaulliştilor. După mai mulţi ani de dispute politice violente, C. E. A. a fost respinsă fără dezbateri la 30 august 1954 În urma acestei situaţii, acordurile de la Londra şi Paris (octombrie 1954) au recreat o armată germană în cadrul U. E. O. (Uniunii Europei Occidentale), alianţă militară încheiată pe o perioadă de 50 de ani între cei şase membri ai C. E. C. O. şi Marea Britanie.</p>
                  <p rend="justify">Frânată de eşecul C. E. A, ideea europeană a fost relansată cu adevărat de reuniunea celor şase miniştri ai afecerilor externe ai C. E. C. O, care a avut loc la Messina, la 1 iunie 1955 ca şi prin hotărârea de creare a unei Comunităţi Economice Europene (C. E. E.) denumită şi Piaţa Comună, realizată prin Tratatul de la Roma, semnat la 25 martie 1957 Obiectivul era asigurarea progresivă a liberei circulaţii a mărfurilor şi persoanelor în interiorul acestei comunităţi a celor şase. În afara Consilului Miniştrilor moştenit de la C. E. C. O, la Bruxelles, se instală o Comisie Europeană, schiţă a unei puteri supranaţionale.</p>
                  <p rend="justify">Crearea Pieţei Comune a reprezentat un pas considerabil pe calea construcţiei europene. A urmat un progres lent, ce s-a întins pe aproximativ un deceniu. Încetineala cu care s-a realizat construcţia europeană în această perioadă se explică prin foarte puternică impregnare naţională a unor popoare cărora le era greu să se simtă în primul rând europene, fiind foarte reticente când se punea problema să facă pasul decisiv de transformare a unei comunităţi economice într-o comunitate politică.</p>
                  <p rend="justify">Poziţia României în cadrul pactului de la Varşovia. Primii ani ai regimului comunist, cei care au coincis cu ultimii ani de viaţă ai lui Stalin, s-au manifestat printr-o deplină docilitate a politicii externe a României, satelitizarea sa diplomatică fiind tot atât de absolută că şi cea a celorlalte ţări comuniste din Europa de Est. În februarie 1948 guvernul român s-a legat de sovietici printr-un tratat de prietenie, colaborare şi asistenţă reciprocă valabil timp de două decenii, urmat de înţelegeri similare cu Bulgaria, Cehoslovacia, Polonia şi Ungaria, semnate de toate aceste ţări în cursul anului 1948 Tratatul încheiat recent cu Iugoslavia (1947) a fost, fireşte, denunţat după excluderea acesteia din Cominform, Gheorghiu-Dej angajându-se imediat pe calea unei campanii violente de „demascare” a lui Iosip Broz Tito.</p>
                  <p rend="justify">Din punct de vedere economic, ţara era deja inclusă în sfera de interese sovietice prin tratatul din mai 1945 apoi prin aderarea la Consiliul de Ajutor Economic Reciproc, întemeiat în 1949 Din punct de vedere militar, dominaţia sovietică era tot atât de deplină, manifestându-se atât prin ocuparea militară a ţării (care a durat până în 1958) cât şi, din 1955 prin încadrarea României în Tratatul de la Varşovia.</p>
                  <p rend="justify">Dispariţia lui Stalin (martie 1953) a deschis o perioadă de incertitudini în întreaga Europă răsăriteană care s-a exprimat, în cazul României, prin apariţia primelor simptome ale neînţelegerilor româno-sovietice. Relaţiile cu Nichita Hruşciov, succesorul lui Stalin, par să fi fost încordate, mai ales în anul 1955 când unele deosebiri de vederi au ieşit la iveală pe timpul vizitei la Bucureşti a liderului sovietic. Ruşii se pronunţau în favoarea separării posturilor de prim-secretari şi prim-miniştrii. Dej, în acel moment doar prim-ministru, a trecut peste obiecţiile sovietice reluând, în octombrie 1955 şi funcţia de prim-secretar al partidului. La Congresul al doilea (1955) s-a vorbit pentru întâia oară despre calea românească de construire a socialismului, despre adaptarea marxismului la cerinţele locale şi s-a insistat pe necesitatea respectării principiilor de suveranitate, de egalitate şi neamestec în treburile interne.</p>
                  <p rend="justify">Evenimentele din Ungaria (octombrie–noiembrie 1956) au pus în surdină, momentan, aceste divergenţe de păreri, care oricum nu puneau în pericol soarta socialismului în România şi nici interesele sovietice în zonă, justificând în acelaşi timp opoziţia lui Dej faţă de destalinizare. Comuniştii români au arătat chiar de la început multă ostilitate faţă de Imre Nagy şi au secondat represiunea sovietică.</p>
                  <p rend="justify">Pe de altă parte însă, în decembrie 1956 ei vorbeau din nou despre o cale autohtonă de construire a socialismului. Anul 1956 a fost, de asemenea, anul în care ultimul sovrom, Sovromcuarţul, a reintrat în patrimoniul statului român, punându-se astfel capăt unei forme de exploatare economică directă de către sovietici.</p>
                  <p rend="justify">Calea româneasca de construire a socialismului se deosebea în multe privinţe de planurile lui Hruşciov. C. A. E. R.- Ul, somnolent între 1949–1955 fusese reactivat de acesta din urmă cu scopul introducerii diviziunii şi specializării economice între ţările socialiste. Era, de fapt, un conflict între nord şi sud, între ţările socialiste mai dezvoltate, Cehoslovacia în primul rând şi ţările socialiste pe cale de dezvoltare. Bulgăria a acceptat rapid punctul de vedere al Moscovei, dar în cazul românilor planul Hruşciov s-a ciocnit de prevederile adoptate la Congresul al doilea al partidului.</p>
                  <p rend="justify">Praga s-a arătat, încă din 1956 ostilă faţă de industrializarea accelerată a României, opunându-se ajutorării ei tehnologice şi criticând deschis o tendinţă pe care o socotea autarhică şi protecţionistă. Cu toate acestea, în ciuda fricţiunilor evidente, Hruşciov a acceptat în 1958 vechea cerere a lui Dej de retragere a trupelor sovietice din România.</p>
                  <p rend="justify">Retragerea ruşilor trebuie înţeleasă în contextul internaţional al momentului respectiv. Valoarea strategică a României scăzuse considerabil după semnarea tratatului de pace cu Austria şi retragerea sovieticilor din acea ţară. Pe de altă parte, aflat în plină campanie propagandistică de câştigare a opiniei publice occidentale, Hruşciov a socotit că se poate dispensa de ocuparea unei ţări înconjurate şi aşa de sateliţi. Kremlinul pare să fi privit întreaga problemă a staţionării trupelor sale în România numai sub aspect militar şi diplomatic, fără să-şi dea seama că retragerea lor îi va lipsi de un mijloc de presiune asupra comuniştilor lui Dej.</p>
                  <p rend="justify">De acum înainte şi până la moartea dictatorului român (martie 1965), relaţiile cu Moscova se vor înrăutăţi continuu, agravate fiind de insistenţa cu care ruşii urmăreau să transforme C. A. E. R.- Ul într-un organism economic supranaţional în cadrul căruia nordul urma să producă bunuri industriale, iar sudul să furnizeze materii prime şi agricole. Campania a culminat în aprilie 1964 prin publicarea planului Valev de alcătuire a unui complex economic interstatal în zona Dunării de jos, care ar fi înglobat părţile de sud ale Uniunii Sovietice, de sud-est ale României şi de nord ale Bulgariei. Românii au răspuns în mod violent, considerând pe bună dreptate planul ca o încercare de dezmembrare a economiilor naţionale şi a teritoriului naţional.</p>
                  <p rend="justify">Planul Valev, precum şi respingerea sa în numele interesului naţional erau, practic, doar ultimele manifestări ale unui proces conflictual care depăşise sfera economicului pătrunzând şi în cea a politicului. Într-adevăr, schisma chineză a introdus un element nou în relaţiile româno-sovietice, îngăduind Bucureştiului să se distanţeze de Moscova cu mai mult curaj. Comuniştii chinezi au ales capitala României drept loc de exprimare a unui violent atac antisovietic (1960), trimiţând apoi la Bucureşti numeroase delegaţii economice şi politice (19621963). În sfârşit, 1963 a fost anul în care la ONU România a votat pentru prima dată altfel decât Uniunea Sovietică şi aliaţii ei.</p>
                  <p rend="justify">La începutul anului 1964 Gheorghiu Dej şi-a oferit mediaţia în conflictul sino-sovietic şi l-a trimis în acest scop pe Ion Gheorghe Maurer la Beijing şi la Moscova. Misiunea primului ministru şi întrevederea sa cu Hruşciov nu au făcut decât să agraveze suspiciunile existente între părţile aflate în joc. În orice caz, este limpede faptul că ruşii şi românii nu s-au putut înţelege nici măcar asupra ţinerii secrete a disensiunilor. Dovadă este că în aprilie s-a publicat la Moscova aşa-numitul plan Valev iar la Bucureşti s-a adoptat „declaraţia din aprilie” referitoare la poziţia României în conflictul sino-sovietic.</p>
                  <p rend="justify">O dată cu această dare pe faţă a conflictului, politica externă a României a devenit tot mai îndrăzneaţă şi mai diferită de cea a sateliţilor est-europeni. Numeroase misiuni economice au vizitat Capitala României, o delegaţie economică română a călătorit la Washington, Ion Gheorghe Maurer a vizitat Parisul, iar voturile independente de la ONU s-au înmulţit. Regimul lui Dej a căpătat neaşteptat de repede o respectabilitate internaţională pe care a ştiut să o lărgească cu multă abilitate, model adoptat iniţial şi de succesorul său, Nicolae Ceauşescu.</p>
               </div>
               <div type="div3">
                  <head>ÎNTREBĂRI DE VERIFICARE</head>
                  <p rend="justify">1  Cum s-au constituit principalele blocuri politico-militare din epoca „războiului rece”? 2 Cum s-a produs translaţia puterii în Rusia Sovietică după moartea lui Stalin? 3 Care au fost primele etape ale construcţiei europene? 4 Cum explicaţi procesul de detaşare a României în raport cu Moscova?</p>
               </div>
               <div type="div3">
                  <head>BIBLIOGRAFIE SELECTIVĂ</head>
                  <p rend="justify">1 Andre Fontaine, Istoria Războiului Rece, Editura Militară, Bucureşti, 1992 4 vol. 2 Eric J. Hobsbawm, Secolul extremelor, Editura Lider, Bucureşti, 1999 3 Roy Medvedev, Despre Stalin şi stalinism, Humanitas, Bucureşti, 1991 4 Idem, Oamenii lui Stalin, Editura Meridiane, Bucureşti, 1993 5 Jean Francois Soulet, Istoria comparată a statelor comuniste, Editura Polirom, Iaşi, 1998</p>
               </div>
            </div>
            <div type="div2">
               <head>
                  <label>Tema XIV.</label>
                  <lb/>De la mai ’68 la revoluţiile din Europa de Est.</head>
               <subtitle>După parcurgerea acestei teme veţi învăţa următoarele: 1 Evoluţia şi sfârşitul războiului rece 2 Politica occidentală 3 Politica statelor comuniste</subtitle>
               <div type="div3">
                  <head>Anul 1968</head>
                  <p rend="justify">În deceniile 6 şi 7 Europa Occidentală şi-a revenit după trauma războiului mondial. Aceasta a fost o epocă de prosperitate, de bogăţie materială creată de cadrele economiei de piaţă şi societăţii de consum, ai cărei contemporani nu s-ar fi putut considera „generaţii pierdute”, aşa cum făcuseră părinţii şi bunicii lor. A fost surprinzător faptul că în mod spontan în 1967 şi mai ales în 1968 un val de proteste – în primul rând studenţeşti – s-au extins în întreaga lume capitalistă, cu repercusiuni chiar şi în estul Europei. Revoltă s-a îndreptat în primul rând împotriva establishment-ului de orice orientare; în numele celor trei M – Mao, Marx, Marcuse – studenţii au criticat atât vechile partide de stânga şi marxismul lor depăşit cât şi dreaptă şi produsele ei politice şi economice, întrupate în războiul din Vietnam. Costurile acestuia s-au dovedit imense, nu atât militar, cât politic, în clipa în care o întreagă generaţie în SUA şi în Europa s-a ridicat împotriva militarismului american şi a societăţii ce-l sprijinea. La pariş, în februarie 1968 studenţii Sorbonei conduşi de Cohen-Bendit au cerut democratizarea universităţilor şi control asupra conţinutului cursurilor şi numirilor la catedră. În faţa opoziţiei establisment-ului ei au ridicat baricade şi au înfruntat poliţia, revolta studenţească transformându-se într-o bătălie de stradă (mai ’68), cel mai grav protest social din Franţa de la Comună din Paris până azi, câtă vreme 80% din populaţia capitalei i-a susţinut pe protestatari. În martie, revolte similare au izbucnit în majoritatea universităţilor italiene, extinzându-se apoi în Japonia şi SUA (unde predominantă era mişcarea hippie, în dauna marxismului şi anarhismului care dominau mişcările europene). În Polonia o manifestaţie studenţească a declanşat masive demonstraţii; la mijlocul lunii martie toate universităţile poloneze au intrat în grevă, studenţii contestatari opunându-se corpului profesoral ataşat regimului.</p>
                  <p rend="justify">Revoluţia care începe va pune sub semnul întrebării nu doar societatea capitalistă ci societatea industrială.</p>
                  <p rend="justify">Societatea de consum este sortită unei morţi violente.</p>
                  <p rend="justify">Noi inventăm o lume nouă şi originală. Imaginaţia preia puterea anunţa în mai ’68 un afiş la intrarea în Sorbona. Pericolul mişcării studenţeşti s-a dovedit disproporţionat de mare, atâta vreme cât revoltaţii erau de fapt cei din care trebuiau să se recruteze noile elite; astfel că guvernele au ezitat, chiar şi în cazul mişcării din Franţa, să înăbuşe în forţă protestul; represiuni sângeroase nu s-au înregistrat decât în cazurile marginale ale Poloniei şi Mexicului. Moderaţia autorităţilor a generat noi proteste din partea altor categorii – în principal muncitori – precum grevele din Franţa din 1968 şi „toamna fierbinte” din Italia (1969); de data acesta însă guvernele nu au mai fost la fel de temperate. Războiul rece în epoca destinderii Venirea la putere a lui Richard Nixon în 1969 a însemnat modificarea radicală a atitudinii intervenţioniste a SUA în politica internaţională Era o schimbare necesară şi coerentă cu tentativa de relaxare în relaţiile est-vest reprezentată de doctrina Harmel, adoptată de NATO la sfârşitul anului 1967 Noul preşedinte american şi consilierul său în materie de securitate naţională, Henry Kissinger, erau partizanii unei politici de destindere bazată pe ordine, stabilitate, menţinerea balanţei de putere şi pe înlocuirea birocraţiei cu controlul direct al casei Albe asupra politicii externe. În viziunea lui Kissinger pacea nu este o transpunere la nivel global a dorinţelor unei naţiuni, ci o acceptare generală a conceptului de ordine internaţională.</p>
                  <p rend="justify">Pentru Washington această ordine a însemnat destinderea relaţiilor cu marile puteri comuniste – Rusia şi China – în acelaşi timp cu controlul strict al încercărilor locale de destabilizare a balanţei de putere. Ea nu ar fi putut avea succes dacă URSS nu trecea în acelaşi timp printr-o epocă de automulţumire şi de optimism privind soarta comunismului, cauzată de falimentarul program de înarmare ce a caracterizat perioada de reacţiune stalinistă a lui Brejnev. În aceste condiţii Nixon a putut pune capăt, după 5 ani de negocieri, războiului din Vietnam prin acordul de armistiţiu de la Paris (27 ian. 1973) urmat de retragerea trupelor americane până la sfârşitul lunii martie. Pentru a încheia în mod onorabil conflictul fără a pierde voturile alegătorilor, Nixon a aplicat strategia „vietnamizării”: greutatea războiului a căzut pe umerii guvernului sud-vietnamez în timp ce trupele americane s-au retras progresiv – ceea ce a redus dimensiunile recrutării în SUA, anihilând proteste precum cele din ’68 În schimb, Vietnamul de Sud lipsit de sprijinul american a căzut în mâinile forţelor comuniste în 1975 Relaţiile cu URSS s-au ameliorat începând cu Conferinţa de la Helsinki (1969) şi culminând cu Summit-ul de la Moscova din mai 1972 unde a fost adoptat acordul SALT I privind egalizarea arsenalelor nucleare strategice; în schimb, Brejnev a facilitat încheierea păcii cu Vietnam-ul iar Nixon a încercat să acorde Uniunii Sovietice clauza naţiunii celei mai favorizate, fiind împiedicat de Senat. Pe aceeaşi direcţie a acţionat şi cancelarul german Willy Brandt, a cărui politică de destindere faţă de Est (Ostpolitik) a dus la încheierea Actului Final de la Helsinki al CSCE, care confirmă graniţele europene, admiterea în ONU a ambelor republici germane şi acceptarea de către ţările din Est a „coşului 3” de la Helsinki – acordurile privind drepturile omului. Faţă de China, care intrase în război cu URSS, Washington-ul a încercat o apropiere chiar mai semnificativă în urma unei vizitelor lui Nixon şi Kissinger la Beijing, care au pus bazele negocierilor economice şi diplomatice. În schimb în raport cu încercările comuniste de infiltrare a sferei de influenţă occidentale, politica de destindere a fost extrem de dură. În 1973 primul preşedinte marxist liber ales din America Latină, Salvador Allende, a fost răsturnat de un puci militar condus de generalul Pinochet şi plănuit de CIA după o mai lungă destabilizare a economiei şi societăţii chiliene; în schimb pe lângă noul conducător au fost trimişi experţi americani în frunte cu Milton Friedman în scopul consolidării capitalismului. Când în 1974 Turcia a invadat Ciprul, în virtutea statutului de putere garantă şi în ciuda rezoluţiilor ONU Kissinger a acordat sprijinul Statelor Unite, considerând că astfel era întărită poziţia NATO în regiune. În problema crizelor rasiale din sudul africii administraţia Nixon a intervenit permanent în favoarea mişcărilor albe de dreapta – în vreme ce Estul tindea să susţină mişcările locale de eliberare; astfel în conflictul din Angola SUA a trimis arme şi mercenari împotriva rezistenţei anti-coloniale finanţată de Rusia. Toate aceste succese externe i-au adus lui Nixon un al doilea mandat prezidenţial, dar în august 1974 el a fost obligat să demisioneze ca urmare a implicării în afacerea Watergate, dezvăluită probabil de surse NATO ostile destinderii. Urmaşul său, Ford, s-a confruntat însă cu o criză mult mai gravă provocată de creşterea cu 400 % a preţului petrolului de către OPEC, care a generat la mijlocul deceniului 8 o amplificare a inflaţiei în ţările industrializate – şi nu numai – punând astfel capăt acelei nemăsurate expansiuni ce caracterizase epoca post-belică. În aceste condiţii, opoziţia democrată a îndreptat numeroase critici împotriva politicii de destindere, devenită nepopulară mai ales după ce Casa Albă a refuzat să-l primească pe disidentul rus Soljeniţân. În 1976 Ford a pierdut alegerile în favoarea democratului Carter, a cărui prioritate a fost mai degrabă redresarea economică decât continuarea destinderii. Noul preşedinte l-a înlocuit pe Kissinger cu Zbigniew Brzezinski, dar politica sa externă a părut extrem de ezitantă: pe de o parte Carter a insistat în favoarea respectării internaţionale a drepturilor omului şi a criticat Estul pentru încălcarea acestora, refuzând în acelaşi timp să vadă o manevră a URSS în spatele revoluţiilor ce au atins Iranul şi Nicaragua. În aceste condiţii, cea mai importantă realizare a sa a fost marginală în raport cu războiul rece: medierea Acordurilor de la Camp David şi a tratatului de pace între Egipt şi Israel; în schimb iniţierea de relaţii diplomatice cu China a fost contrabalansată de recunoaşterea Taiwanului, afectând grav „nouă cale” a normalizării preconizată de Carter şi de Deng Xiaoping. În relaţiile cu URSS, Brzezinski a tins să impună modelul „idealist” al unei diplomaţii deschise; în 1979 la Summit-ul de la Viena, Carter şi Brejnev au semnat chiar un nou acord privind limitarea arsenalului nuclear (SALT II). Acordul nu a ajuns însă să fie aprobat de Congres, în condiţiile în care un an mai târziu Rusia a invadat Afganistanul. În acelaşi timp, falimentul diplomaţiei lui Carter a fost consfinţit de criza ostatecilor din Iran, provocată de politica anti-teroristă a democraţilor. Evoluţia războiului rece în timpul lui Ronald Reagan Abordarea democrată a războiului rece s-a dovedit un eşec complet. Dacă promotorii destinderii au fost criticaţi mai ales pentru cinismul lor, în schimb idealismul politicii externe a lui Carter a dus la o serioasă subestimare a capacităţilor Uniunii Sovietice şi Tratatului de la Varşovia. Noul preşedinte, republicanul Ronald Reagan, era decis să schimbe complet această viziune, înlocuind în războiul rece negocierea cu confruntarea efectivă şi întărind capacitatea militară a SUA. Din primul an al mandatului său bugetul apărării a crescut enorm; pentru întâia dată cheltuielile militare ale NATO le-au depăşit pe cele ale Tratatului de la Varşovia iar America a devenit principalul vânzător mondial de armament (ceea ce a permis o machiavellică rezolvare a crizei ostatecilor din Iran). În 1982 Reagan a expus şi bazele ideologice ale politicii sale externe: URSS era „Imperiul Rău”, sursă a tuturor problemelor politice şi economice din lume.</p>
                  <p rend="justify">Punctul de pornire trebuie să fie o recunoaştere a esenţei imperiului sovietic. W. Churchill, în cursul negocierilor cu sovieticii, a observat că ei respectă doar forţa şi o utilizează permanent în relaţiile cu alte naţiuni. Acesta este motivul pentru care am decis să refacem apărarea noastră naţională. Intenţionăm să păstrăm pacea – dar ne vom păstra şi libertatea.</p>
                  <p rend="justify">Administraţia americană nu a ezitat să pună în practică această politică a confruntării. Scenariile războiului atomic elaborate de experţii occidentali, culminând cu „Iniţiativa de Apărare Strategică” (Războiul Stelelor), au provocat mari temeri la Moscova, convingându-l pe liderii sovietici că Statele Unite erau nu doar pregătite, ci şi dispuse să declanşeze un atac atomic; în acelaşi timp ele au pus capăt mişcării anti-nucleare pacifiste din Europa Occidentală, convingând populaţia ţărilor NATO de necesitatea instalării de arsenale atomice în vederea prevenirii unei iminente agresiuni a „Imperiului Rău”. Punctul culminant al acestei evoluţii a fost atins în 1983 când Reagan a iniţiat Războiul Stelelor (care s-a dovedit un eşec), la scurt timp după aceasta ruşii doborând din greşeală un avion cu pasageri americani; acţiunea lor a fost calificată drept „crimă împotriva umanităţii”. Două luni mai târziu trupele SUA au invadat minuscula insulă caraibiană Granada, unde se instalase un guvern revoluţionar de stânga şi au transformat această intervenţie într-o dovadă a supremaţiei şi hotărârii Statelor Unite de a nu permite nici o infiltrare sovietică. Tensiunea a ajuns la maxim la sfârşitul anului, când un exerciţiu nuclear NATO l-a făcut pe preşedintele rus Kosâghin să se teamă de izbucnirea războiului atomic. Această epocă de febrilitate militară şi retorică apocaliptică s-a încheiat odată cu al doilea mandat al lui Reagan, coincizând cu venirea la putere în URSS a lui Mihail Gorbaciov (1985). Noul secretar general al C. C. al P. C. U. S. era promotorul programelor de deschidere politică (glasnost) şi restructurare economică (perestroika); astfel că Uniunea Sovietică n mai putea fi tratată unilateral ca „Imperiul Rău”. La sfârşitul anului cei doi şefi de state s-au întâlnit într-un prim summit la Geneva, fără a cădea de acord în chestiunea Războiului Stelelor. În ciuda masivelor operaţiuni militare declanşate de americani împotriva Libiei în 1986 un al doilea summit, ţinut la Reykjavik în toamna lui 1986 a marcat înţelegerea dintre Reagan şi Gorbaciov în privinţa stopării cursei înarmării nucleare şi a perpetuei ameninţări reciproce cu războiul atomic. Rezultatul tangibil al acestor discuţii a fost semnarea, un an mai târziu, a tratatului INF în cadrul Summit-ului de la Washington, eliminând complet rachetele nucleare cu rază medie de acţiune; în ciuda opoziţiei senatorilor conservatori, tratatul a fost ratificat de Congres. Gorbaciov a făcut un alt pas important la sfârşitul anului 1988 anunţând reducerea unilaterală a potenţialului militar sovietic, iar în februarie 1989 şi-a retras forţele din Afganistan. Această atitudine deschisă a unui lider sovietic s-a dovedit extrem de convingătoare; ea a avut un rol decisiv în terminarea războiului rece. Mandatul lui Reagan a expirat în 1988; succesorul său, George Bush, era dispus să urmeze aceeaşi politică, în ciuda intervenţiei sale militare în Panama, care a avut mai degrabă rolul de a confirma dominaţia SUA. În primăvara aceluiaşi an negocieri privind controlul armamentului nuclear şi reducerea forţelor convenţionale din Europa au fost iniţiate în cadrul CSCE de ambele blocuri militare. NATO a recunoscut necesitatea accentuării politicii de destindere, dar şi a retragerii forţelor SUA şi URSS staţionate în afara teritoriului lor naţional; rezultatul a fost elaborarea unei agende pentru o cooperare mai extinsă Est-Vest; prăbuşirea Zidului Berlinului în noiembrie şi revoluţiile din Europa de Est au făcut ca această agendă să devină depăşită. Relaţiile europene după 1968 Politica destinderii a avut consecinţe extrem de importante şi în Europa, datorită tentativelor ambelor blocuri de a reduce pe cât posibil conflictele periferice care ar fi putut ameninţa ordinea sistemului internaţional. Pe plan european, această viziune a fost transpusă în primul rând în Actul Final al CSCE din 1975 rezultat al Conferinţei de la Helsinki ce reunea 35 de ţări din estul şi vestul continentului. Acordurile acestei conferinţe au fost grupate în cele 3 „coşuri”: problemele de securitate şi de recunoaştere a frontierelor, cooperarea tehnică şi respectarea drepturilor omului. În acelaşi timp alegerea lui Willy Brandt în funcţia de cancelar federal (1969) a reprezentat, pe plan european, începutul unui demers paralel cu destinderea nixoniană, acel Ostpolitik concretizat în primul rând prin apropierea dintre cele două Germanii, dar şi prin normalizarea relaţiilor diplomatice între est şi vest şi eliminarea forţei ca element de negociere. Chiar mai importantă a fost însă consolidarea Comunităţii Economice Europene prin realizarea celor două mari obiective ale Tratatului de la Roma: uniunea vamală (iul. 1968) şi politica agricolă comună. După demisia generalului de Gaulle Franţa a acceptat în sfârşit deschiderea negocierilor de aderare cu Anglia şi creşterea rolului Parlamentului european; o altă consecinţă a fost Summit-ul de la Haga care a pus bazele unei relansări şi unei definitivări a unităţii europene materializate în planul Werner (1970), care nu a putut fi însă realizat datorită crizei petrolului. Ca urmare, constituirea Pieţei Comune a stagnat, interesele naţionale ale statelor afirmându-se mai puternic decât cele ale CEE. Cu toate acestea noi membri nu au întârziat să se alăture: Marea Britanie, Irlanda şi Danemarca în 1973 Grecia în 1981 Spania şi Portugalia în 1986 În 1978 şefii de state de la Paris şi Berlin au reînviat proiectul uniunii monetare prin crearea E. C. U. („unitatea de scont europeană”). Acordurile Schengen semnate în iunie 1985 de Franţa, Germania şi Benelux au creat un spaţiu de liberă circulaţie, întărind substanţial cooperarea între statele CEE. A devenit evident însă că acel cadru instituţional conceput pentru 6 state era depăşit; conjunctura internaţională extrem de tensionată a deceniului 9 a facilitat coeziunea membrilor CEE, care au decis transformarea Pieţei Comune într-o Uniune Europeană (Declaraţia de la Stuttgart, 1983). Acest proces s-a realizat prin Actul Unic din 1986 intrat în vigoare un an mai târziu, care dezvoltă cadrul instituţional necesar existenţei unei pieţe europene unificate, desfiinţând toate frontierele economice: Consiliul a fost ridicat la rangul de instituţie europeană, atribuţiile Parlamentului au fost mult extinse; în schimb cooperarea politică europeană a rămas la nivelul responsabilităţii guvernelor locale. Funcţionarea efectivă a demonstrat însă până în 1989 gravele probleme ale Uniunii: inexistenţa unei cetăţenii europene concrete şi mai ales a unei identităţi a Europei unite în materie de politică externă şi apărare. Politici neoliberale şi conservatoare Cvadruplarea preţului petrolului de către OPEC în 1973 a generat probleme enorme politicilor interne ale statelor industrializate. Expansiunea care urmase războiului a fost stopată; extremele bogăţiei şi sărăciei s-au îndepărtat tot mai tare iar serviciile de protecţie şi asistenţă socială nu au făcut faţă noii provocări decât prin supradimensionarea bugetului lor. La aceasta s-a adăugat căderea sistemului de la Bretton Woods, care între 1946 şi 1971 legase efectiv toate valutele de dolar, legat la rândul său de acoperirea în aur. Vechile teorii economice, atât social-democrate cât şi keynesiene şi-au dovedit caducitatea în gestionarea acestei crize de către guvernele marilor puteri capitaliste; în Marea Britanie, de pildă, aplicarea acestor modele a dus în prima jumătate a deceniului 8 la cea mai gravă recesiune din secolul acesta. Guvernarea conservatoare a lui Edward Heath a fost efectiv zdrobită de criza petrolului şi de instituirea cursului flotant al lirei; politicile non-lntervenţioniste şi de desnaţionalizare a industriei nu au putut fi duse la capăt iar greva minerilor a antrenat căderea guvernului. Urmarea falimentului vechilor politici a fost triumful orientării neoliberale – mai întâi în plan teoretic, apoi, din anii ’80 şi în practica politică. În mai 1979 un guvern conservator, în frunte cu Margaret Thatcher, a venit la putere în Marea Britanie. Politica „thatcheristă” – cum au numit-o criticii de stânga – era profund inspirată de teoreticienii neoliberalismului, adepţi ai pieţei libere şi ai „mâinii invizibile” ca mecanism regulator al problemelor pieţei; responsabilităţile sociale nu mai erau astfel povara administraţiei, welfare-state -ul devenind un concept caduc.</p>
                  <p rend="justify">Am trecut printr-o perioadă în care prea mulţi oameni au crezut că dacă au o problemă este sarcina guvernământului să o rezolve. Ei şi-au lăsat problemele în seama societăţii. Or, societatea nu există; există doar indivizi şi familii. Nici un guvernământ nu poate să facă nimic decât prin oameni, iar aceştia trebuie să aibă grijă mai întâi de ei înşişi. Până în 1983 priorităţile guvernului Thatcher au fost economice, materializându-se în politici monetariste sub presiunea FMI, ceea ce a generat proteste virulente din partea laburiştilor. Dacă pe plan extern conservatorii au obţinut o victorie de prestigiu prin alungarea forţelor argentiniene din Insulele Falkland (1982) în schimb în interior creşterea inflaţiei şi a şomajului au generat greve de mari proporţii, culminând cu cea din sectorul minier, care a durat aproape un an; înfrângerea acestor mişcări a confirmat forţa guvernării conservatoare, care a putut trece la aplicarea măsurilor neo-liberale fără a se mai teme de haosul economic continuu care ameninţase precedentele executive. La mijlocul deceniului 9 ea reuşise graţie politicilor monetariste şi reducerilor bugetare să scadă rata inflaţiei şi să dea un nou avânt creşterii economice a Marii Britanii. Cu toate acestea, welfare-state -ul nu a fost complet lichidat; sectoare ca învăţământul sau sănătatea au rămas sub controlul statului, dar în condiţiile introducerii unor criterii concurenţiale în furnizarea acestor servicii; în schimb guvernul a reuşit să opereze o masivă relaxare fiscală, mai ales în ultimii ani ai deceniului. Succesele guvernării Thatcher au fost însă umbrite după 1987 de dificultăţi provenite atât din slăbirea mărcii germane, ceea ce a condus către eşecul monetarismului, cât şi de dezechilibrarea balanţei comerciale, ca urmare a creşterii prosperităţii şi puterii de cumpărare a britanicilor. Conservatorii au reuşit totuşi să păstreze puterea chiar şi după 1989 politica lor rămânând extrem de populară. De cealaltă parte a Atlanticului, Ronald Reagan s-a alăturat ofensivei politice a neoliberalismului. Îndepărtându-se de tendinţele predecesorilor săi, el a mutat accentul de pe egalitatea economică a welfare-state -ului pe libertatea economică. Un mare număr de programe de protecţie şi asistenţă socială ale administraţiilor anterioare (de exemplu ajutoarele pentru familii sau bonurile de masă) au fost desfiinţate în cadrul unei ample politici de reducere a birocraţiei şi a cheltuielilor bugetare. În schimb impozitul pe venit a fost redus cu un sfert iar cheltuielile militare au crescut simţitor. Scăderea semnificativă a inflaţiei a determinat mărirea ratei dobânzilor, reducând serios investiţiile; ceea ce a dus pentru un timp la şomaj şi recesiune. Administraţia Reagan a reuşit însă să gestioneze cu succes această criză; în schimb masiva reducere a impozitelor a provocat şi o scădere îngrijorătoare a veniturilor bugetare, ale cărei efecte nu au putu fi prevenite nici de preşedinţie nici de Congres. Cu toate succesel neoliberalismului reaganian, opoziţia întâmpinată în legislativ a dus la menţinerea nucleului Marii Societăţi preconizate de Johnson; dar tendinţa generală a rămas potrivnică revenirii welfare-state -ului, în primul rând din cauza imensului deficit bugetar al administraţiei Reagan. Politici social-democrate Atât social-democraţia continentală, cât şi laburismul englez au fost incapabile de reacţie în faţa crizei economice şi a ofensivei neoliberalismului. Cu toate acestea partidele social-democrate au reuşit să-şi revină, modelele economiei mixte şi welfare-state -ului menţinându-şi valabilitatea şi după anii ’70 în forme înnoite. Înşişi liderii socialişti au înţeles primii necesitatea schimbărilor; deja în 1973 Willy Brandt scria:</p>
                  <p rend="justify">Economia de piaţă nu mai există de acum decât pentru întreprinderile mici şi mijlocii şi doar parţial. În plus acestea se găsesc în sectoare economice marginale.</p>
                  <p rend="justify">Celebra libertate de alegere a cumpărătorului este restrânsă pe piaţă de manipularea comportamentului consumatorului. În cadrul welfare-state-ului au apărut noi tensiuni. Fie că este muncitor angajat sau muncitor independent, cetăţeanul se găseşte aproape zilnic în prezenţa instituţiilor welfare-state-ului şi a administratorilor săi.</p>
                  <p rend="justify">În R. F. G, după succesele politicii externe a lui Brandt urmaşul său în funcţia de cancelar federal, Helmut Schmidt, a dus mai departe Ostpolitik urmărind atât reunificarea treptată a celor două Germanii cât şi a Europei cu ajutorul Statelor Unite. Pe plan intern Schmidt a adoptat o abordare mai degrabă liberală a problemelor economice, preferând să abandoneze politicile de protecţie socială şi reducere a şomajului în favoarea combaterii inflaţiei generate de căderea sistemului de la Bretton Woods; măsurile sale s-au îndreptat mai ales spre întărirea mărcii germane. În Austria cancelarul Bruno Kreisky a pus în aplicare parteneriatul social, cogestiunea întreprinderilor de către manageriat şi muncitori, implicarea statului în domeniul bancar dar şi renunţarea la socializarea industriei. Prestigiul socialismului austriac s-a bazat şi pe o politică externă abilă; însă în primul rând capacitatea lui Kreisky de a gestiona atât crizele economice cât şi pe cele sociale (de exemplu raporturile cu Biserica) i-a permis acestuia să se menţină la putere între 1970 şi 1983 În Suedia Olof Palme, vicepreşedinte al Internaţionalei Socialiste, a fost nevoit să ducă, până la asasinarea sa în 1986 o politică de austeritate, fără a abandona însă modelul economiei mixte şi al participării muncitorilor la luarea deciziilor în întreprinderi, ca şi politicile legate de îmbunătăţirea condiţiilor de viaţă şi de lucru ale muncitorilor. În sfârşit, în Franţa în 1981 candidatul socialist François Mitterand a reuşit să câştige alegerile prezidenţiale. Deşi politicile sale economice vizând naţionalizarea marilor întreprinderi nerentabile au constituit un real succes, socialiştii au pierdut în 1986 alegerile legislative, ceea ce a impus coabitarea lui Mitterand cu un guvern de centru-dreapta condus de Jacques Chirac. Politica internă a statelor comuniste Mişcările din Cehoslovacia s-au transformat într-o adevărată revoltă anti-comunistă („Primăvara de la Praga”). Dacă Moscova ar fi acceptat programul multipartidist şi democratizator al acestei mişcări - ceea ce nu părea imposibil - exista riscul sfărâmării lagărului comunist, mai ales că elementele reformatoare din Ungaria, ca şi cele naţionaliste de la Bucureşti şi Belgrad, au salutat revolta cehoslovacăca pe o distanţare de Moscova. În aceste condiţii, Brejnev a decis aplicarea „doctrinei suveranităţii limitate” a statelor comuniste, înăbuşind cu forţa armelor mişcarea; dar, deşi trupele Tratatului de la Varşovia, cu excepţia celor române, au participat la această acţiune, ea a însemnat sfârşitul mişcării comuniste internaţionale. O nouă criză nu a întârziat de altfel să izbucnească în Polonia, unde partidul s-a dovedit incapabil atât să gestioneze problemele economice cât şi să înlăture influenţa dominantă a Bisericii Catolice. Muncitorii din porturile baltice se revoltau continuu din cauza condiţiei lor economice şi sociale mizere; în 1970 ei au determinat chiar demisia liderilor comunişti ai ţării. Mişcarea lor a devenit şi mai periculoasă când ea a fost organizată în sindicatul „Solidaritatea” condus de Lech Wałęsa. Grevele din şantierul naval de la Gdansk au devenit astfel stindardul mişcării naţionale de opoziţie anti-comunistă şi anti-sovietică. Autorităţile au fost chiar nevoite la început să negocieze cu „Solidaritatea”; în final ele au decis însă să restabilească ordinea. A fost nevoie pentru aceasta de o lovitură militară de stat a generalului Wojciech Jaruzelski, proclamat Preşedinte al Consiliului Militar al Salvării Naţionale, care a uzat de legitimitatea armatei poloneze pentru a reprima revolta şi a institui starea de război la sfârşitul anului 1981 Noul guvern a rămas însă la fel de neputincios în faţa problemelor economice ale ţării; în primăvara lui 1989 autorităţile au reînceput negocierile cu „Solidaritatea” acceptând că un important procent din membrii Adunărilor legislative să fie aleşi liber. Consecinţa acestei concesii a fost venirea la putere a unui intelectual catolic şi necomunist, Tadeusz Mazowiecki (19 aug. 1989). România, ca şi Bulgaria sau Albania, a evoluat în mod diferit, distanţându-se de Moscova dar nu şi de comunism. Comunismul naţionalist adoptat de Nicolae Ceauşescu şi refuzul acestuia de a lua parte la reprimarea „Primăverii de la Praga” au dat un avânt diplomaţiei de la Bucureşti, confirmat de vizitele oficiale ale preşedinţilor de Gaulle (1968) şi Nixon (1969). Deşi politicile economice ale lui Ceauşescu păreau a viza industrializarea şi strângerea legăturilor cu Occidentul în realitate el nu a fost un nou Tito, lucru confirmat şi de tezele din iulie 1971 inspirate de Revoluţia culturală din China şi care au dat semnalul declanşării campaniei naţionaliste şi cultului personalităţii. Uniunea Sovietică se afla şi ea în declin. Cadrele partidului, birocraţia politică ce constituia baza puterii acestuia, s-au transformat mai ales în epoca Brejnev în nomenclatură – termen peiorativ ce a început să desemneze în întregul lagăr comunist această birocraţie de partid incompetentă dar extrem de dornică de avantaje economice şi sociale. Or după „Primăvara de la Praga” nimeni nu a mai fost dispus să se aventureze în demersurile reformatoare necesare înlocuirii acestei structuri; astfel încât până la moartea lui Brejnev în 1982 URSS a stagnat, profitând de pe urma câştigurilor pe care I le-a adus criza petrolului. Când acesta a devenit insuficient chiar şi pentru ţările Tratatului de la Varşovia, ele au intrat însă într-o gravă criză energetică, ce ameninţa să le paralizeze întreaga economie; iar singura soluţie a acesteia a fost revenirea la centralizarea rigidă a stalinismului şi la politicile autoritare – cazul guvernului Jaruzelski. O transformare radicală a comunismului sovietic nu a început decât în 1985 cu venirea la putere a lui Mihail Gorbaciov. Reformele sale, conduse de cele două celebre lozinci-glasnost şi perestroika – au încercat să ducă Rusia spre democraţie şi economia de piaţă; dar ele au lovit în acelaşi timp în partid şi în nomenclatură, singurele forţe capabile să menţină unitatea colosului sovietic. Spre 1988 profitând de descentralizarea URSS republicile unionale au început să-şi manifeste veleităţile naţionaliste; în acelaşi timp reformele economice ale lui Gorbaciov nu au reuşit să aducă rezultatele scontate iar războiul din Afganistan a confirmat eşecul politicii externe. Întrebări de verificare: 1 Care au fost marile etape ale războiului rece după 1968? 2 Prin ce se caracterizează politicile neoliberale şi cum se diferenţiază de cele social-democrate? 3 Care a fost politica internă a statelor comuniste după „Primăvara de la Praga”?</p>
               </div>
            </div>
         </div>
      </body>
   </text>
</TEI>
