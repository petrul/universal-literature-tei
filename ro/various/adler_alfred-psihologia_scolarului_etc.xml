<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Adler Alfred</title>
            <author>Alfred Adler </author>
         </titleStmt>
         <editionStmt>
            <edition>
               <date>2013-07-30T18:24:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-12-26T21:20:02.459909209</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Alfred Adler</author>
         <div type="div1">
            <head>
               <hi rend="italic">Psihologia </hi>
               <hi rend="italic">şco</hi>
               <hi rend="italic">larului </hi>
               <hi rend="italic">g</hi>
               <hi rend="italic">reu </hi>
               <hi rend="italic">e</hi>
               <hi rend="italic">ducabil</hi>
            </head>
            <p rend="justify">Alfred Adler este unul dintre membrii componenţi ai faimosului „triumvirat" al psihanalizei: FREUD – ADLER – JUNG.</p>
            <p rend="justify">Dacă Sigmund Freud – după cum ne spune Oliver Brachfeld, în a sa introducere la A. Adler, Menschenkenntnis (Cunoaşterea omului) —a fost, în fond, un savant format în spiritul ştiinţelor naturii, care aştepta rezolvarea oricărei probleme de psihologie de la progresele înregistrate de fiziologie şi dacă elveţianul Carl-Gustav Jung era un fel de alchimist al psihicului, un „panpsihist anistoric", interesat de perspectivele parapsihologice, Alfred Adler a fost, în schimb, nu un teoretician, ci în primul rând un realist şi un pragmatic, un medic practician animat de vocaţia de a-i ajuta pe semenii săi să-şi rezolve problemele existenţiale, „dificultăţile" moştenite din copilărie. Pe când Freud profesa o psihanaliză destinată orăşenilor din marile aglomerări urbane, iar Jung o „psihologie analitică" axată pe explorarea sufletului primitivilor sau al oamenilor formaţi în mediul rural, „psihologia individuală" a lui Adler este o, J&gt;sychologie fur Oberlehref" („psihologie pentru profesorii de liceu") din mediile populaţiei majoritare.</p>
            <p rend="justify">Aşa-numita „psihologie individuală" concepută d&lt; [Alfred Adjer^ nu se limitează – cum s-ar putea crede – la studiul individuIuTâzoTât, privit în sine, ci se extinde de fapt la întreaga societate, omul normal fiind definit drept o fiinţă animată de un sentiment nativ de comuniune socială, pentru ca în cele din urmă să fie privit şi ca agent universal care are de îndeplinit un rol în Cosmos.</p>
            <p rend="justify">Tendinţa infatigabilă, de fapt patologică, a unora de a obţine şi exercita puterea, de a „dicta" celorlalţi, are la baza procesul inconştient al înlocuirii „complexului de inferioritate" printr-un „sentiment de superioritate" care, întotdeauna în dramatică opoziţie cu sentimentul de comuniune socială, ţinteşte la supremaţia personală, la subjugarea celorlalţi, la transformarea lor în simple instrumente de satisfacere a voinţei de putere. Această tendinţă intolerabilă rezultă din structurarea eronată a „stilului de viaţă" al individului încă din primii 4-5 ani de viaţă, având la origine fie răsfăţarea de către părinţi a copilului, fie, dimpotrivă, detestarea acestuia, marginalizarea lui în constelaţia familială.</p>
            <p rend="justify">Potrivit concepţiei lui Adler, mama este aceea căreia îi revine misiunea modelării copilului în aşa fel încât acesta să nu devină robul unui egoism care mai târziu va căuta să-i înrobească pe toţi cei cu care necesarmente vine în contact social. De aceea – precizează el – cea dintâi îndatorire a mamei este de a sădi în conştiinţa copilului sentimentul comuniunii sociale, cultivându-i ideea fundamentală că trăieşte într-o lume în care nu este altceva decât un om între oameni.</p>
            <p rend="justify">Dacă mama (părinţii, în general) nu-şi îndeplineşte funcţia de a-i forma pe copii în perspectiva integrării sociale, atunci rolul acesteia trebuie asumat de grădiniţa de copii (şi, în general, de şcoală), care are de corectat greşelile comise de familie în formarea viitorilor adulţi şi membri egali ai unei societăţi democratice. ·</p>
            <p rend="justify">Alături de IndividuaJpsychologie în derschule (Leipzig, 1929), subintitulată „Vorlesungen fur Lehrer und Erzieher" („Prelegeri pentru cadrele didactice şi educatori"), ca şi de alte câteva cărţi ale lui Adler, cea de faţă, care reprezintă versiunea românească „princeps" a lucrării Die Seele des schwehrerziehbaren Schulkindes (Miinchen, 1930), constituie o contribuţie esenţială a psihologiei abisale la cunoaşterea psihicului copilului şi la practica psihopedagogică a remodelării acestui psihic în cazurile în care a suferit distorsiuni şi alterări dăunătoare atât pentru individ ca atare cât şi pentru societate.</p>
            <p rend="justify">Nu fără justificare l-a considerat Freud peAlfred Adler – după vestita „disidenţă" din 1911 – mai mult pedagog de^ât un psihanalist. „Psihanalizele" adleriene sunt prin'exceteirţâcolocvii psiho-pedagogice bazate pe o caracterologie originală (expusă sintetic în Cunoaşterea omului)1, cât şi pe o maieutică paideică de un echilibru absolut remarcabil.</p>
            <p rend="justify">Fostul discipol al lui Freud nu pregetă să polemizeze pe un ton fără cusur cu părintele psihanalizei, ori de câte ori o divergenţă ocazională de punct de vedere i-o cere, dar uneori ne putem mira că el nu observă complementaritatea celor două concepţii rivale.</p>
            <p rend="justify">Copiii-problemă de care Adler se ocupă în această carte provin de obicei din familii dezorganizate, sunt băieţi şi fete care se află uneori în pragul delincventei juvenile sau al prostituţiei, dacă nu cumva au şi intrat în „vizorul" poliţiei. Autorul profesează o psihologie profund empatică, sigură pe „diagnostice", dublată de o nu mai puţin comprehensivă pedagogie a delincventului în nuce. Optica descifrării cazuisticii este la Adler una prin excelenţă socială: „Bagajul ereditar al copilului – precizează el – nu prezintă importanţă pentru noi. Factorul ereditar nu se exteriorizează dacă nu găseşte la copil pregătit terenul social. Atunci când soluţionarea uneia din problemele copilului reclamă sentimentul de comuniune socială, constatăm o ezitare caracteristică. Iată-ne pe un teren solid; nu ne rămâne altceva de făcut decât să găsim cauza penţru care sentimentul de comuniune socială nu s-a dezvoltat mlhod normal. Nu vom întâlni extravaganţi, copiîproblemă, nevrotici, alcoolici, perverşi sexual, criminali sau candidaţi la sinucidere la care să nu fie cu putinţă să demonstrăm cu deplină certitudine că cu dau îndărăt din faţa soluţionării problemelor vieţii decâ [pentru ca nu au fost corect educaţi în sensul sentimentului de comuniune sociala. Este un punct de vedere care trebuie reţinut. Aici stă deosebirea fundamentală dintre noi şi alte şcoli psihologice"2.</p>
            <p rend="justify">Alfred Adler se dovedeşte un interlocutor excepţional în dialogurile psihopedagogice pe care le susţine, în stil socratic, nu doar cu cadrele didactice şi cu părinţii (în general cu educatorii), ci şi cu copiii, adică cu cei care reprezintă obiectul însuşi al actului educaţional. Acest Ulise al cunoaşterii metodice a omului a introdus în psihanaliză „calul troian" al pedagogiei şi a cucerit-o în beneficiul acesteia din urmă. Institutorii, profesorii, mai ales diriginţii, părinţii, dar şi educatorii de adulţi din toate domeniile (întreprinderi, armată, închisori etc), poliţiştii, ca să nu mai vorbim de scriitori, vor găsi în cărţile marelui emul al lui Freud o bogată sursă de informaţie despre psihicul omenesc şi modalităţile în care acesta poate fi armonizat pe criteriile unei existenţe demne şi utile pentru colectivitate.</p>
            <p rend="justify">Dacă unii exegeţi l-au comparat pe Alfred Adler cu Socrate, în favoarea socratismului său fiind invocate îndeosebi similitudini superficiale (pasiunea cu care Adler apărea în „agora", lipsa de entuziasm pentru exprimarea în scris etc.), în realitate „socratismul" său feste unul mai de adâncime, la el faimosul precept „cunoaşte-tepe tine însuti căpătând dimensiuni de natură socială şi devenind, cunaşteţi-vă/mii pe alţii^Îcesta este de altfel mesajul major al întregii sale opere. Până şi-simpla cunoaştere de sine este condiţionată de descifrarea propriilor relaţii sociale, ceea ce echivalează cu cunoaşterea semenilor cu care avem de-a face şi care au de-a face cu noi. Adler este profund convins – şi ne convinge şi pe noi – că nici un om nu poate fi înţeles fără a fi abordat prin prisma raporturilor intra şi extrafamiliale, larg sociale. Sentimentul de comuniune socială este la el un imperativ valabil în special pentru aleşii unui popor, ai unei naţiuni, ai unui grup oarecare: „Dacă nu mă gândesc decât la mine – scrie el —, voi fi cu totul inapt de a rezolva problemele lumii". Optică de care avem în prezent nevoie ca de aer curat.</p>
            <p rend="justify">Ca mai toate cărţile lui Adler, cea de faţă este şi ea un tezaur de înţelepciune şi o lecţie de optimism activ, de data aceasta pus în slujba redresării copiilor devianţi, cu „stilul de viaţă" alterat de un egoism devastator.</p>
            <p rend="justify">Dr. LEONARD GA VRILIU NOTE</p>
            <p rend="justify">1 A se vedea Alfred Adler, Cunoaşterea omului, traducere, studiu introductiv şi note de dr. Leonard Gavriliu, Editura Ştiinţifică, Bucureşti, 1991.</p>
            <p rend="justify">2 Citat din capitolul III al cărţii de faţă, p. 54. /&gt;</p>
            <div type="div2">
               <head>PREFAŢĂ</head>
               <p rend="justify">         „Copilul este tatăl omului adult.</p>
               <p rend="justify">Maxima de mai sus îşi demonstrează întreaga sa valabilitate în psihologia individuală. Primii patru sau cinci ani de viaţă îi sunt copilului de ajuns pentru a-şi completa comportamentul său specific şi arbitrar legat de impresiile trăite. Acestea sunt determinate nu numai de valoarea dotării sale organice, ci şi de forţa şi diversitatea stimulărilor care acţionează din exterior. Începând cu această perioadă are loc asimilarea şi utilizarea experienţei trăite, desigur nu într-un mod capricios – şi încă şi mai puţin pe potriva unor pretinse legi ale cauzalităţii —, ci în funcţie de stilul de viaţă. Orice individ este, la urma urmei, determinat de structura stilului său de viaţă. Oe vectorii acestuia ascultă de acum înainte, pe toată durata existenţei sale, sentimentele, emoţiile, gândurile şi faptele omului. Astfel îşi începe opera sa creatoare, stilul de viaţă. În vederea înlesnirii activităţii sale sunt elaborate reguli, principii, trăsături de caracter şi o concepţie despre lume. Este stabilită o schemă bine determinată a apercepţiei1, iar concluziile, acţiunile proiectate sunt dirijate în consens cu această formă ideală finală la care se aspiră. Este menţinut doar ceea ce pe planul conştiinţei individului se dovedeşte că nu produce perturbări, încadrându-se într-o linie directoare dinainte fixată. Restul este dat uitării, se dizolvă pe nesimţite sau acţionează ca un model inconştient care, în cea mai mare parte, se sustrage înţelegerii raţionale. Profilul ultim al acestei scheme, fie că întăreşte liniile dinamice conştiente, fie că le anihilează sau le paralizează prin reacţiile sale, este întotdeauna determinat dinainte de către stilul de viaţă structurat în primii ani de existenţă.</p>
               <p rend="justify">Modelele stilului de viaţă, cum ar fi, de exemplu, liniile de conduită reprezentate de trăsăturile de caracter, se construiesc întotdeauna ca urmare a unui îndelungat antrenament, în vederea căruia pot fi reactualizate, atât în conştiinţă, cât şi în inconştient, vestigiile unor amintiri în general neînţelese. Dar nici asemenea amintiri şi nici experienţele trăite nu sunt acelea care constituie factorii determinanţi, ci determinant este tocmai stilul de viaţă care le-a dat o formă, le-a orientat şi le-a utilizat în felul care îi este propriu. O descifrare într-o măsură suficientă a acestui proces permite sesizarea tandemului perfect al forţei motrice a conştientului şi inconştientului. Iar acordul acestor două instanţe nu este asigurat decât în cazul în care sfera de acţiune a stilului de viaţă nu este perturbată.</p>
               <p rend="justify">Fie-ne îngăduit să luăm în considerare un anumit grad de probabilitate, domeniu în care am învăţat câte ceva în cursul experienţei noastre îndelungate, când a trebuit să ne mulţumim să operăm doar cu câteva segmente de viaţă psihică, recursul la probabilitate oferindu-ne totuşi posibilitatea formulării unor concluzii. Se impune însă întotdeauna să verificăm foarte minuţios dacă aceste concluzii corespund sistemului completai vieţii psihice a individului avut în vedere. Este un procedeu care răspunde întru totul exigenţelor diagnosticului medical, caz în care, de asemenea, suntem uneori obligaţi să tragem concluzii pe baza unei simptomatologii parţiale, limitând astfel sfera maladiei presupuse, până când un al doilea sau un al treilea simptom ne ajută să stabilim un diagnostic absolut exact.</p>
               <p rend="justify">În lucrarea de faţă am încercat, cu ajutorul „tehnicii psihologiei individuale comparate", să definesc stilul de viaţă al şcolarilor greu educabili.</p>
               <p rend="justify">Ducerea la bun sfârşit a acestei sarcini necesită cunoaşterea în detaliu a tehnicii psihologiei individuale comparate şi a soluţiilor sale verificate2, ca şi stăpânirea la perfecţie a artei interpretării. Ca şi în cazul diagnosticului medical, nu ne putem lipsi nici aici de prognoză. Pronosticarea nu se poate justifica decât dacă s-a dovedit că toate manifestările segmenţiale se armonizează cu ansamblul, vădind o dinamică identică. Dintre acele tendinţe şi aspiraţii, similare până la amănunt, cele mai importante sunt:</p>
               <p rend="justify">1. Gradul de cooperare (sentimentul de comuniune şi interesul social).</p>
               <p rend="justify">2. Modul caracteristic în care individul caută să obţină superioritatea (securitate, putere, perfecţiune, devalorizarea altora).</p>
               <p rend="justify">Aceste forme de manifestare, invariabile, se pot diferenţia în ceea ce priveşte mijloacele utilizate, dar nu în ceea ce priveşte scopul (finalismul psihologiei individuale). Măsura curajului sau a sentimentului de comuniune manifestate, amprenta individuală a concepţiei despre lume, caracterul util sau dăunător pentru colectivitate al actelor săvârşite reflectă gradul aptitudinii de a stabili contacte sociale. Soluţionarea mai mult sau mai puţin reuşită, în spiritul epocii pe care o trăim, a principalelor trei probleme de viaţă (integrarea în societate, profesiunea, dragostea) sau gradul de pregătire în vederea soluţionării acestor probleme de viaţă ne dezvăluie prezenţa constantă a sentimentului de inferioritate şi a compensării ratate a acestuia.</p>
               <p rend="justify">—  Sentimentul de superioritate.</p>
               <p rend="justify">Acela care nu recunoaşte sau care nu a înţeles caracterul unitar al stilului de viaţă nu va ajunge, nici măcar cu concursul principiilor riguroase, ale psihologiei individuale, să înţeleagă modul de formare a/simptomelo^nevrotige. Acela, însă, care şi-a însuşit cum se euvine ^ceastăTâoirune trebuie să ştie că a devenit capabil să schimbe stilul de viaţă, mrpurşi simplu simpţomele.'. ~. ~ ~yK~</p>
               <p rend="justify">         ^îâni propunTăvorbesc în altă parte despre diagnosticul general şi special în cadrul psihologiei individuale comparate, despre tehnica şi comportamentul consilierului pedagogic.</p>
               <p rend="justify">Dr. NOTE</p>
               <p rend="justify">1 în cel mai larg sens al termenului, apercepţia constituie suma experienţei cognitive existente la un moment dat la subiectul cunoscător, în funcţie de care acesta achiziţionează, mai mult sau mai puţin sistematic, noi cunoştinţe (informaţii). (Nota trad.)</p>
               <p rend="justify">2  A se vedea A. Adler, C. Furtmuller, H. Wexberg, Heil und Bilden, Grundlagen der Erziehungskunst fâirArzte und Padagogen, Miinchen, 1922; A. Adler, Individualpsychologie în der Schule: Vorlesungen fur Lehrer und Erzieher, Leipzig, 1929. (Nota trad.)</p>
            </div>
            <div type="div2">
               <head>INTRODUCERE.<lb/>         OMUL ŞI SEMENUL SĂU.</head>
               <p rend="justify">Ar fi cât se poate de ispititor să împodobim această temă cu frumoase ghirlande verbale, cu o avalanşă de fraze sonore. Aş putea, de asemenea, întorcându-mă la izvoarele civilizaţiei, să descriu efortul făcut în vederea făuririi unei unităţi a oamenilor în sânul tribului, al poporului, al statului, al unei comunităţi religioase. Aş putea arăta cum această procesualitate a fost în permanenţă reprezentată de o idee sau alta, de care omul era mai mult sau mai puţin conştient, idee referitoare la unitatea omenirii pe plan politic sau religios. Nu o fac, însă; aş vrea mai degrabă să demonstrez că tendinţele care vizează crearea unei unităţi a societăţii omeneşti nu trebuie evaluate doar din punct de vedere moral, politic sau religios, ci, înainte de toate, din punctul de vedere al adevărului ştiinţific.</p>
               <p rend="justify">Aş dori să fac să rezulte faptul că viaţa psihică a omului nu poate fi zugrăvită prin verbul „a fi", ci prin verbul „a deveni". Toţi cei care s-au încăpăţânat să descrie fragmente, să distingă complexe în interiorul vieţii psihice nu au progresat prea mult, dat fiind că ei socot că au de-a face cu un soi de maşină. În orice organism viu care tinde spre o formă ideală găsim o viaţă psihică prin care acesta îşi croieşte drumul ce duce la biruirea dificultăţilor, dificultăţi pe care ea este chemată să le înfrunte pe acest pământ, fie pe plan social, fie pe planul relaţiilor dintre sexe. Rezolvarea acestor dificultăţi nu se obţine în acelaşi fel ca rezolvarea unor probleme de matematică. Fapt este că ele pot fi rezolvate corect, dar şi incorect, eronat. Aş dori să inserez aici o remarcă marginală, în scopul de a vă atrage atenţia asupra faptului că nu ne putem aştepta la soluţii cu totul şi cu totul infailibile. Desigur, oricine se poate strădui să obţină o asemenea soluţie, scopul suprem fiind salvgardarea genului uman. Ceea ce numim noi „bun" trebuie să aibă acest înţeles pentru toţi oamenii, iar ceea ce numim „frumos" trebuie să răspundă aceluiaşi criteriu. Noţiunea de societate este adânc înrădăcinată în limbaj şi în idei. Vom regăsi întotdeauna, în toate formele de exprimare ale individului şi ale masei, atitudinea lor faţă de comunitate. Nimeni nu poate evada din acest cadru social. Modul în care se mişcă aici fiecare constituie de fapt propria sa soluţie la această problemă. Dacă soluţiile corecte nu se realizează decât în raport cu comunitatea, se înţelege că în interiorul sferei relaţiilor umane se produc fenomene de rezistenţă atunci când cineva adoptă o soluţie eronată. Acela care nu are legături strânse cu comunitatea, care nu se simte făcând parte din întreg, care nu se simte la el acasă în sânul umanităţii are totdeauna de suferit. Individul nu trebuie să urmărească doar avantajele pe care i le oferă societatea, ci să aibă în vedere şi inconvenientele, trebuind să le accepte ca atare şi să le raporteze la propria-i persoană. Ceea ce numim interesul pentru întreg nu constituie decât o latură a acestei legături strânse cu ceilalţi, pe când ceea ce numim curaj este acea cadenţă pe care o simte în el individul şi care îi permite să se considere un element al întregului. Să nu ne lăsăm induşi în eroare de faptul că luăm în considerare aspectele medii ale evoluţiei actuale şi că semnalăm lacunele existente. Aceasta ne impune noi sarcini pe planul devenirii noastre1. Nu trebuie să privim existenţa omului ca pe o esenţă, nu trebuie să ne comportăm ca elemente statice şi nici să luăm o poziţie ostilă împotriva aspiraţiei către evoluţie; este necesar să privim dificultăţile ca pe nişte probleme a căror rezolvare se identifică cu o cerinţă a noastră şi care ne incită la un optimism activ. Au intrat în istoria umanităţii doar cei care au fost animaţi de un optimism activ; ei au fost şi vor fi factorii evoluţiei; toţi ceilalţi nu se află de fapt la locul lor, întârziind mersul evoluţiei. Ei nu pot trăi sentimentul fericirii aşa cum o pot face aceia care cooperează cu bună ştiinţă la mersul istoriei. Sentimentul valorii provine de asemenea din legătura indestructibilă cu întregul şi din participarea la opera timpului. Sunt concluzii care emană din observaţiile de psihologie individuală, ele fiind rodul unei munci îndelungate. A fi nu este pur şi simplu un fel de a vorbi, ci înseamnă a fi o parte dintr-un întreg, a te simţi parte din acel întreg. Faptul că şi astăzi atâţia oameni îşi ratează existenţa ţine de calea eronată urmată de personalitatea lor. Acela care a ajuns să sesizeze conexiunea dintre faptele sociale nu va mai renunţa din acel moment să se arunce în cursul care înaintează pe drumul binelui societăţii.</p>
               <p rend="justify">Dacă ţinem seama de cât de rău înzestrat este de la natură omul, este clar că această vieţuitoare, redusă la ea însăşi, nu ar fi fost capabilă să dăinuiască. Oricât de departe am cerceta în istoria societăţii, nu găsim nicăieri vreo urmă de individ care să fi trăit singur. Credinţa în societate există dintotdeauna. Faptul este perfect raţional, dacă avem în vedere slăbiciunea omului în faţa naturii. Omul nu dispune de armele de care dispun celelalte vieţuitoare; el nu are dinţii carnivorelor, nu are coarne, nu are aceeaşi rapiditate în mişcări, nu se poate căţăra, nu poate zbura, nu are agerime de văz şi de auz, cum au unele animale, nu dispune de un miros dezvoltat, avantaje datorită cărora multe vieţuitoare au posibilitatea să atace şi să se apere, să-şi asigure un loc pe această biată scoarţă terestră. Omul nu dispune decât de organe slabe, pentru a căror integritate – atât în vederea conservării vieţii individului, cât şi a celei a întregului —asocierea cu semenii a fost totdeauna necesară. Tocmai din această asociere îşi trage el puterea. Dacă ne gândim la dimensiunile civilizaţiei umane, vom înţelege că cei care au creat-o şi au fost determinaţi s-o utilizeze nu erau suficient de puternici în faţa naturii. Ei au fost obligaţi să caute complemente, compensaţii pentru ceea ce le lipsea. Omul a trebuit să înveţe să învingă natura, ca să se poată sluji de ea. Asocierea a fost cea mai mare şi mai importantă invenţie a genului uman. În legătură cu aceasta nu trebuie să ne referim doar la om, pentru că găsim şi în regnul animalelor vieţuitoare mai slabe care se adună în grupuri spre a găsi protecţie sau spre a vâna împreună. Gorila, a cărei forţă o admirăm, tigrul cel mai temut dintre animale, nu au nevoie de comunitate. Omul, dacă e să ni-l reprezentăm lipsit de tpate instrumentele civilizaţiei şi de toate mijloacele procurate datorită inteligenţei lui, ar fi fost pierdut din prima zi, dacă s-ar fi aflat, în afară de orice cooperare cu semenii săi, în pădurea virgină.</p>
               <p rend="justify">Observaţiile noastre ne duc şi mai departe. Cele mai valoroase achiziţii ale omului, în cursul evoluţiei, îi vin de la slăbiciunea sa. Dacă ne gândim la modul său de viaţă, la durata genului uman, nu putem înţelege supravieţuirea omului decât având în vedere în acelaşi timp marele ajutor pe care i l-a adus constituirea comunităţii. Fără îndoială, în natura sa psihică şi în constituţia sa fizică sunt date toate mijloacele care fac posibilă această asociere. Dacă examinăm funcţiile organelor sale de simţ, este clar că ele servesc acestei legături. În felul în care fiecare îl priveşte pe celălalt se manifestă pregătirea preexistentă în acest sens. De asemenea, felul în care omul ascultă sau în care vorbeşte trădează posibilităţile comunicării cu semenul său. Vom înţelege acum de ce atâţia oameni nu privesc, nu vorbesc sau nu ascultă cum s-ar cuveni s-o facă? Nu organele de simţ ca atare interesează aici, ci viaţa instinctiva, întreaga viaţă psihică fiind canalizată înspre acele planuri în care individul îşi află locul său alături de ceilalţi. Tocmai slăbiciunea organismului copilului este aceea care îl constrânge la această legătură. Relaţia sugarului cu mama sa este determinantă în această privinţă. Din această relaţie socială, în care Euâ sugarului sesizează pe acel „tu" al mamei, se dezvoltă toate posibilităţile şi aptitudinile. Din acest fapt înţelegem că mama are o misiune importantă, anume aceea de a dirija în aşa fel dezvoltarea copilului încât acesta să poată răspunde mai târziu în mod corect exigenţelor vieţii sociale. Cadrul fiind structurat, copilul va vorbi, va asculta şi va privi în raport de cele învăţate de la mama sa. În aceasta constă funcţia primordială a mamei. La obârşia sentimentului de comuniune se află mamele, iar datoria lor în această privinţă trebuie să fie sacră. Mecanismul acesta funcţionează în permanenţă şi în cele din urmă devine un automatism psihic care generează forma de viaţă a copilului. Dacă reflectăm la modul în care are loc dezvoltarea limbajului, funcţie socială atât de importantă, putem înţelege unde îşi pune societatea la lucru forţele. „Trebuie să vorbesc aşa cum presupun că fiecare ar trebui să vorbească, aşa încât toţi să-l înţeleagă". Constatăm adesea că acolo unde mama a eşuat în realizarea primei sale funcţii, ea nu a reuşit să-şi realizeze nici a doua funcţie: extinderea sentimentului de comuniune al copilului faţă de alţii, pregătirea copilului în aşa fel încât să-şi întâmpine cum se cuvine semenii. În asemenea cazuri vom constata un interes deficitar pentru ceilalţi, iar starea aceasta va constitui principalul obiect al preocupărilor noastre în cartea de faţă.</p>
               <p rend="justify">Unde vom găsi noi posibilitatea dezvoltării sentimentului de comuniune, dacă această relaţie nu a fost realizată în primii ani ai copilăriei? Acest deficit de interes faţă de ceilalţi a luat de-acum o formă, are consistenţă, un scop bine fixat orientează actele individului: să-ţi trăieşti viaţa fără a te sinchisi de ceilalţi; totdeauna să iei şi niciodată să nu dai. Începe de acum să acţioneze sentimentul valorii. Îl va avea numai acela care se simte cu adevărat la locul său. Acela care nu a făcut din sine o parte a întregului nu-l va cunoaşte. Dacă ne gândim la cea mai importantă facultate a omului, inteligenţa, putem spune: nu există inteligenţă privată, nu există inteligenţă a individului, „inteligenţa are o valoare generală". Ea nu s-a dezvoltat decât ca urmare a dezvoltării capacităţii de înţelegere a celorlalţi, ceea ce înseamnă apropiere de ceilalţi, identificare cu ei, să vezi cu ochii lor, să auzi cu urechile lor, să simţi cu inima lor. A înţelege înseamnă să concepi un om, un eveniment în felul în care ne aşteptăm ca fiecare să-i conceapă. Chiar şi aici ne însoţesc controlul şi judecata comunităţii. Nu mă refer la morală, la etică, ale căror reguli sunt generate de sentimentul de comuniune. Nu putem numi moral, etic decât ceea ce este util comunităţii. Acelaşi lucru îl putem afirma şi în ceea ce priveşte estetica. Ceea ce numim frumos trebuie să aibă o valoare perenă pentru comunitate. Nu trebuie să ne mire faptul că putem greşi. Am fost întotdeauna gata să ne recunoaştem erorile şi să le corectăm. Chiar dacă are loc o schimbare radicală în idealul de frumos, cert este faptul că se poate menţine ca frumos ceea ce este aşa pentru eternitate şi ceea ce se află în concordanţă cu noţiunea noastră de sănătate.</p>
               <p rend="justify">Aş dori să atrag atenţia asupra puterii enorme a sentimentului de comuniune asupra individului, o putere capabilă să făurească uniuni de* o mai mare sau mai mică importanţă, curente naţionale, politice şi religioase. Pentru a stabili forme utile societăţii, ne vom sluji de aceleaşi etaloane. Drept valabile nu le putem recunoaşte decât pe acelea care se situează pe planul utilităţii generale. Putem discuta mult în legătură cu cele expuse mai sus, uneori fiind greu de dat un răspuns exact. Viaţa umană este devenire. Ceea ce supunem astăzi verificării nu constituie decât un punct de intersecţie în mişcarea eternă care tinde spre scopul formei perfecte. Ce se întâmplă cu cei care nu acţionează în cadrul societăţii? Cu cei la care nu se manifestă sentimentul de comuniune? Aş vrea să intercalez aici următoarele consideraţii: ceea ce un individ spune sau gândeşte despre el însuşi este lipsit de importanţă. În raza evaluării noastre nu pot intra decât actele, fapta. Se poate întâmpla ca o persoană oarecare să se socoată egoistă şi noi să constatăm că ea este capabilă de colaborare şi de altruism. Mulţi pot considera că ei colaborează, pe când, la o examinare mai atentă, va trebui, din nefericire, să constatăm că nu este aşa. Nu înseamnă că respectivii mint întotdeauna; am greşi dacă am crede lucrul acesta2, iar erorile legate de aprecierea sau autoaprecierea vieţii psihice a unui om joacă un rol mai nefast decât unele minciuni premeditate.</p>
               <p rend="justify">Cum se săvârşesc aceste erori? Cum se explică faptul că efortul nerăbdător de a ne integra în colectivitate se desfăşoară atât de încet? Cauzele sunt multiple. O mare parte din oameni au convingerea că este vorba de un proces care ne depăşeşte. Aceştia sunt pesimiştii; ei nu contribuie câtuşi de puţin la evoluţie, care nouă ni se pare funcţia esenţială a vieţii şi care pretinde biruirea dificultăţilor. În legătură cu acest fapt obişnuiesc să le prezint elevilor mei următoarea parabolă: „îmi imaginez că strămoşii noştri foarte îndepărtaţi, trăind prin copaci şi poate mai având coadă, se gândeau ce ar putea face pentru a-şi schimba cât de cât sărmana lor viaţă. Careva zice:</p>
               <p rend="justify">—  La ce bun să ne frământăm, când asta este peste puterile noastre şi când cel mai bine este să rămânem în copacii noştri? Ce s-ar fi întâmplat dacă poziţia unora ca acesta ar fi avut câştig de cauză? Şi astăzi am trăi încă prin copaci şi ne-am fi păstrat coada. Ce s-a întâmplat, de fapt, cu cei rămaşi în copaci? Au fost exterminaţi. Acest proces de exterminare are loc şi în prezent şi este de o cruzime teribilă, logica realităţii fiind necruţătoare. Este neîndoielnic că miriade de oameni s-au sacrificat pentru că nu au' coborât din arborii lor. Au fost exterminate popoare, au fost distruse familii, pentru că răspunsurile lor la cerinţele vieţii erau necorespunzătoare. Procesul acesta se desfăşoară sub o formă disimulată, aşa încât rareori îi dăm de urmă; la a treia sau la a patra generaţie el poate să ajungă la capăt fără ca nimeni să ştie de ce.</p>
               <p rend="justify">Examinând mai îndeaproape fenomenul, ajungem la concluzia că este imposibil de dat un răspuns neadecvat cerinţelor logice ale vieţii în societate fără ca greşelile să fie plătite, fie că este vorba de boli, de degenerări grave, fie de atrofii psihice de tot felul. Este limpede că acestea sunt consecinţele greşelilor făcute, aproximativ în sensul a ceea ce blamează Emerson atunci când observă că noi vrem să evităm urmările greşelilor şi nu greşelile înseşi. Am arătat când şi cum ia naştere acest proces. Orice om are atitudinea sa faţă de viaţă. Concepţia despre lume nu este apanajul filosofilor, orice om având o asemenea concepţie, mai bună sau mai rea. Pe unii îi putem ajuta să-şi îmbunătăţească viziunea despre lume şi viaţă. Problema este următoarea: cu ce concepţie despre lume s-o înlocuim pe aceea care ni se pare eronată? Să fie una naţională, religioasă, europeană, asiatică? Nu avem preferinţe deosebite pentru niciuna din ele. Singura noastră cerinţă este ca o asemenea concepţie despre lume să fie axată pe sentimentul de comuniune; în aceasta constă esenţa filosofică a psihologiei individuale. Ne străduim să facem din aceasta piatra unghiulară a psihologiei pe care o profesăm, pe baza învăţămintelor trase din erorile comise de indivizi sau de mase. Nu putem fi de acord cu cei care cred că totul ar fi salvat în cazul înlăturării dificultăţilor. Soluţia nu poate veni decât din partea sentimentului de comuniune, în care îşi are originea forţa creatoare a individului. Mama este o mediatoare indispensabilă pentru viaţă; ea este aceea care trebuie să cultive sentimentul de comuniune, să-l călăuzească şi să-l orienteze către ceilalţi. Există însă puncte de trecere primejdioase, unde dezvoltarea poate eşua, ca de exemplu atunci când mama nu are un autentic spirit de cooperare, aşa încât nu este deloc capabilă să dezvolte sentimentul de comuniune; sau când nu cooperează decât cu propriul ei copil, nu şi cu alţii. În acest caz îşi leagă atât de strâns copilul de dânsa, încât compromite evoluţia ulterioară a acestuia. Cele semnalate mai sus reprezintă greşeli capitale; însă există şi alte faze periculoase în dezvoltarea copilului.</p>
               <p rend="justify">Copiii care se nasc suferinzi privesc lumea ca pe o Vale a plângerii, nemanifestând nicidecum acea bucurie a creşterii pe care o apreciem atât de mult la copii. Este, de altfel, de înţeles de ce asemenea copii, cu tarele lor, care îşi simt corpul ca pe o povară şi care găsesc că viaţa este dificilă, sunt mult mai interesaţi de propria-le persoană decât ceilalţi. Rezultă o stare psihică panicardă: să scape cine poate! Intervin trăsături de caracter egoiste, care împiedică dezvoltarea sentimentului de comuniune. Această categorie de copii cu organe slabe prezintă un interes aparte, iar faptul nu surprinde, din moment ce orice organism uman este firav în raport cu organismul altor animale.</p>
               <p rend="justify">Există, apoi, o a doua categorie de copii, răsfăţaţii, care nu manifestă interes decât pentru o singură persoană, care trebuie să le stea în permanenţă la dispoziţie.</p>
               <p rend="justify">De îndată ce are loc desăvârşirea stilului de viaţă, în cel de al patrulea sau al cincilea an de existenţă, acesta nu mai suferă schimbări radicale. Totul este asimilat de către copii prin prisma stilului lor de viaţă: ei dispun de-acum de propria lor viaţă.</p>
               <p rend="justify">—  Aceea de a fi asistaţi de ceilalţi; urmăresc succesul imediat, eşuând ori de câte ori trebuie să facă eforturi personale. Nu-i nevoie să insist asupra faptului că asemenea copii dau chix în faţa unei noi situaţii şi că orice schimbare pe planul vieţii va provoca la ei apariţia de tulburări.</p>
               <p rend="justify">Ponderea copiilor răsfăţaţi este enormă şi nu cred că exagerez spunând că 50-60 la sută din totalul copiilor sunt dependenţi şilipsiţi de iniţiativă. Starea aceasta de dependenţă se manifestă pe parcursul întregii vieţi, care pentru dânşii este mult prea grea. Nu vădesc nici o încredere în ei înşişi. Extragem din istoria Americii un fapt interesant, ilustrativ pentru cazul care ne preocupă. În războiul hispano-american, Statele Unite ale Americii aveau drept aliat pe generalul Garcia3. Era absolută nevoie ca acestuia să i se adreseze un mesaj, dar nu se ştia unde poate fi găsit. Mesajul era deosebit de important şi generalului american nu i-a rămas altceva de făcut decât să anunţe deschis că avea un mesaj pentru Garcia şi că dorea un voluntar care să i-l transmită. După o lungă tăcere a ieşit din rânduri un soldat, a luat plicul şi a plecat. Într-o şcoală din America, elevii au primit, ca temă de rezolvat în clasă, să arate cine era, după părerea lor, cel mai mare erou al timpurilor moderne. Unul dintre elevi a scris: „Şoldarul însărcinat cu mesajul pentru Garcia". Şi a dat următoarea explicaţie: majoritatea şi-or fi zis că nu aveau cum să-l găsească, unii îşi vor fi spus că sunt alţii care pot face mai bine decât ei acea treabă, pe când el nu a spus nimic, plecând în misiune. Era un om independent, pe când ceilalţi se simţeau slabi. Iată, aşadar, sursa tuturor relelor: un exagerat sentiment de inferioritate, lipsa de încredere în forţele proprii.</p>
               <p rend="justify">Aparţin unei a treia categorii copiii detestaţi, cărora le este peste putinţă să arate interes faţă de semeni. Ei nu au învăţat niciodată că există un semen al lor, un aproape. Există în societatea noastră o mulţime de copii nedoriţi, nelegitimi, orfani, pentru care nu s-au creat condiţiile de viaţă necesare, ca şi copii cu un fizic urât, care înţeleg de timpuriu că nimeni nu-i priveşte cu plăcere. Este de înţeles de ce printre criminali şi beţivi se află atât de adesea oameni urâţi. Ce este drept, nu lipsesc nici din cei cu chipuri angelice, care în copilărie au fost răsfăţaţi. Ei reprezintă un mare procentaj de indivizi-problemă, care prin atitudinea lor ne demonstrează că habar nu au ce este interesul pentru aproapele lor. Sunt copii greu educabili, a căror concepţie despre lume se rezumă în a face lege din propria lor voinţă. Ei ajung să îngroaşe rândurile pungaşilor, ale vagabonzilor, ale celor fără ocupaţie. Cu toţii sunt demni de milă, nefiind capabili să coopereze pentru un ţel mai înalt. Ce se va întâmpla când se vor afla în faţa unor îndatoriri mai importante? Se va dovedi că nu au spirit participativ. Nevroticii şi alienaţii fac tot ce pot ca să iasă din cadrul comunităţii, pentru că îndatoririle li se par insolubile. Avem şi aici de-a face cu manifestarea concepţiei despre lume: pentru astfel de oameni ar fi potrivită o planetă unde nimeni să nu le prescrie îndatoriri şi unde totul să le vină pe tavă.</p>
               <p rend="justify">Criminalii sunt indivizi care nu ştiu ce este interesul pentru aproapele, căiăuzindu-se după ideea că trebuie să ajungi cât mai uşor şi mai repede la succes, fără a te preocupa de soarta celorlalţi. La această categorie de indivizi constatăm absenţa curajului de a-şi asuma sarcinile vieţii. Sunt nişte dezertori de pe frontul vieţii adevărate.</p>
               <p rend="justify">Urmează apoi candidaţii la sinucidere, care ne demonstrează cât de slab este interesul lor pentru cooperare, cât de puţin curaj au în faţa greutăţilor vieţii. Datele statistice sunt departe de a ne dezvălui întreaga amploare a acestui rău. Faceţi să crească preţul grâului şi veţi avea de îndată mai multe sinucideri; lăsaţi să se deterioreze condiţiile de locuit" şi veţi găsi o imensă masă de oameni înclinaţi spre latura antisocială a vieţii. Dispoziţia de a dezerta a unora este enormă. Nu există o dezvoltare ideală a sentimentului de comuniune şi de aceea trebuie să ni-l propunem ca ţel, nu din motive morale, sociale, caritabile, ci din motive ştiinţifice.</p>
               <p rend="justify">Nu poţi face în viaţă greşeli fără a plăti. La fel se întâmplă cu popoarele, când nu au destul curaj să se revolte împotriva războaielor, când interesul lor pentru alte popoare nu este îndestulător. Istoria universală este o înlănţuire de evenimente nefericite determinate de astfel de carenţe. Nu aş vrea să mă opresc aici mai îndelung asupra problemei dipsomanilor4, ci pur şi simplu să insist, înainte de a încheia, asupra importanţei dezvoltării sentimentului de comuniune.</p>
               <p rend="justify">În nici o împrejurare a vieţii nu putem face abstracţie de sentimentul de comuniune. M-am referit mai sus, în treacăt, la funcţiile organelor de simţ. Cu ajutorul acestora sentimentul de comuniune se manifestă la copil în raporturile lui cu familia, cu fraţii şi surorile. Acest sentiment este pus la încercare atunci când copilul începe să frecventeze şcoala. Chiar din momentul în care apare problema colegialităţii interesează măsura în care s-a dezvoltat la copil interesul pentru ceilalţi. Înţelegem prea bine de ce, atunci când sentimentul de comuniune lipseşte, urmările sunt dintre cele mai grave, individul ne mai fiind capabil să dea societăţii ceea ce îi datorează.</p>
               <p rend="justify">Pe de altă parte, însă, se înţelege că nu putem considera copilul responsabil. Se impune să ne gândim la alte remedii pedagogice decât cele la care s-a recurs până acum. Ţinând seama şi de problema profesiunii, se pune întrebarea: „Cum m-aş putea face util într-un domeniu de activitate?" Pentru că de fapt nu există profesiune care să nu fie utilă celorlalţi. Problemele dragostei şi ale căsătoriei pretind şi ele un interes sporit pentru semeni. Când individul nu se simte legat de comunitate, manifestările distructive nu cunosc limite. Alegerea partenerului se va face în funcţie de voinţa de a domina sau, dimpotrivă, de dorinţa de a crea o uniune între egali. Sentimentul de comuniune este necesar în multiple situaţii. Lucrurile stau la fel pe planul vieţii popoarelor. Un popor nu va putea progresa decât dacă nutreşte interes pentru comunitate. Dacă prevalează interesele egocentrice, poporul vecin va proceda şi el în acelaşi mod.</p>
               <p rend="justify">Nimerit ar fi să avem o lozincă, pentru că lumii de azi îi plac lozincile. Socot că principala concluzie a observaţiilor de psihologie, individuală este următoarea: datoria noastră este să ne dezvoltăm în aşa fel, atât noi înşine cât şi copiii noştri, încât să devenim instrumente de progres social.</p>
               <p rend="justify">NOTE</p>
               <p rend="justify">1  Din câte cunoaştem, nimeni nu a remarcat „adlerianismul" lui Constantin Noica, deşi faptul este aproape o evidenţă în a sa Devenire întru fiinţă, unde rânduri ca „există însă o treaptă obiectivă a devenirii întru fiinţă. Raţiunea depăşeşte acum planul sinelui subiectiv şi încearcă să obţină mai mult decât persoana individuală. Ea crede că poate obţine şinele adânc, comunitatea, în sânul căruia să fie posibile persoanele ele însele înţelese de astă dată cu genericul lor. Iar expresia raţională a acestei comunităţi este – comunitatea istorică, astăzi statul" (Editura Ştiinţifică şi Enciclopedică, 1981, pp. 146-l47) puteau fi semnate foarte bine de Alfred Adler; dar şi de bătrânul Hegel, se înţelege. (Nota trad.)</p>
               <p rend="justify">2  Exceptând cazurile de mitomanie, unde minciuna are caracter patologic. (Nota trad)</p>
               <p rend="justify">3 Calixto Garcia (1832- 1889), general care a luptat cu multă ardoare împotriva dominaţiei spaniole în Cuba, alăturându-se trupelor americane în timpul războiului din 1898. (Nota tmd.)</p>
               <p rend="justify">4 De la dipsomanie = consum periodic masiv de băuturi alcoolice, alternând cu intervaluri de abstinenţă, caracteristic persoanelor dezechilibrate, de obicei ciclotimice. Uneori subiecţii care suferă de această nevoie irepresibilă de a ingera cantităţi exagerate de alcooluri este precedată de o prelungită „aură" dipsomaniacă exprimată în stări de angoasă, iritabilitate, melancolie. În timpul crizei propriu-zise pot să survină automaţisme ambulatorii (dispariţii subite de la domiciliu), exhibiţionisme, impulsuri criminale sau sinuciderea. Perioadele de după accese pot fi însoţite de stări de depresie şi de deliruri cu un conţinut divers. Comportamentul antisocial al acestor indivizi este adesea mai mult decât incomod şi ei trebuie supuşi unei supravegheri permanente. (Nota trad.)</p>
            </div>
            <div type="div2">
               <head>I. EXAGERAREA IMPORTANŢEI PROPRIEI PERSOANE (LĂUDĂROŞENIA)</head>
               <p rend="justify">Continuând eforturile pe care le fac în direcţia dezvăluirii „secretelor" psihologiei individuale, aş dori să vă înfăţişez, într-o suită de conferinţe, modul în care procedez, de regulă, atunci când mi se prezintă cazul unui copil-problemă, al unui nevrotic sau al unui criminal. De fiecare dată caut să descopăr bazele, punctele de pornire, să stabilesc cauzele adevărate ale acţiunilor eronate ale unui astfel de om. La capătul acestor consideraţii vom ajunge la încheierea că toate cele întâmplate nu a trebuit să se întâmple în mod necesar, dar că, date fiind circumstanţele, faptele s-au petrecut. În definitiv, dacă reuşim să ne transpunem în simţămintele copilului, să gândim ca el, să acţionăm ca el, putem pătrunde rolul pe care acesta l-a jucat şi ne vom spune: în condiţii similare, având aceeaşi concepţie eronată a superiorităţii propriei persoane, am fi acţionat şi noi aproximativ la fel. În modul acesta o bună parte de ceea ce ţine de pedeapsă dispare, ceea ce nu este tocmai rău. Cunoaşterea, comprehensiunea sporesc, fundamental fiind faptul că putem stabili care sunt conexiunile tuturor manifestărilor şi atitudinilor interioare ale copilului sau adultului cu stilul de viaţă al acestora.</p>
               <p rend="justify">Spre a vă da o idee cât mai exactă asupra modului în care lucrez, voi descrie un caz nou pentru mine sau pe care l-am dat uitării şi pe care îl voi supune analizei în faţa dumneavoastră. Nu ştiu încă nimic despre evenimentele înfăţişate; voi încerca să urmez calea obişnuită a activităţii mele de practician. Cu toate că s-ar putea să comit o greşeală care să divulge în devans unele dintre concluziile expunerii mele, nu voi descuraja. Asumându-mi acest rol, sunt conştient de faptul că apar asemenea pictorului sau sculptorului care, la început, procedează cu un anumit grad de incertitudine, potrivit cu experienţa pe care o posedă, cu talentul, pentru ca apoi să se controleze, să accentueze, să şlefuiască trăsăturile schiţate, spre a obţine imaginea dorită. După cum puteţi vedea, procedăm cu totul altfel decât acei psihologi care, cu intenţia de a se baza pe dimensiuni cvasimatematice, de îndată ce calculul nu le reuşeşte se străduiesc să identifice în sfera eredităţii cauzele insuccesului, făcând responsabile procesele organice nu mai puţin obscure, ori alţi factori abia controlabili. Cum aceste procese ei nu le pot sesiza, spre marea lor satisfacţie psihologia se vede repede exclusă de pe acest teren. Ne lăsăm păgubaşi de asemenea concepţii. Preferăm să ne mărturisim mai degrabă erorile, decât să apelăm la astfel de mijloace. Noi, în schimb, datorită instrumentului teoretic pe care îl utilizăm, ajungem la o mai bună cunoaştere a legăturilor specifice cu întregul; suntem mai bine înarmaţi. Detaliile nesemnificative nu ne interesează. Reuşim ca, pornind de la un element, să putem trage concluzii privitoare la ansamblu, aşa cum în istoria naturală cu ajutorul unui oscior se reconstituie o specie; sau cum, judecând după unghiul unei ferestre, se deduce arhitectura unui edificiu. Cu toate acestea, suntem mult mai prudenţi decât cei care vor să întemeieze descrierea şi înţelegerea vieţii unui om pe propriile lor prejudecăţi. Situându-ne pe o poziţie de expectativă, avansăm ipoteze şi le corectăm succesiv, ţinându-ne mereu treaz spiritul de observaţie.</p>
               <p rend="justify">Propunându-mi acum să înfăţişez istoria unei vieţi care îmi era total necunoscută, mă îndoiesc că peste două săptămâni, să zicem, voi mai distinge clar anumite trăsături. Dar, ca toţi cei familiarizaţi cu principiile şcolii noastre de psihologie, sunt sigur că voi ajunge la aceleaşi concluzii. Această certitudine a noastră este semnificativă, mai ales când folosim alţi termeni, alegem alte imagini sau punem accentul, câteodată, pe alte elemente.</p>
               <p rend="justify">Resursa cea mai puternică rămâne pentru noi luarea în considerare a caracterului unitar al personalităţii. Este fapt bine stabilit că orice copil intră în viaţă cu un sentiment de inferioritate şi caută să-l compenseze. În acest sens el tinde la obţinerea superiorităţii şi îşi desfăşoară forţele în aşa fel încât să se simtă deasupra tuturor dificultăţilor. Rămâne ca noi să apreciem dacă el acţionează util sau inutil în raport cu cerinţele vieţii. A acţiona util înseamnă a sluji obştea, a te situa la nivelul cel mai înalt al sentimentului de comuniune, acolo unde dezvoltarea şi progresul se dovedesc ca având valoare pentru comunitate. Căutăm să identificăm obstacolul care a provocat vreo deviere; căutăm să definim problema care a prezentat mari dificultăţi de rezolvare. Dacă respectivele dificultăţi continuă să se manifeste în atitudinea adultului, putem spune: în cutare punct drumul vieţii a suferit o perturbare şi, în consecinţă, s-a dezvoltat o stare de spirit individuală, ca şi cum cel în cauză nu ar fi fost atunci la înălţimea greutăţilor care se cereau învinse. Atenţia ne-o concentrăm asupra problemelor pe care individul le-a evitat. Este clar că nu-i putem atribui prea mult curaj.</p>
               <p rend="justify">Se pune şi o altă întrebare: cum de s-a întâmplat ca respectivul să nu se simtă, la un moment dat, la înălţimea problemelor vieţii? Cum de s-a dovedit nepregătit? Experienţa acumulată ne arată că întotdeauna este vorba de copii la care sentimentul de comuniune s-a dezvoltat insuficient, aşa încât ei nu se simt ancoraţi pe un teren solid. De aceea au şi ajuns lesne la ezitare, la eschivare, mulţumindu-se cu o soluţie sterilă la o problemă reală, atitudine care prin ea însăşi marchează prejudiciul adus celorlalţi.</p>
               <p rend="justify">Să trecem acum la aplicarea tehnicii noastre în interpretarea unuia din aceste cazuri. Antecedentele cazului pe care îl am în vedere datează de 10 sau 12 ani. Am văzut copilul cu pricina şi, în comunicarea ce mi-a fost înmânată, am găsit următoarea descriere: „îmi permit să propun atenţiei dumneavoastră acest caz, întrebându-vă dacă poate fi remediat prin educaţie. Este vorba de un copil de 11 ani, bine dezvoltat, foarte cuminte acasă şi la şcoală, actualmente elev în clasa întâi de liceu".</p>
               <p rend="justify">Eficienţa în educaţie pune şi următoarea problemă: ce putem face în materie de eşec şcolar? Cum să se procedeze pe plan pedagogic într-un asemenea caz? Evident că se impune un dialog cu elevul şi că trebuie să recurgem la bunele exemple, abţinându-ne de la măsuri punitive, aşa cum procedăm întotdeauna. Pedeapsa nu are efectul scontat, dar fiind faptul că stilul de viaţă s-a fixat după al patrulea sau al cincilea an de existenţă a individului şi nu poate fi modificat decât prin autorecunoaşterea erorilor proprii.</p>
               <p rend="justify">Ce putem realiza cu ajutorul dialogului? Putem, desigur, să definim erorile care minează stilul de viaţă.</p>
               <p rend="justify">Dacă, în cazul pe care îl prezentăm, avem de-a face cu structurarea eronată a stilului de viaţă şi dacă suntem în măsură să pătrundem. Mecanismul acestei erori, poate că ştiinţa noastră ne va permite să-l convingem pe copilul respectiv că el greşeşte şi că greşeala sa dăunează celorlalţi'. Nu este cu putinţă să faci o greşeală fără ca mai târziu aceasta să fie dată în vileag, ca să nu spunem că ea va fi plătită. Căci nu trebuie să pretindem că în acest anevoios proces de formare a unui mod de comportare greşelile se plătesc, dar să recunoaştem că nu se poate ca ele să nu fie resimţite de autorul lor. Ne numărăm printre cei care sunt încredinţaţi de importanţa recunoaşterii greşelilor; de aceea procedăm la identificarea cauzelor, încercând să le facem transparente pentru cel interesat, spre a-l convinge că este necesar să se schimbe, să progreseze.</p>
               <p rend="justify">Adesea ni se obiectează: „Ce faceţi atunci când individul îşi recunoaşte greşeala, dar fără a se corecta?" Dacă îşi recunoaşte efectiv greşeala, dacă acceptă determinismul ei şi dacă, totuşi, persistă în atitudinea sa, în pofida prejudiciului care rezultă de aici, suntem obligaţi să tragem concluzia că nu a înţeles chiar tot ce era de înţeles. Dar încă nu mi-a fost dat să întâlnesc astfel de cazuri. A-ţi recunoaşte cu adevărat greşeala şi a nu te schimba, este împotriva naturii umane, vine în contradicţie cu principiul conservării vieţii. Obiecţia la care ne-am referit priveşte deci o pseudorecunoaştere a greşelii, nu este o recunoaştere fundamentală, în care să se fi realizat cu adevărat o înţelegere a cauzalităţii în plan social.</p>
               <p rend="justify">Dacă în cazul pe care îl prezentăm avem într-adevăr de-a face cu greşeli, atunci le putem remedia prin educaţie2. Aşadar, este vorba de o fetiţă în vârstă de 11 ani, bine dezvoltată, cuminte atât acasă cât şi la şcoală, elevă de gimnaziu. Ea frecventează clasa care corespunde vârstei pe care o are. Putem conchide că, în măsura în care în joc este rezolvarea celei de-a doua probleme vitale a omului, problema muncii, fata se află la locul ei. Nu am avea de făcut nici o observaţie serioasă în ceea ce priveşte situaţia acestei şcolăriţe şi am putea chiar susţine că nu se numără printre cei slabi de minte. Se vorbeşte mult prea mult despre copiii cu asemenea metehne, ca şi cum ei ar mişuna peste tot în societatea noastră. Să vedem ce se spune mai departe în comunicarea pe care am primit-o: „. Când, dimineaţa, trebuie să meargă la şcoală, ea este cuprinsă de o nervozitate atât de mare, încât toată lumea din casa are de suferit".</p>
               <p rend="justify">Fenomenul este frecvent. Şcolii i se dă, în această casă, o importanţă excesivă. În consecinţă, legătura cauzată este lesne de pătruns: pe de o parte, ea este o elevă silitoare, pentru ca, pe de altă parte, şcoala să-i provoace o tensiune extraordinară.</p>
               <p rend="justify">Dar ne putem imagina această fetiţă sub tensiune nervoasă şi fără ca toţi ai casei să aibă de suferit din pricina ei. Prin urmare, de subliniat este tortura la care sunt supuşi cei din anturaj. Tensiunea nervoasă a fetiţei se explică nu doar ca o consecinţă a modului ei de a privi lucrurile, ci şi ca urmare a intenţiei din parte-i de a le atrage celorlalţi atenţia asupra gravităţii situaţiei. Sesizăm aici dorinţa de a le demonstra celorlalţi dificultatea de speriat pe care o reprezintă pentru dânsa şcoala. Cu toate acestea, în pofida greutăţilor cărora le face faţă, ea este în fruntea clasei. Trece, totuşi, peste toate obstacolele ce-i stau în cale! Vom vedea, mai încolo, că acest tip de om este dotat cu o deosebită forţă de expansiune.</p>
               <p rend="justify">         „. Chiar de când deschide ochii începe să smiorcăie, plângân-du-se că a fost trezită prea târziu".</p>
               <p rend="justify">Cum vedem, ceilalţi trebuie să ia parte până şi la trezirea ei din somn.</p>
               <p rend="justify">         „. Nici pomeneală să fie gata pentru a pleca la vreme la şcoală, în loc să se spele, să se îmbrace, ea stă şi plânge".</p>
               <p rend="justify">La drept vorbind, faptul acesta este surprinzător pentru noi. Ne-am aştepta ca, cu toate greutăţile, fetiţa aceasta să fie la şcoală la ora exactă a începerii lecţiilor. S-ar putea ca în comunicare cazul să nu fie expus aşa cum se cuvine. După câte cunoaştem, ea este o elevă bună. Este de presupus că respectiva remarcă tinde să accentueze şi mai mult semnificaţia cazului. Mi-aş permite să pun aici, nu dintr-o vanitate de autor, un semn de întrebare. Dorinţa mea ar fi să cercetez dacă fetiţa aceasta avea obiceiul să sosească cu întârziere la şcoală. Desigur, în cele ce urmează vom avea prilejul să verificăm cum stau lucrurile în aceasta privinţă. În societatea noastră nu este câtuşi de puţin posibil ca un elev să vină adesea cu întârziere la ore şi să fie totuşi bun la învăţătură.</p>
               <p rend="justify">         „. Felul cum este pieptănată, îndeosebi, o face adesea să-şi manifeste nemulţumirea; nici o pieptănătură nu-i convine, până şi aceea care de obicei îi place ei cel mai mult".</p>
               <p rend="justify">Faptul nu se explică decât din dorinţa ei de a face să crească tensiunea nervoasă prin dramatizarea acestei ceremonii a coafurii.</p>
               <p rend="justify">Voinţa ei este aceea de a lovi puternic în anturaj şi a găsi un mijloc prin care să-şi atingă scopul. Întrebarea este: cum de a ajuns fetiţa să se folosească de acest vicleşug, spre a lovi în cei apropiaţi? Să nu mi se invoce, în legătură cu aceasta, „fetişismul părului"; numai o psihologie şchioapă fixează tot soiul de reguli şi se ţine de ele, introducând pur şi simplu într-o schemă sexuală termeni străini, care nu ne spun mare lucru, în fond, dar lasă să se strecoare pe furiş o rezonanţă sexuală. Psihologia pe care o profesăm are în ea căldura vieţii; ea nu are nevoie de canoane, fiind un demers creator, în vederea reconstituirii unei fiinţe vii. Ţinându-ne departe de orice interpretare, vom recunoaşte pur şi simplu că fetiţa aceasta, dând dovadă de o mare perspicacitate, a găsit în anturajul ei familial un punct slab, generator de dificultăţi.</p>
               <p rend="justify">         „. Timpul trece şi, în sfârşit, copila o ia la fugă, fără să fi luat micul dejun, plângând şi văicărindu-se".</p>
               <p rend="justify">Nici acest caz nu este rar. Dacă mai înainte mi-am exprimat o mică îndoială cu privire la sosirea ei cu întârziere la şcoală, dacă am gândit că era poate o exagerare de natură să pună în lumină necazurile pricinuite celor din jur, confirmarea o găsim în expresia „timpul trece". La şcoală trebuie să fii la o anumită oră, nu se poate admite că lamentaţiile copilului încep la ora cinci, ci mai verosimil este faptul că ele încep la ora şapte.</p>
               <p rend="justify">         „. Am încercat să eliminăm acest din urmă inconvenient (pieptănătura), scurtându-i părul".</p>
               <p rend="justify">După părerea noastră, lucrul acesta este inutil. Pe ea pieptănătura o interesează prea puţin, principalul lucru constând în crearea tensiunii în anturajul familial. Pieptănătura nu este decât unul din multiplele mijloace care îi stau la îndemână. Vom vedea numaidecât, de altfel, ce va face ea atunci când pieptănătura va fi scoasă din cauză. Dacă avem cumva vreun dubiu cu privire la inteligenţa acestei fetiţe, dubiul se va risipi. Intervine aici examenul de psihologie individuală cu privire la inteligenţă şi slăbiciunile acesteia, aşa cum l-am recomandat. Vom vedea dacă, în această împrejurare nouă pentru dânsa, ea dispune de stilul de viaţă pe care îl presupun operant la copiii inteligenţi, adică dacă ea va găsi un nou mijloc prin care să ajungă la acelaşi scop.</p>
               <p rend="justify">         „. Dar cu aceasta nu am făcut mare lucru, pentru că numaidecât a apărut o problemă legată de fileul de păr. Şi văicărelile au reînceput, de data aceasta cu privire la punerea fileului".</p>
               <p rend="justify">Iată-ne, prin urmare, asiguraţi de faptul că fetiţa este inteligentă.</p>
               <p rend="justify">         „. Faptul că fetiţa se duce la şcoală fără a-şi fi luat micul dejun are influenţa sa asupra comportării sale în clasă, pentru că nu e de crezut că un copil poate fi astfel atent la lecţii până la ora 11".</p>
               <p rend="justify">Cu alte cuvinte, aici se exprimă îndoiala că un copil ar putea sa reziste la şcoală, până la ora 11, fără să fi mâncat dimineaţa. Dacă, însă, scopul ei adevărat ar fi fost să fie sătulă, am fi îndreptăţiţi să admitem că i-ar fi fost peste putinţă să stea flămândă până la ora 11. Copilul acesta are, în realitate, un alt scop: vrea să-şi exaspereze anturajul în ceea ce priveşte problema mersului la şcoală. Nu ştiu dacă ar fi necesar să mai tragem şi alte concluzii. Am putea totuşi adăuga, dată fiind situaţia, că fetiţa este roasă de ambiţie, atât acasă cât şi la şcoală ea vrea să fie obiectul atenţiei tuturor. Aflăm, pe deasupra, că acasă este, de altfel, foarte ascultătoare; nu are decât un singur defect: doreşte ca cineva să se ocupe în permanenţă de dânsa. Umblă după încuviinţare din partea tuturor, într-un mod nelalocul lui. Dimineaţa, când trebuie să meargă la şcoală, principala ei preocupare este: cum să le arăt eu părinţilor cu ce greutăţi extraordinare mă lupt? Este ceea ce am putea numi „lăudăroşenie".</p>
               <p rend="justify">Dacă am dori acum să stabilim gradul de curaj pe care îl are acest copil, ar trebui să raţionăm în felul următor: ea caută să prezinte soluţia la problema ei ca pe o faptă vitejească. Dar nu este aici vorba de un exces de curaj, deoarece, fără ca ea sa procedeze în mod conştient3, fără ca ea să înţeleagă semnificaţia actelor sale, din acestea va rezulta pentru dânsa un anumit sentiment de securitate. Într-adevăr, dacă într-o zi nu va mai fi o elevă bună, răspunzători vor fi atunci părinţii. Acest proces al vieţii omeneşti ar trebui să fie mult mai bine înţeles decât este în prezent. Este de prisos să spunem că avem de-a face cu un proces inconştient. Desfăşurarea sa, pe care ne străduim să o sesizăm cu mijloacele gândirii, este racordată la viaţă. Cu toţii îi dăm curs, dar fără să ni-l putem explicita. Nu-l putem înţelege decât dacă îl conectăm la viaţă.</p>
               <p rend="justify">Am putea, de asemenea, să afirmăm: fetiţa cu pricina nu prea are curaj. Am putea, pe de altă parte, să ne referim la formarea sentimentului ei de comuniune socială: nimeni nu va pune la îndoială că necazul pe care această fetiţă îl provoacă familiei sale nu este mare lucru. Este clar că nu o interesează decât să capete cununa de martiră. Ba ea face ca situaţia să fie şi mai dramatică, accentuând toate dificultăţile întâmpinate şi postind până la ora 11. Este foarte atentă la gloria personală şi, ca să spunem aşa, nu se sinchiseşte de persoana altora. Poate că s-ar putea trage şi alte concluzii. Mă consternează faptul că nu am cum să le confirm, dar nu dispun de datele necesare. Ne-am putea pune, de exemplu, întrebarea: în ce condiţii s-a format stilul de viaţă al acestei fetiţe? Care au fost amprentele primordiale care l-au marcat4, ce împrejurări au concurat la formarea acestui stil de viaţă? Este, fără îndoială, o fetiţă ambiţioasă, care ţine să se afle în frunte. Dacă ar trebui s-o fac, aş formula următoarea concluzie: este un copil unic la părinţi. Luând, pe de altă parte, în considerare importanţa pe care mama o dă alimentaţiei, aş generaliza, afirmând că în această familie hrana joacă un rol neobişnuit. Am putea chiar să mergem până acolo încât să spunem că ne-o imaginăm pe fetiţă slăbuţă şi palidă. Căcidacă ar fi robustă şi dolofană, mama nu s-ar nelinişti în privinţa aceasta. Dar toate aceste deducţii nu au o valoare prea mare în reconstituirea imaginii acestui copil, noi formulându-le doar cu titlu de exerciţiu, fără a le putea confirma.</p>
               <p rend="justify">Câteva cuvinte referitoare la tratamentul cerut de acest gen de copil. Fetiţa în chestiune se bucură de dominaţia pe care a instaurat-o asupra familiei. Fără a o şti. Ea pur şi simplu savurează tortura, tensiunea pe care le provoacă celorlalţi. Faptul nu trebuie să ne inducă în eroare. Credeţi dumneavoastră că un multimilionar are întotdeauna în minte totalul averii sale? Dar să vedeţi cât de furios este adesea atunci când nu merg toate după dorinţa lui. Fetiţa aceasta se găseşte în aceeaşi stare de spirit. Ea este în posesia dominaţiei, dar nu trăieşte trebuinţa de a se bucura în permanenţă de aceasta. Îi este destul că o posedă. În felul acesta înţelegem de ce îşi urmează ea calea fără a se gândi la consecinţe, fiind cu totul preocupată de greutăţile cărora trebuie să le facă faţă. Dacă, însă, ea ar deveni conştientă de toate acestea, dacă am putea să o facem să înţeleagă că exagerează peste măsură problema aceasta banală a şcolii, numai ca să se laude, ar fi un mare progres.</p>
               <p rend="justify">Cu toate acestea, s-ar putea ca ea să nu se îndrepte. Atunci poate că ar fi cazul să mergem şi mai departe şi să-i spunem vrede-n faţă că este o lăudăroasă. Să o facem să împărtăşească convingerea că se laudă doar acela care crede că prin el însuşi nu prea reprezintă mare lucru. Se zbate să-i deranjeze pe ceilalţi numai acela care nu crede că prin acţiunile sale rezonabile îşi poate dovedi îndeajuns valoarea.</p>
               <p rend="justify">Cât priveşte fetiţa în chestiune, putem adopta şi următorul punct de vedere: Pe cuvânt, tot ce faci e foarte bine. Dar poate că ar trebui să faci încă şi mai bine. Ceea ce faci arată doar că eşti o fetiţă tare deşteaptă, care se pricepe cum să-şi impresioneze familia". Spre a o convinge, ar trebui să recurgem la explicarea anumitor evenimente din viaţa ei, să apelăm la amintirile pe care le are şi să-i demonstrăm că, dată fiind situaţia ei de copil unic la părinţi, au luat naştere unele tendinţe care o conduc la greşeli fatale pentru dânsa. Trebuie să-i spunem deschis: „Sunt lucruri obişnuite, care se întâmplă adesea copiilor unici la părinţi". Această perspectivă nouă va influenţa prin ea însăşi desfăşurarea complexă a gândurilor ei. Acţiunile sale îi vor apărea în chip manifest în contradicţie cu sentimentul ei de comuniune socială. Se va controla şi probabil că vom asista la apariţia următorului fapt: în primele zile după ce-şi va fi făcut familia să intre în obişnuita stare de tensiune nervoasă, îşi va spune că „doctorul Adler ar pretinde că fac asta pur şi simplu ca să mă fac interesantă". Câtva timp va continua poate cu aceste maşinaţii. Chiar dacă nu s-ar întâmpla aşa, aş putea s-o admit, în felul acesta s-ar ajunge la un moment când, în plină criză, îşi va aminti de felul în care i-am interpretat comportamentul şi, drept urmare, unele din atitudinile ei vor dispărea. Chiar mai curând, poate, de îndată ce se va trezi, dimineaţa, ea va deveni conştientă de situaţie: „Acum eu sunt pe cale să-mi pun în stare de agitaţie familia". Aceasta ar fi una dintre derulările simple ale unui astfel de tratament pedagogic. Dar sunt posibile şi alte căi. În ce mă priveşte, le prefer. În cazul acesta, i-aş spune fetiţei: „Şcoala este lucrul cel mai important din viaţa unui om, aşa că tu ar trebui să faci un tărăboi şi mai mare". Prin exagerare, i-aş submina tendinţa spre astfel de acte. „Trebuie să faci un vacarm necontenit, pentru ca astfel să scoţi în evidenţă importanţa persoanei tale, pentru că se vede cât de colo că nu te poţi mulţumi să le atragi celorlalţi atenţia prin fapte folositoare".</p>
               <p rend="justify">Cum spune Kaus5, există o sută de metode potrivite de a „demola buna părere" pe care o ai despre acţiunile tale condamnabile. Se poate, de pildă, scrie cu litere de-o şchioapă, pe o pancartă agăţată deasupra patului: „în fiecare dimineaţă trebuie să-mi pun familia într-o stare de nervi fără seamăn". Ea va face astfel în mod conştient, dar cu rea-credinţă, ceea ce altădată făcea inconştient, însă cu bună-credinţă. Încă nu mi-a fost dat să văd pe vreunul dintre bolnavii mei care să urmeze povaţa de pe pancartă.</p>
               <p rend="justify">NOTE</p>
               <p rend="justify">1  Cum va reieşi, de altfel, de mai jos, un „stil de viaţă" eronat nu dăunează doar semenilor purtătorului unui astfel de comportament antisocialei – în pofida aparenţelor – dăunează în primul rând sieşi şi, de aici, cointeresarea respectivului în restructurarea aşa-numitului „stil de viaţă". (Nota trad.)</p>
               <p rend="justify">2 Ceea ce vrea să spună se referă la faptul că există şi cazuri care nu pot fi remediate prin educaţie, ci prin medicaţie. La Adler aceste două mijloace sunt, nu de puţine ori, conjugate. (Nota trad.)</p>
               <p rend="justify">3 „freiwillig", în textul original. (Nota trad.)</p>
               <p rend="justify">4 A se vedea Alfred Adler, Cunoaşterea omului, traducere, studiu introductiv şi note de dr. Leonard Gavriliu, Editura Ştiinţifică, 1991, capitolul „Amprentele lumii exterioare, pp. 59-73. (Nota trad.)</p>
               <p rend="justify">5 Otto Kaus, unul dintre cei mai cunoscuţi adepţi ai „psihologiei individuale comparate", profesate de Adler după despărţirea sa de psihanaliza freudiană. (Nota trad.)</p>
            </div>
            <div type="div2">
               <head>II. ŞCOLARI REPETENŢI.</head>
               <p rend="justify">Când avem de interpretat o referinţă asupra unui şcolar greu educabil, nu ne interesează în mod special caracterizarea acelui copil. Socotim ca fiind tipice scurtele şi neînsemnatele descrieri şi le trecem prin filtrul experienţei noastre spre a stabili până la ce punct se îndepărtează ele de normă, ori spre a găsi printr-o investigaţie personală sinuozităţi sufleteşti ascunse şi a determina ce poziţie trebuie să adopte educatorul care se conduce după optica psihologiei individuale. Citind astfel de referinţe, nu va trebui să pierdem din vedere faptul că nu ne propunem să analizăm cutare sau cutare copil, în mod concret. Ceea ce ne interesează aici este să reliefăm anumite probleme. Ne interesează să vedem în ce forme de viaţă se manifestă respectivele dificultăţi.</p>
               <p rend="justify">         , Avem de-a face cu o fetiţă în vârstă de nouă ani, care repetă clasa adoua".</p>
               <p rend="justify">Informaţiile de mai sus ne fac să ne întrebăm dacă nu ne aflăm în faţa unui copil nu tocmai inteligent. Nu ştim despre copilă nimic altceva decât că în clasa a doua a rămas repetentă. Nu ştim dacă nu cumva a repetat şi clasa întâi şi nici cum se comportă, de obicei, la şcoală, după cum nu ştim dacă din clasa întâi în clasa a doua nu a trecut ca urmare a indulgenţei ieşite din comun a cadrului didactic. Dacă lucrurile nu stau aşa, adică dacă şcolăriţa a trecut în mod normal din clasa întâi în clasa a doua, putem afirma cu certitudine că nu avem de-a face cu o prostănacă.</p>
               <p rend="justify">În ceea ce priveşte deficitul de inteligenţă, în cercul nostru e rară tendinţa de a declara prost un copil; atât de rară este aceasi tendinţă încât adesea se fac erori în sens contrar, considerându-se că prostănac nu este decât un şcolar greu educabil. Iar a declara că un el deficitar la capitolul inteligenţă este un copil normal nu este decât u din greşelile cele mai insignifiante care se fac. Spre a fi cât mai scurt privire la această problemă, aş dori să vă supun atenţiei o constatau obişnuită. Dacă se dovedeşte că un copil are o vârstă psihică inferioar cu doi ani faţă de vârsta sa biologică, atunci putem considera c; întemeiată bănuiala că ne găsim în faţa unui deficit de inteligenţă aceasta este explorarea inteligenţei. Trebuie să întreprindem, pe de alt parte, un examen fizic serios pentru a şti dacă nu cumva copilul acest prezintă o întârziere în dezvoltarea creierului său endocrin, deci dac nu cumva glandele sale cu secreţie internă nu funcţionează anormal constituind cauza perturbării dezvoltării intelectuale. Acest examen trebuie făcut de un medic experimentat. El este acela care trebuie sa stabilească cum stau lucrurile cu creierul, dacă nu este vorba de nişfe leziuni la acest nivel, dacă nu avem de-a face cu un copil hidrocefal microcefal, mongoloid1 etc. Nu mă pot ocupa aici de descrierea acesto stări patologice, dar numai din juxtapunerea factorilor din cele doui categorii vom putea trage o concluzie în legătură cu faptul dacă copilu este sau nu veritabil întârziat mintal. Cum cu aceste două metode nu ne descurcăm nici în cazurile de debilitate mintală uşoară, am instituit ş un al treilea examen, care se arată decisiv când e aplicat în mod corec şi de către un psiholog versat în materie de psihologie individuală. Mi refer la faptul de a se stabili dacă acest copil are un stil de viaţă; pentn că, în cazul în care copilul şi-a fixat un ţel care nu concordă cu acela a unui copil aproximativ normal, dar, în concordanţă cu ţelul respectiv el procedează în mod inteligent, cu toate că o face într-un fel foar diferit de modul normal de a proceda, atunci avem de-a face cu un copi inteligent. Anormal este doar stilul său de viaţă, pe când inteligenţa es corespunzătoare. Este ceea ce numim „copii-problemă". În una din aceste categorii trebuie noi să clasăm fetiţa despre care am adus vorba mai sus. În acest caz nu poate fi nicidecum vorba despre un examen medical şi încă şi mai puţin de necesitatea verificării inteligenţei. Verificarea aceasta este privită la noi cu o anumită circumspecţie, nimeni nu arată o încredere absolută în ea; aşadar, problema care se pune este să stabilim ce stil de viaţă are copila în chestiune.</p>
               <p rend="justify">Experienţa pe care am acumulat-o ne arată că astfel de copii sunt cel mai adesea copii răsfăţaţi, care nu se încumetă să acţioneze din proprie iniţiativă; iar dintre toate materiile, aritmetica necesită în cel mai înalt grad independenţa. În acest domeniu, în afară de tabla înmulţirii, nu ai nici un fel de certitudine, totul se bizuie pe combinaţia independentă şi liberă. Cunoaştem că în mod deosebit copiii răsfăţaţi sunt cei mai străini de gândirea independentă, dacă nu le-a fost exersată în mod special, într-un fel sau altul. Există, însă şi un alt tip de copii, care, din cauza anumitor evenimente care au acţionat asupra lor timp îndelungat, au fost cu totul descurajaţi tocmai în ceea ce priveşte aritmetica. Ei au întâmpinat greutăţi încă din start, rămânând în urmă la învăţătură, fără nici o încurajare la începutul activităţii şcolare. Le lipseşte baza necesară şi de aici rezultă şi descurajarea pe care o trăiesc. „Nu am darul matematicii". Dacă vreun membru al familiei împărtăşeşte acest punct de vedere, copiii aceştia au în faţa lor un adept al teoriei eredităţii.</p>
               <p rend="justify">Sunt, însă şi alte cauze. Aş dori să reliefez una din ele. Există, cu privire la fete, o prejudecată apăsătoare. Astfel, fetele au foarte des ocazia să audă spunându-se că sexul feminin nu este dotat în ceea ce priveşte matematica. Desigur, ştim ce înseamnă un individ dotat. Din moment ce copilul nu este prost, părerea noastră este că el poate duce la bun sfârşit orice sarcină şcolară, cu condiţia de a nu-i lipsi curajul. Nu vom rezolva problema dacă deţinem pur şi simplu informaţia că şcolarii cu un deficit de inteligenţă nu pot face nimic în materie de aritmetică. Numeroase domenii speciale ale matematicii sunt mai bine înţelese de către debilii mintali decât de oamenii normali.</p>
               <p rend="justify">Dar să vedem ce se spune mai departe în referinţă: „Directorul şcolii crede că din punct de vedere intelectual fetiţa nu este la înălţimea cerinţelor programei şcolare; recomandarea sa este ca ea să urmeze un curs ajutător".</p>
               <p rend="justify">Nu putem lua în considerare acest punct de vedere.</p>
               <p rend="justify">         „Părinţii exprimă opinia că fetiţa este normală în ceea ce priveşte inteligenţa".</p>
               <p rend="justify">Opinia părinţilor este destul de semnificativă. De regulă ei sunt primii care observă orice întârziere din punct de vedere intelectual, chiar dacă nu întotdeauna au dreptate. Nu-mi amintesc nici un caz în care părinţii să fi declarat că un copil este debil mintal, iar acesta să nu fi fost. Prin urmare, în mod provizoriu, putem fi de acord cu părinţii.</p>
               <p rend="justify">         „Ei sunt de părere că motivul dificultăţilor constă în lipsa de încredere în sine a fetiţei".</p>
               <p rend="justify">Înclin să susţin opinia părinţilor. Ceea ce am aflat până în momentul de faţă este că şcolăriţa nu se descurcă la aritmetică. Dacă ea reuşeşte în chip acceptabil la toate celelalte materii de studiu, înseamnă că şi-a trecut cu succes examenul de inteligenţă. Faptul că a rămas în urmă la aritmetică nu implică în mod obligatoriu un diagnostic de debilitate mintală.</p>
               <p rend="justify">         „Părinţilor nu li se pare exclus faptul ca fetiţa să-şi utilizeze incapacitatea spre a atrage atenţia familiei asupra ei. De altfel, familia se ocupă mult de fetiţă".</p>
               <p rend="justify">Pe cât ne amintim, noi am emis încă de la început o ipoteză în sensul că avem de-a face cu un copil răsfăţat. Este o particularitate a fetiţei voinţa de a-şi menţine agreabila situaţie în care se găseşte şi se străduieşte ca pe această cale să-şi atingă scopul: să-i silească pe părinţi de a se ocupa de dânsa. Dacă ne putem încrede în referinţa din care cităm – o mulţime de fapte pledează în favoarea judiciozităţii acesteia —, vom afirma că, pe de o parte, fetiţa nu are prea multă încredere în ea însăşi şi că, pe de altă parte, este în permanenta căutare a unui sprijin. Drept urmare, îndeplineşte condiţiile cerute de un copil răsfăţat. Vedem numaidecât că ea are un stil de viaţă, că are un scop, că ar vrea ca părinţii să-i sară mereu în ajutor. Am putea stabili cu destulă certitudine că nu este o debilă mintal. Nu-i putem da dreptate directorului: copila nu are nevoie de un curs ajutător.</p>
               <p rend="justify">         „Sora cea mare, ca şi mezina, amândouă dotate, fac eforturi să-i vină în ajutor". Avem acum o perspectivă nouă asupra acestei copile, aflată între două surori dotate şi independente. Cu aproximaţie, ne-am putea imagina ce s-a petrecut. Câtva timp fetiţa aceasta era cea mai mică, pentru ca apoi, deodată, situaţia să se schimbe. În spatele ei a apărut o surioară care i-a dat impresia că voia să i-o ia înainte. Ca mezină, ea nu izbutise să-şi pună sora mai mare în umbră. Aici facem apel la experienţa pe care o avem în ceea ce priveşte mezinii. Idealul lor este de a-i depăşi pe ceilalţi, fie fraţi, fie surori. Admitem că a făcut eforturi în acest sens, încercând să realizeze o evoluţie aproape normală atât timp cât nu a dispărut acea speranţă de a-şi egala sora mai mare. Nu a reuşit. Trebuie clasată în categoria acelor copii care şi-au pierdut speranţa de a-şi egala fraţii mai mari şi chiar de a-i întrece. Ea a trebuit să crească în condiţii agravate de sentimentul că nu este egala celorlalte surori. O macină un puternic sentiment de inferioritate. Dacă, în spatele ei, cea de-a treia soră îi apare ca un nou duşman, curând ea se consideră pierdută, dă semne de disperare, îndeosebi în acele domenii în care nu are şansa unui succes rapid, cum pare să fi fost cazul la aritmetică. Iată de ce referinţa cu privire la atitudinea faţă de aritmetică se arată a fi cea la care ne aşteptam. Ea nu mai nutreşte nici o speranţă.</p>
               <p rend="justify">Desigur, atitudinea elevei faţă de aritmetică este nepotrivită. Dar unde este strădania copilei pentru a se pune în valoare? Efortul de a se pune în valoare nu s-a pierdut, exprimând, într-un fel, trăsăturile unei mezine. La aritmetică treaba nu merge, ba, pe cât se pare, nici la celelalte materii, aşa încât trebuie să repete clasa. Puneţi^vă în locul ei. Dat fiind că nu rezistă concurenţei, renunţă. Dar trebuie să găsească altă cale de a-şi depăşi sora. Problema este: unde şi cum se va manifesta această aspiraţie? Nu poate izbuti decât pe o cale care nu se dovedeşte utilă şi care vizează să-i determine pe părinţi să se ocupe în permanenţă de dânsa. Părinţii au de furcă cu dânsa, ea este copilul-problemă, aflat în centrul atenţiei. Obţinem răspunsul la întrebarea dacă este sau nu inteligentă. Cine se îndoieşte, să se pună la locul acestei copile, căreia calea utilă a acţiunii îi este barată. Ce îi rămâne de făcut atunci când nu există fiinţă omenească să poată trăi decât în speranţa că are vreo valoare, ca individ? În ce mă priveşte, aş proceda în acelaşi fel. Trag cutezătoarea concluzie că fetiţa aceasta acţionează inteligent în vederea atingerii unui scop eronat. A te găsi în centrul atenţiei familiei nu constituie decât o superioritate fictivă, un scop inutil. O superioritate veritabilă nu există decât pe terenul sentimentului de comuniune socială, în domeniul simţului comun. Ceea ce face ea iese din limitele simţului comun, ceea ce directorul şcolii a înţeles bine. Dar de aici el a tras concluzia greşită că fetiţa este debilă mintal.</p>
               <p rend="justify">         „Modul ei de a fi în familie este dominator şi asocial. Rar participă la jocurile în comun".</p>
               <p rend="justify">Este tocmai ceea ce spuneam. Efortul fetiţei nu a dispărut, ea e dominatoare, se străduieşte ca toată lumea să se supună sceptrului ei.</p>
               <p rend="justify">Când este vorba de comunitate, se eschivează; nu este prezentă decât acolo unde deţine rolul principal.</p>
               <p rend="justify">Câteva cuvinte pe tema tratamentului. Sunt convins că se vor face încercări ca fetiţa să nu-şi mai inoportuneze atât de mult părinţii şi să facă progrese în învăţarea aritmeticii. Având, însă, în vedere faptul că fetiţa a abandonat orice speranţă de a ţine pasul cu surorile ei în ceea ce priveşte lucrurile serioase sau de a-şi măsura cu ele puterile, se impune să o încurajăm în această direcţie. La drept vorbind, este formula cea mai importantă care ne stă la dispoziţie. Nu ne putem aştepta ca felul ei de a fi, tendinţele ei dominatoare, revendicările faţă de părinţi să se atenueze atât timp cât nu are o calc liberă pe care să înainteze în mod folositor. Trebuie să-i deschidem copilei un drum. Cred că există părinţi care, fără să înţeleagă acest punct de vedere, ar putea să aibă oarecare succes în reeducarea acestor copii. Nu punem deloc la îndoială faptul că purtarea fetiţei poate fi complet ameliorată. Am spus că lucrul acesta ar putea fi reuşit chiar şi în cazul în care cineva are o concepţie absolut falsă despre acest copil şi se referă, să zicem, la noţiuni ce ţin de sexualitate. Se poate chiar, dacă el îşi dezvoltă teoriile, s-o încurajeze pe fetiţă, fie şi spunându-i: „Problemele tale sunt destul de interesante pentru ca cineva să se ocupe de ele". Va putea spune vrute şi nevrute, cu condiţia ca din toate acestea să apară acea rază de speranţă care să lumineze sufletul copilului. Copilul va merge înainte, orbeşte, pe când medicul care i-a aplicat tratamentul va jura că metoda sa este cea bună. Suntem apărătorii punctului de vedere potrivit căruia se impune să-l încurajăm pe copil. Nu-i lucru uşor. Ce trebuie, însă, să facem pentru aceasta? Trebuie să-l determinăm pe copil să acţioneze prin el însuşi, aşa încât să aibă convingerea că îşi poate rezolva problemele de aritmetică, dobândind încredere în sine însuşi şi astupând breşele care s-au ivit în această încredere. Nu este suficient să-l încurajezi cu vorba, absolut necesar este să-l aduci pe copil la nivelul celorlalţi. Dacă fetiţa noastră începe să lucreze şi dacă în opt zile va avea de dat un extemporal, fără îndoială că va eşua. Breşele nu se lasă astupate atât de rapid. Este necesar să calculăm timpul cerut pentru aceasta. Mai trebuie să-i lăsăm şi o marjă de protecţie, să nu-l obligăm pe copil să treacă un examen ca şi cum s-ar afla deja la nivelul celorlalţi, pentru că altminteri influenţa educatorului asupra educatului se duce de râpă. Va fi extrem de dificil să-l mai poţi după aceea încuraja pe copil.</p>
               <p rend="justify">Când se pune problema încurajării unei fiinţe umane, prima grijă trebuie să fie aceea a creării unei situaţii psihice saturată de încredere. Trebuie să-l aduci la o stare de receptivitate, cu alte cuvinte să-ţi asiguri încrederea din parte-i. Să te comporţi faţă de el ca faţă de un prieten, să nu-ţi manifeşti faţă de el superioritatea, împovărându-l pe copil; nu trebuie să i te op ii cu asprime. Dacă îl brutalizezi, să nu te miri că în cele din urmă are notive să dezerteze. Este indispensabil să-i aduci pe copii la raporturi amicale cu educatorul, lărgindu-le cercul oamenilor în care ei să aibă încredere. Fetiţa noastră nu are încredere decât în părinţii ei. La şcoală joacă un rol nefast. La drept vorbind, atenţia ei este dirijată exclusiv spre părinţi. Dacă cineva din afara familiei ar izbuti să-i lărgească cercul de interes pentru alte persoane, sentimentul ei de comuniune socială ar spori, încrederea ei în oameni ar creşte. Ar dispărea în acest fel cel mai mare rău, anume acela că fetiţa aceasta nutreşte ideea că nu se găseşte loc pentru dânsa decât în familie, lângă părinţi. Acest proces de câştigare a încrederii trebuie să preceadă toate celelalte măsuri. Ne găsim readuşi în felul acesta la sursa originară a educaţiei, unde funcţia mamei a fost tocmai aceea de a câştiga încrederea copilului şi de a-i trezi interesul faţă de ceilalţi, interesul pentru problemele vieţii, pentru a-şi crea un cămin în interiorul societăţii. Este calea prin care copilul devine curajos, independent, simţindu-se un factor egal cu ceilalţi. Dacă recapitulăm faptele, spre a vedea eroarea de unde s-a dezvoltat la fetiţa noastră această inaptitudine, distingem limpede faptul că surorile ei s-au dovedit foarte dotate. Constatarea nu este una accidentală pentru fetiţa noastră, ci una de fiece zi şi de fiece ceas. Ea are în permanenţă impresia că nu este egala surorilor ei. Aici apare clar eroarea fundamentală a copilei. Nu pot spune în ce măsură celelalte două s-au dovedit dotate, dar pot arăta că cea mare a suportat tragedia de a avea la un momen! Dat o soră, dat fiind faptul că înainte de naşterea acesteia ea deţinea o poziţie nezdruncinată. Tot aşa, pot să arăt ca fetiţa de care ne ocupăm nu a suportat uşor naşterea unei a treia copile în acea familie. Dacă adăugaţi la aceasta caracterul ambiţios al mezinilor, veţi putea înţelege că fetiţa noastră, care se şi afla în declin, a fost lezată de naşterea aceleia care îi lua locul.</p>
               <p rend="justify">Ne punem întrebarea: mama unde era? Se pare că toată căldura maternă s-a distribuit mai ales celorlalte două fete. Tentativa celei de-a doua de a le eclipsa pe celelalte a fost resimţită în mod dezagreabil de către mamă. Ea nu a reuşit, aşadar, să cultive fetiţei interesul pentru semenii săi, pentru surori, pentru problemele vieţii. Ea a rămas în starea de dependenţă în care se găsea ca sugar, manifestând şi azi trăsături proprii unei fetiţe stângace şi neajutorate.</p>
               <p rend="justify">Un al doilea caz: o fetiţă, în vârstă tot de nouă ani, care este nevoită să repete clasa a treia.</p>
               <p rend="justify">Din comunicarea făcută vedem că, dat fiind faptul că fetiţa a ajuns în mod normal până în clasa a treia, nici ea nu este debilă mintal. Anumite evenimente din viaţa ei trebuie să ne poată explica pentru ce nu a fost în stare să absolve clasa a treia. Ea trebuie să fi ajuns la concluzia că şcoala nu este un loc prea agreabil.</p>
               <p rend="justify">         „Caracteristici particulare: tendinţa de a minţi şi de a fura".</p>
               <p rend="justify">Cât priveşte obiceiul de a minţi, precum şi structura sa psihică, se poate spune că este vădit că trebuie ca în preajma fetiţei să se fi aflat cineva de care ea se temea. În mod normal, toţi copiii spun adevărul, dacă se simt destul de puternici. Ajungem la concluzia că fetiţa nu se simte în largul ei. Vă rog să notaţi că atunci când auziţi vorbindu-se de tendinţa de a minţi a unui copil avem de-a face cu forma de expresie a unui sentiment de slăbiciune. Este vorba de o compensaţie, spre a nu se da ocazia sentimentului de inferioritate să se manifeste; copilul se manifestă ca fiind partea cea mai slabă, acela care trebuie să se teamă de cei pe care îi socoate mai puternici.</p>
               <p rend="justify">Există două forme principale de minciună: mai întâi minciuna provocată de teamă. Teama este o latură a sentimentului de inferioritate. Când cineva se simte destul de puternic, nu are nici un fel de teamă. Există, în al doilea rând, minciuna prin care mincinosul încearcă să pară mai mare decât este în realitate. Avem de-a face şi în acest caz cu compensarea unui sentiment de slăbiciune şi inferioritate. Tendinţa spre fantazare se dezvoltă dintr-o stare de slăbiciune ieşită din comun. Dacă, întâmplător, cineva ar vrea să facă distincţie între minciunile cu un scop precis şi celelalte minciuni, el ar bate apa în piuă, pentru că nu există minciuni fără scop. În cazul care ne interesează, trebuie să-l găsim pe acela de care se teme fetiţa.</p>
               <p rend="justify">Spunându-se că această copilă, căreia îi atribuim un foarte puternic sentiment de inferioritate, nu numai că minte, ci şi fură şi că are înclinaţia de a brava prin tertipuri în faţa superiorităţii altora, opinia noastră se întăreşte. Structura psihologică a hoţului este de înţeles, dacă ţinem cont de faptul că acesta se simte sărăcit şi că încearcă să-şi acopere deficitul prin îmbogăţire. El nu o face într-un mod care ar conveni laturii utile a vieţii, ci printr-un artificiu care seamănă mult cu minciuna. Furtul este şi el o tentativă de a-i scăpa din mână celui puternic, un mijloc viclean de a ajunge egalul lui. Am arătat în altă parte că prin furt nu ne putem demonstra niciodată curajul. Vedem cu claritate care este latura caracterologică a furtului: copilul îşi manifestă în acest fel laşitatea. Nu suntem încă în măsură să stabilim dacă un copil aflat în aceeaşi situaţie nu ar minţi. Dar ştim absolut sigur că, dacă fetiţa cu pricina ar avea putere, nu am sesiza dacă ea fură sau minte. Dacă în acest caz ea ar fura şi ar minţi, am considera că este debilă mintal. Am înţelege că fetiţa trebuie să aibă un puternic sentiment de inferioritate şi că se străduieşte sa iasă din infernul acestuia prin mijloacele celor slabi. Dar copila acţionează în mod inteligent, iar inteligenţa ei este de aşa natură încât am putea, dacă împrejurările ne-ar permite-o, să-i iertăm o minciună, deoarece o găsim conformă cu scopul: pioasa minciună. Nu-i putem nimănui ierta furtul decât dacă este aproape mort de foame; în astfel de condiţii, îl găsim chiar justificat. Totul trebuie înţeles în raport de împrejurări. La această fetiţă, minciuna şi furtul ne vor reţine atenţia de la bun început şi vom constata că ea nu se simte în apele ei.</p>
               <p rend="justify">         „Părinţii trăiesc despărţiţi de la sfârşitul războiului".</p>
               <p rend="justify">Situaţia aceasta o găsim adesea în cazul copiilor-problemă. O căsătorie nefericită este, desigur, foarte dăunătoare pentru copil. Atât experienţa personală acumulată, ca şi statisticile, confirmă faptul că în familiile dezorganizate copiii se dezvoltă dificil. Printre aceşti copii găsim un mare număr de eşecuri grave din punct de vedere pedagogic.</p>
               <p rend="justify">         , J s-a acordat dreptul de a alege să rămână cu mama, dar ea a refuzat".</p>
               <p rend="justify">Să ne reamintim ce am spus adineauri, că mama nu a reuşit să câştige încrederea copilei, eşuând în prima sa funcţie ca mamă. Să vedem acum dacă fetiţa nu s-a îndreptat spre tatăl ei. Relaţia afectuoasă a copilului cu tatăl constituie, în toate împrejurările, o fază secundă. Mai înainte are loc ruptura cu mama. Aceasta nu se poate întâmpla decât în cazul în care copilul are impresia că mama nu a fost realmente o colaboratoare. Adesea copilul are această impresie în mod neîndreptăţit.</p>
               <p rend="justify">Mulţi copii se îndepărtează de mamă atunci când ea aduce pe lume un al doilea copil, deoarece consideră lucrul acesta ca pe o trădare şi manifestă un spirit critic la adresa ei. Este adesea punctul de plecare al dezvoltării defectuoase în elaborarea stilului de viaţă.</p>
               <p rend="justify">Să vedem acum dacă tatăl a înlocuit-o pe mamă în îndeplinirea celor două funcţii. Într-un menaj marcat de divorţ lucrul acesta nu e uşor, mai ales când aflăm că tatăl nu prea dispune de timp liber. Atunci ce posibilităţi există pentru lărgirea sentimentului de comuniune socială pentru copil? Am fost informaţi că fetiţa fură şi minte, semn că respectivul sentiment este departe de a fi ajuns la un grad înalt de dezvoltare; semn că a crescut ca într-o ţară inamică. Aflând că fetiţa are rezultate proaste la învăţătură şi că a rămas repetentă în clasa a treia, înţelegem că nu l-a găsit prea plăcut pe dascăl. Se înţelege că dacă fetiţa îi socoate pe ceilalţi oameni drept duşmani ai săi, atunci se găseşte prinsă într-o capcană din care nu va putea scăpa doar prin propriile-i forţe. Neîncrederea, animozitatea contra celorlalţi o fac să nu aibă prieteni, să nu considere că o situaţie nouă ar fi de sperat, iar la şcoală nu se simte la locul ei. Toate aceste consecinţe supărătoare îl conduc pe copil la eşecuri. Ea crede a găsi în toate acestea că viaţa este în mod efectiv plină de ostilitate. După cum ne putem imagina, va fi extrem de greu să găsim o punte care să ne ducă la sufletul ei. Câte din aceste punţi nu se vor fi rupt? Deocamdată am delimitat terenul pe care suntem îndreptăţiţi să sperăm a găsi alte contribuţii, confirmări, ori contradicţii.</p>
               <p rend="justify">         „Dintotdeauna mama o trata cu prea puţină afecţiune".</p>
               <p rend="justify">Am aflat ceea ce ne puteam aştepta să aflăm.</p>
               <p rend="justify">         „Ea se poartă cu copila aproape cu aversiune. Fetiţa este foarte ataşată de tatăl ei, cu toate că, date fiind delictele ei, el o pedepseşte adesea şi o pune la punct".</p>
               <p rend="justify">Se pare că, într-un anumit sens, avem aici de-a face cu o contradicţie. Să nu uităm, dacă ne aflăm pe calea cea bună, că fetiţa aceasta nu are pe lume decât o singură fiinţă în care are, cel puţin în parte, încredere. De aceea pedepsele corporale nu produc asupră-i o impresie atât de înspăimântătoare. Dacă tatăl ar părăsi-o, nu ar mai avea pe nimeni. În afară de corecţiile pe care i le aplică, se pare că tatăl are şi laturile lui bune, aşa încât îi apare fetiţei mai atrăgător decât mama.</p>
               <p rend="justify">         „Atunci făgăduieşte să nu mai greşească, dar totdeauna recidivează".</p>
               <p rend="justify">Să admitem că fetiţa, după corecţie, nu promite să se îndrepte sau că ar pretinde că nu vrea să se îndrepte: care ar fi urmarea? Ar fi cu neputinţă ca ea să joace pe această carte, pentru că tatăl şi-ar pierde atunci orice speranţă. Toţi copiii, toţi adulţii simt în chip automat că nu se mai poate face nimic cu o fiinţă disperată, că aceasta reprezintă atât pentru dânsa, cât şi pentru ceilalţi cel mai mare pericol, deoarece se leapădă de orice sentiment de comuniune socială. În practică acesta înseamnă: dacă îl aduc pe tata la disperare, el mă va arunca pe drumuri. Totuşi ea recidivează. Suntem mai puţin surprinşi decât tatăl, întrucât ştim: fetiţa este sărăcuţ îmbrăcată, scopul ei este să termine cu sărăcia. Se simte inferioară, nu îndrăzneşte să spună adevărul. Am dori să o facem să-şi imagineze efectul pe care îl poate avea acasă o notă proastă. Când punem o notă proastă, efectele acesteia se fac simţite până acasă, unde copilul va fi poate pedepsit, unde va fi consolat, făcându-i-se un cadou, unde este înjurat profesorul, consecinţe pe care, din punctul de vedere al psihologiei individuale, nu le putem aproba. De aceea suntem partizanii abolirii notelor, dat fiind faptul că nu se poate prevedea rezultatul lor. Dacă profesorul ţine seama de situaţia familială a elevilor în notările pe care le face, atunci lucrurile se simplifică, dar în cazul acesta sistemul notării nu mai are nici o raţiune de a exista. În cazul în care-l împovărăm pe copil cu note proaste, acasă el nu va avea pace.</p>
               <p rend="justify">         „Din motive profesionale, tatăl nu a mai ţinut-o pe fetiţă la el, ci a încredinţat-o bunicilor. Aceştia nu au putut s-o ţină multă vreme".</p>
               <p rend="justify">Ştim prea bine că bunicii sunt îngăduitori şi blânzi cu copiii. Fetiţa aceasta s-a născut într-o zodie nefastă, căci până şi bunicii eşuează în strădaniile lor pedagogice. În afară de aceasta, reaua reputaţie care îl urmăreşte pe acest copil ajunge fără întârziere să fie cunoscută în anturajul său. Aceasta duce la noi dificultăţi. Fetiţa, pe care toţi o privesc cu ochi răi, le răspunde acestora cu aceeaşi monedă. Vedeţi capcana în care a căzut. Şi înţelegeţi cât de greu îi este să iasă din aceasta. Ştiţi prea bine cât de greu le este adulţilor să facă lucrul acesta, darmite copiilor!</p>
               <p rend="justify">         „Ea s-a dus atunci la nişte părinţi adoptivi în T., unde trăiesc şi părinţii ei buni"</p>
               <p rend="justify">Nu putem considera că în felul acesta situaţia s-ar fi îmbunătăţit. La mama nu vrea să se ducă, tatăl ei bun nu are timp să se ocupe de dânsa, stă la nişte părinţi adoptivi şi se socoate deposedată de singura fiinţă în care are încredere. Este un copil frustrat. La aceasta se adaugă şi un al doilea factor: i se interzice să-şi vadă mama. Este una din cele mai mari greşeli să faci anevoioase sau imposibile relaţiile copilului cu unul dintre părinţi. Desigur, pot să existe motive care să justifice o asemenea interdicţie – lipsa de onorabilitate, conduita imorală —, dar partea influentă ar trebui să facă în aşa fel încât cea de-a doua persoană să rămână neatacată, să nu fie depreciată în ochii copilului. A proceda altfel înseamnă a aduce prejudicii copilului pentru că acesta este împins să creadă că are o descendenţă mizerabilă; cu alte cuvinte, crede că are aceleaşi defecte ca acelea imputate persoanei în cauză.</p>
               <p rend="justify">         „în pofida acestei interdicţii, ea şi-a vizitat părinţii legitimi şi a profitat de vizită spre a şterpeli nişte bani. I-a folosit cumpărând dulciuri, pe care le-a dat colegelor ei".</p>
               <p rend="justify">Aceste dăruiri de bani furaţi sau de dulciuri cumpărate cu astfel de bani constituie o manifestare frapantă în cazul furturilor comise de copii sau de puberi. Demonstrează trebuinţa de a se lăuda, de a o face pe grandomanii. Ne apare cu claritate şi celălalt aspect al acestei atitudini, care ne arată că subiectul caută să se facă iubit. Când această fetiţă, care se simte ea însăşi frustrată, face altora cadouri, ni se prezintă o trăsătură pe care trebuie să o interpretăm: ea caută afecţiunea care i-a fost refuzată de mamă şi pe care tatăl i-a acordat-o doar din când în când, dar este o afecţiune extrem de ameninţată. Este o elevă sub orice critică. Ce ar putea să facă spre a fi stimată? Nu-i rămâne altceva de făcut decât să-i câştige pe ceilalţi copii prin corupţie. Este ceea ce încearcă să facă acum: este în căutarea afecţiunii, a dragostei, iar în această căutare rezidă cel mai puternic impuls al acestei fetiţe: să fure şi să le facă daruri celorlalţi, spre a se face iubită. În acest fel ea se simte mai bogată. Este şi aceasta o manieră de a acţiona a celui slab. Este un copil care nu are destulă încredere în el însuşi ca să spere că va fi iubit de cineva. Este o trăsătură de caracter pe care o întâlnim şi la adulţi.</p>
               <p rend="justify">         , La fel a procedat cu banii luaţi pe vânzarea unor ouă. Ouă pe care le-a subtilizat de la părinţii adoptivi, pentru a le duce profesoarei, dispusă să le cumpere".</p>
               <p rend="justify">Joacă rolul celei care o aprovizionează pe profesoară cu articole alimentare. Nu ştim dacă nu cumva voia ca în felul acesta să-i facă un cadou. Poate că a primit bani pentru acele ouă. Oricum vor fi stat lucrurile, a ştiut să aducă un serviciu. Cu siguranţă că nu ar fi cunoscut dorinţa profesoarei, dacă aceasta nu şi-ar fi exprimat-o.</p>
               <p rend="justify">         „Delictele au ajuns la cunoştinţa tuturor celor din şcoală şi de atunci fetiţa este ostracizată. Nici părinţii adoptivi nu mai vor să ştie de dânsa, deoarece în repetate rânduri au constatat furtişaguri, în special de alimente".</p>
               <p rend="justify">Nu cunoaştem ce a făcut ea cu aceste produse. Probabil că, simţindu-se frustrată, are unele pusee de foame, asociate cu sentimentul de a fi abandonată. Când stai în faţa unei farfurii pline simţi mult mai puţin foamea decât în faţa unei farfurii goale.</p>
               <p rend="justify">         „Situaţia a devenit insuportabilă, tatăl dorind să scape într-un fel de fetiţă".</p>
               <p rend="justify">Să se observe, în acest caz, efectul de capcană asupra fetiţei.</p>
               <p rend="justify">         „Tatăl este lipsit de posibilităţi materiale".</p>
               <p rend="justify">Vom trage de aici şi concluzia că fetiţa nu se află într-o situaţie strălucită în ceea ce priveşte alimentaţia.</p>
               <p rend="justify">Iată încă o observaţie, deosebit de semnificativă: „Ca urmare a lipsei de afecţiune din partea mamei şi a felului în care este judecată de anturaj, copilul se află în conflict cu toată lumea. Delictele sale pot fi, în parte, expresia unei revolte interioare. În orice caz, dată fiind situaţia în care se găseşte, adaptarea la societate a fetiţei a devenit mai dificilă".</p>
               <p rend="justify">Aveţi aici un foarte bun exemplu al celui de al treilea tip de copii care prezintă un sentiment de inferioritate accentuat: cei înconjuraţi de ură, nelegitimi, nedoriţi, orfani, infirmi. Toţi aceşti copii, pe drept sau pe nedrept, se simt adesea trataţi cu ură. Avem datoria să corectăm eroarea şi să-l facem pe copil să înţeleagă că, fie şi în cazul că are dreptate, nu are nici un motiv să creadă că nu există oameni capabili de compasiune. La fetiţa de care ne ocupăm acest sentiment al inferiorităţii este parţial atenuat de faptul că tatăl ei are grijă de dânsa. Cu toate acestea, mare lucru nu poate face. Ultima concluzie la care a ajuns înţelepciunea sa este aceea de a se descotorosi de copilă, ceea ce aceasta trebuie să fi presimţit. Ea a fost mereu chinuită de senzaţia că tatăl său nu avea suficiente resurse financiare spre a-i asigura existenţa. Tocmai de aceea se găseşte ea într-o capcană, de unde priveşte cu duşmăme la oricine. Sentimentul ei de comuniune socială este atrofiat. În consecinţă, vedem apărând pe primul plan anumite manifestări: minciuni, furturi, care nu sunt de bun augur pentru evoluţia ulterioară. Dar tocmai am descoperit un factor care face ca acest caz să aibă un pronostic mai puţin sumbru. Fetiţa este în căutarea afecţiunii, teren pe care trebuie să fie uşor să-i câştigi încrederea. Problema care se pune este exercitarea primei funcţii a mamei şi de a-i trezi apoi un larg interes pentru semeni. Trebuie să o eliberăm de ideea greşită care o determină să creadă că omul este funciarmente rău. Lacunele existente trebuie acoperite. Trasând astfel liniile directoare ale tratamentului, trebuie să adăugăm că fetiţa trebuie eliberată din situaţia ei prea apăsătoare2.</p>
               <p rend="justify">         „Fetiţa lasă impresia că are o mare nevoie de afecţiune şi de ajutor".</p>
               <p rend="justify">Aceasta confirmă ipoteza pe care am crezut de cuviinţă să o formulăm pe baza primelor informaţii; copilul caută, fără a fi găsit încă ceea ce caută: nu şi-a pierdut curajul.</p>
               <p rend="justify">Aş încheia supunându-vă atenţiei o idee care mi-a venit citind rândurile de mai sus: fetiţa, a cărei situaţie este mizerabilă, creşte suferind de frig, de foame, ca şi lipsită de speranţă şi securitate în ceea ce priveşte viitorul ei pe plan profesional, însă este în căutarea dragostei, a afecţiunii; care va fi, în aceste condiţii, deznodământul? Nu există nimeni să o protejeze, nicăieri nu află un cuib sigur pentru dânsa: va eşua în prostituţie.</p>
               <p rend="justify">Să admitem că fetiţa îşi pierde încrederea şi nu mai speră să găsească pe cineva care să se intereseze de ea. Când va creşte, va da peste un bărbat care se va apropia de dânsa, ducând-o cu zăhărelul, făcând paradă de afecţiunea lui; cazurile acestea nu sunt rare şi adesea conduc la prostituţie.</p>
               <p rend="justify">Să admitem că fetiţa pierde şi ultimul rest de speranţă de a găsi pe cineva cu care să se însoţească. Ea nu mai crede că va găsi afecţiune, cu şcoala merge prost, nu are un cămin, e silită să vagabondeze şi poate să dea uşor, din întâmplare, peste o bandă care să o ducă la şcoala crimei. Sau poate să întreprindă ceva din proprie iniţiativă, căutând un câştig care pare lesne de obţinut. Se lasă antrenată într-o formă de delict şi poate continua. Lipsită de orice altă posibilitate, poate deveni în cele din urmă o hoaţă calificată. Caz în care judecătorii şi psihiatrii judiciari vor ajunge la concluzia că pentru delincvenţi îndreptarea este un lucru greu şi că sunt necesare pedepse nemiloase. În disperarea de a găsi o posibilitate onorabilă, ea fură, perfect conştientă că riscă închisoarea în cazul în care va fi prinsă. Dar conştiinţa îi este obnubilată de ideea că nu va fi prinsă. Dacă este, în puşcărie va veni în contact cu alţi răufăcători, de la care va învăţa noi moduri de a proceda. O dată eliberată din detenţie, situaţia i se poate înrăutăţi. Cum să sperăm atunci într-o ameliorare a cazului ei? O poate încuraja în acest sens pedeapsa? Imposibil. Ajutorul nu i-ar putea veni decât din partea unui serviciu în stare să-i ofere ceea ce noi credem că îi este absolut necesar: explicarea erorilor a căror victimă este şi o încurajare reală. Numai aşa se poate veni în ajutorul unei asemenea copile. S-ar putea întâmpla ca un educator, căreia i-ar fi încredinţată fetiţa, să îndeplinească, în mod accesoriu şi fără a o înţelege, acţiunea educaţională cea mai importantă: să-i dea acestei fetiţe curaj.</p>
               <p rend="justify">NOTE</p>
               <p rend="justify">1 Copii cu o înfăţişare mongolică, hipotonici în ceea ce priveşte musculatura şi cu mari deficienţe pe plan psihic. (Nota trad.)</p>
               <p rend="justify">2 Situaţie de stres, am spune azi, în accepţiunea dată de Paul Fraisse, care are în vedere ansamblul conflictelor interpersonale sau sociale ale individului, pe fondul sentimentului de îndoială că respectivele conflicte şi-ar mai putea afla o rezolvare fericită. (Nota trad.)</p>
            </div>
            <div type="div2">
               <head>III. UN TATĂ CARE ÎMPIEDICA DEZVOLTAREA SENTIMENTULUI DE COMUNIUNE SOCIALĂ.</head>
               <p rend="justify">Referatul pe care îl am în mână se distinge prin caracterul său absolut laconic. Dacă purced la interpretarea lui este pentru că, în general, nu dispun de referate mai detaliate. Obligaţia noastră este să învăţăm să facem observaţii având drept punct de plecare referate condensate.</p>
               <p rend="justify">Ar trebui perfecţionată arta de a redacta o dare de seamă, un referat. Am de făcut o propunere în această privinţă, în cazul că se va manifesta într-o zi interes faţă de perfecţionarea redactării referatelor: istoria detaliată a unui copil-problemă, a unui criminal, a unui nevrotic, a unui alcoolic etc. Să fie supusă atenţiei unor eminenţi reprezentanţi a diverse şcoli de psihologie, cerându-le să interpreteze cazul şi să ne indice mijloacele în vederea rezolvării acestuia. Confuzia care obscurizează psihologia din zilele noastre ar lua astfel sfârşit extrem de rapid. Numeroşi autori care, de obicei, nu excelează prin modestie, ar fi numaidecât eclipsaţi. Dar probabil că va mai trece multă vreme până când o asemenea propunere să fie pusă în practică. Acest interval de timp vrem să-l folosim spre a ne exersa în interpretarea cazurilor şi în arta de a citi o asemenea descriere caracterologică. Suntem decişi să găsim mijloacele cu ajutorul cărora să îndepărtăm sau să modificăm erorile inerente stilului de viaţă al indivizilor.</p>
               <p rend="justify">Referatul de faţă priveşte un băiat în vârstă de şase ani, care frecventează clasa întâi a şcolii primare. Începe după cum urmează: „Mai înainte ca băiatul să trăiască în mijlocul familiei."</p>
               <p rend="justify">Aceasta vrea probabil să spună că a fost crescut într-o creşă sau într-un orfelinat. Ne şi vin în minte imagini privind situaţii analoage, favorabile sau defavorabile.</p>
               <p rend="justify">         „Era internat într-un spital, iar după aceea a fost plasat la o doică".</p>
               <p rend="justify">S-ar înţelege că avem de-a face cu un copil nelegitim. Fraza care urmează ne-o confirmă: „S-a născut înainte de căsătorie".</p>
               <p rend="justify">În pofida progreselor făcute de legislaţia noastră, nu avem aici de-a face cu o situaţie cu totul indiferentă, deoarece, chiar dacă legislaţia merge până acolo încât îi pune pe picior de egalitate pe copiii nelegitimi cu cei legitimi, rămâne fapt că asemenea copii încep prin a fi crescuţi de părinţi adoptivi. Fie şi numai acest lucru marchează profund viaţa unui copil; nu pentru că el ar găsi acolo un anturaj mai rău decât la părinţii săi legitimi – adesea este mai bun —, ci pentru că această situaţie socială este extrem de semnificativă. Nu credem că atitudinea socială generală faţă de copiii ilegitimi ar putea să ţină pasul cu progresele înregistrate de legislaţie. Nici acum nu este târziu spre a vă pune în gardă, dându-vă următoarea povaţă: nu veniţi pe lume în situaţia de copii nelegitimi.</p>
               <p rend="justify">         „Condiţiile de viaţă: părinţii sunt foarte săraci".</p>
               <p rend="justify">Aceasta ne face să înţelegem că băiatul se află la propriii săi părinţi, doar că este născut înainte de căsătorie.</p>
               <p rend="justify">         „Ei o scot la capăt vânzând ziare. Atât părinţii cât şi cei patru copii, în vârstă de la un an şi până la şase ani, locuiesc într-o singură încăpere, cu două paturi. Băiatul doarme împreună cu tatăl său. Se pare că acesta e tuberculos, are crize de astm şi insomnie; îi sare ţandăra din te miri ce şi se descarcă pe puşti, bătându-l".</p>
               <p rend="justify">Prin urmare, copilul împarte acelaşi pat cu tatăl lui şi, pe deasupra, mai şi încasează lovituri din partea acestuia. E prea de tot.</p>
               <p rend="justify">         „Tatăl are o aversiune vădită faţă de băiat, simpatia sa îndrep-tându-se spre sora în vârstă de patru ani a acestuia, a doua născută".</p>
               <p rend="justify">Ne confruntăm aici din nou cu problema bine cunoscută a băiatului mai mare şi a surorii mai mici. Ştim că, privită în sine, situaţia băiatului nu este plăcută, chiar şi în cazul în care el nu ar avea de înfruntat şi alte dificultăţi. Este cunoscut că al doilea născut se află ca într-o competiţie şi că se străduieşte într-una s-o ia înaintea primului-născut. Dacă secundul este fată, iar primul-născut este băiat, starea de competiţie este şi mai netă. Fata resimte dureros privilegiul băiatului şi vrea să demonstreze că mai degrabă ea merită acest privilegiu şi că valorează cel puţin cât valorează băiatul, dacă nu cumva mai mult. Îi vine în ajutor natura, fetele dezvoltândii-se mai repede până la 17 ani; băiatul nu cunoaşte fenomenul, rămâne în urmă şi suportă faptul ca pe un destin al său. De aceea constatăm cel mai adesea că asemenea băieţi – analogia cazurilor este izbitoare – sunt mai puţin activi, îşi pierd uşor speranţa şi de obicei se silesc să-şi împlinească dorinţele pe căi ocolite. Această stare de lucruri poate fi de altfel modificată de situaţii intercurente. Cu totul altfel stau lucrurile cu sora. Aceasta este nemaipomenit de energică, pusă pe fapte mari. Dacă i se opune rezistenţă, se încăpăţânează să o spulbere, fără a se lăsa supusă. De regulă se dezvoltă bine, este o şcolăriţă excelentă, care denotă profunzime şi iniţiativă. De cele mai multe ori lucrurile merg atât de departe, încât părinţii îşi spun: ce păcat că băiatul nostru nu este fată, iar fata băiat. Dată fiind frecvenţa acestei situaţii, astfel de băieţi o sfârşesc rău, prezentând accentuate tulburări nevrotice, devenind adesea criminali, beţivi; suntem obligaţi să ne întrebăm: ce sens are, în consecinţă, pălăvrăgeala pe tema instinctelor? Ce sens are să vorbim de facultăţi mintale înnăscute, din moment ce primul-născut are această înfăţişare caracteorologică specifică, iar fata o are pe a ei. Situaţia poate fi schimbată, ea poate fi prevenită cu ajutorul unei metode de educaţie corectă, cu condiţia de a fi identificate din timp asemenea situaţii şi de a nu se interveni brutal, prin procedee lipsite de judiciozitate.</p>
               <p rend="justify">         „Copilul relatează că în anul din urmă i s-a întâmplat de mai multe ori să nu se întoarcă acasă mai devreme de miezul nopţii".</p>
               <p rend="justify">Dacă examinăm faptele din punctul nostru de vedere, putem trage lesne concluzia că băiatului nu-i prea arde să stea acasă; altfel ar veni mai devreme. Avem impresia că el încearcă să pună o distanţă între dânsul şi casa părintească. V-am mai expus astfel de cazuri. Dacă cineva pleacă de acasă, este semn că nu se simte acolo în apele lui.</p>
               <p rend="justify">         „Mai relatează că poliţia a pus mâna pe el nu mai puţin de cinci ori".</p>
               <p rend="justify">Aşadar, vă daţi acum seama că băiatul nostru nu a fost cruţat de soarta comună rezervată primului-născut, în comparaţie cu sora sa născută imediat după dânsul1. Se adaugă la aceasta faptul că situaţia de acasă este, fără discuţie, cât se poate de rea.</p>
               <p rend="justify">         „A cerşit prin preajma cofetăriilor şi cinematografelor".</p>
               <p rend="justify">Acest mod de a proceda decurge din sentimentul de umilinţă pe care îl trăieşte. Când băiatul, lihnit de foame, fuge de acasă, ce ar putea el să facă dacă nu să cerşească şi poate chiar să fure? Nu ne-ar mira să se apuce de furat. Aveţi în faţa dumneavoastră, sub o formă pregnantă, cazul dezvoltării unui copil dintre cei despre care am discutat anterior, caz determinat de raportul existent între un băiat prim-născut şi o fată în situaţia de a doua născută.</p>
               <p rend="justify">         „Comportamentul la şcoală".</p>
               <p rend="justify">Ni-l putem imagina cu uşurinţă. Dacă acest băiat ar fi capabil, într-un fel oarecare, de un bun randament şcolar, ar putea scăpa cumva destinului său caracterologic2. Cum nu a scăpat, putem trage cu certitudine concluzia că este un elev cu o situaţie din cele mai proaste la învăţătură, situat în coada clasei. Să vedem ce spune referatul: „Copilul vine la şcoală murdar, nespălat, cu chica vânvoi, în zdrenţe".</p>
               <p rend="justify">În ceea ce priveşte hainele flenduri te, poate că nu el poartă răspunderea, dar în celelalte privinţe sunt înclinat să cred că sora sa se va prezenta altfel când va împlini şase ani. La şase ani s-ar cuveni să te speli şi să te piepteni singur.</p>
               <p rend="justify">         „Nu stă o clipă locului".</p>
               <p rend="justify">Să nu ai astâmpăr la şcoală este o crimă. La şcoală trebuie să stai în banca ta. Acela care nu o face dovedeşte prin conduita sa că nu doreşte să frecventeze şcoala. Faptul de a sta în bancă, la şcoală, are o altă semnificaţie decât aiurea, în viaţă: la şcoală este vorba de o funcţie socială. Este atitudinea prin care se exprimă legătura socială a unui copil cu şcoala. Aşadar, aflând că nu poate sta liniştit în banca lui, putem deduce că este lipsit de sentimentul de comuniune socială, că nu-l interesează institutorul, elevii şi, în general, şcoala şi problemele ei. Ce face el în cazul acesta? Cu oarecare perspicacitate, cred că putem ghici.</p>
               <p rend="justify">         „Se plimbă prin clasă, în timpul lecţiei îl apucă cântatul şi maimuţăreşte răspunsurile date de camarazii săi".</p>
               <p rend="justify">Nu echivalează acest comportament cu o fugă de la şcoală? Dar să o ştergi de la şcoală nu-i chiar uşor, existând unele riscuri. Se va trimite o înştiinţare părinţilor şi toate forţele poliţiei şi jandarmeriei vor interveni ca să-l readucă la şcoală. Nu poţi scăpa de asta. Dar poţi împinge lucrurile până într-acolo încât să fii exmatriculat. Din acel moment nu mai rişti nimic.</p>
               <p rend="justify">         „Caută gâlceava colegului de bancă, celorlalţi colegi".</p>
               <p rend="justify">În felul acesta manifestă o lipsă de interes pentru semenii săi. De altfel, iată ce putem citi în referat: jfr îmbrânceşte pe toţi cei care îi stau în cale şi se bucură nespus când vreunul dintre camarazii săi cade".</p>
               <p rend="justify">Şi în acest caz lipsa de interes pentru semeni este manifestă. Avem dreptul să ne putem întrebarea: ce se va întâmpla atunci când băiatul acesta va depăşi vârsta de zece sau douăzeci de ani? La şcoală a trăit experienţe din cele mai amare; la cerşit, de asemenea; acasă nu are nici o mulţumire. Unde vor duce toate acestea, mai târziu? Cred că nu e greu de ghicit. Sentimentul de comuniune socială îi lipseşte în aşa măsură, încât nu-i rămâne să urmeze decât o singură cale, dat fiind ca dispune de o anumită energie – se bucură de răul altora, ba chiar încearcă să-i pună în încurcătură pe ceilalţi: este calea crimei, a fărădelegilor.</p>
               <p rend="justify">         „Nu de mult, era cât pe ce să strivească degetele unui coleg. Foloseşte în mod obişnuit expresii vulgare. De altfel e un băiat isteţ, poate răspunde cum se cuvine la întrebări şi este foarte bun la aritmetică".</p>
               <p rend="justify">Acest din urmă aspect nu trebuie să ne mire. Este de înţeles că băiatul acesta a fost mereu nevoit să calculeze, fie banii ce-i ieşeau de pe urma cerşitului, fie preţul alimentelor, al lucrurilor de care avea în general nevoie. Este greu să vorbeşti aici de un talent înnăscut pentru calcul; el pur şi simplu a beneficiat de un bun antrenament în această privinţă.</p>
               <p rend="justify">         „Dar exerciţiile lui de scris lasă în mod special de dorit, când catadicseşte să scrie".</p>
               <p rend="justify">În legătură cu aceasta, aş încerca să cercetez bine cum stau lucrurile: dacă nu cumva avem de-a face cu un copil stângaci. Atât de ager la minte şi de dibaci, să nu fie el, într-adevăr, capabil să reuşească în toate? Fie-ne permis să presupunem că, pe lângă celelalte necazuri, el are de suferit povara unei mâini drepte funcţional insuficientă.</p>
               <p rend="justify">         „în materie de desen, nu a depăşit stadiul mâzgălelilor".</p>
               <p rend="justify">Aceasta pledează în favoarea ipotezei unui copil stângaci. Încă o remarcă, semnificativă, pe cât se poate: „Copilul este de altă naţionalitate, ceea ce îi interzice intrarea într-o şcoală de stat".</p>
               <p rend="justify">El este aproape de atingerea scopului său: acela de a se vedea exmatriculat, institutorul se lasă prins în jocul copilului, îndeplinindu-i dorinţa. Fiind din nefericire de naţionalitate cehă, nu avem idee în ce instituţie l-am putea plasa. Ar fi bine dacă ar fi crescut într-o instituţie de stat, dar nu este chiar atât de sigur că s-ar găsi acolo cineva capabil să înţeleagă cazul. Deşi de 25 de ani noi ne străduim să explicităm raporturile din prima copilărie şi importanţa lor pentru dezvoltarea în viitor a fiinţei umane, nici o instituţie nu a luat în consideraţie aceste date. Dacă acest băiat trăieşte cu sentimentul care a fost generat în el de experienţele sale existenţiale: totdeauna voi avea de-a face cu vreunul care să mă depăşească, niciodată nu voi fi bun de ceva, trebuie să mă strecor cum voi putea, nu se poate să nu încerc să mă sustrag cerinţelor vieţii prin vicleşuguri nemiloase.</p>
               <p rend="justify">—  Atunci el va intra în respectiva instituţie cu aceeaşi atitudine automatizată şi în scurt timp va reîncepe acolo acelaşi joc ca mai înainte. Va fi la fel de descurajat, neaşteptându-se să găsească o situaţie plăcută, ca de exemplu aceea de a fi premiat. Ar vrea totuşi să fie cel dintâi, ar vrea ca toţi să-l admire, doreşte cu ardoare să se afle în centrul atenţiei. Într-un fel a şi ajuns la aceasta: întreaga clasă se ocupă de dânsul; a devenit, efectiv, cel mai important personaj. Ceea ce nu a putut realiza acasă – unde sora este personajul cel mai important —, a obţinut la şcoală. A obţinut lucrul acesta cu ajutorul unui subterfugiu, prin aceea că activitatea lui s-a canalizat într-un sens inutil, prin faptul că şi-a fixat un scop fictiv al superiorităţii personale şi că urmăreşte acest scop. În prezent, statul în întregul lui are a se preocupa ce este de făcut cu dânsul. Reuşita nu este mică. Dacă băiatul ar catadicsi să mediteze asupra a ceea ce se întâmplă, el şi-ar putea spune: dacă aş fi stat liniştit în banca mea şi dacă noaptea aş fi primit, fără a crâcni, pumnii tatălui meu, cine s-ar fi ocupat de mine? Până la un anumit punct băiatul are dreptate. Nu putem tăgădui faptul acesta şi nu trebuie să-l uităm în momentul în care ne pregătim să facem ceva pentru dânsul. Educatorul nu va izbuti nici el să facă să dispară de la acest băiat tendinţa de a se pune în valoare, cum nici o altă şcoală de psihologie nu izbuteşte. Copilul vrea să fie apreciat, iar tendinţa aceasta nu se lasă înăbuşită. Trebuie să-i oferim un drum spre latura utilă a vieţii. Trebuie să-i fortificăm curajul, în aşa fel încât el să se creadă capabil de a reuşi ceva folositor în viaţă. Nefericirea lui constă în aceea că se crede absolut incapabil. Un adept al şcolii freudiene ar putea spune: avem de-a face cu instincte atavice ale colectivităţii primordiale, băiatul dorind să-şi ucidă tatăl. Cum nu se crede în stare să o facă, îl înfruntă pe institutor. Acesta îşi va face atâta sânge rău încât va contracta o boală gravă şi poate va da ortul popii, caz în care băiatul îşi va fi atins scopul. Dar lucrurile nu stau aşa. Avem aici de-a face cu consecinţele, nu cu începutul. Este în afară de orice îndoială că băiatul s-ar fi bucurat să joace un rol identic cu acela jucat de sora sa, dar calea i-a fost barată. Nu este un băiat rău, ci unul bun, ca toţi copiii la venirea lor pe lume. A fost împiedicat să-şi dezvolte sentimentul de comuniune socială, pentru că nu s-a găsit nimeni care să-l trezească în el. Care este persoana cea mai nimerită în acest scop? Mama. Am aflat: băiatul a stat mai întâi la spital, apoi la o pensiune, înainte de a fi ajuns în mijlocul alor săi; copil ilegitim. Doi ani mai târziu a venit pe lume o soră, preferata tatălui. Cine ar fi trebuit să-l înveţe pe copil că pe lume există şi alte fiinţe care sunt semenii noştri? Noi nu avem nici o îndoială asupra faptului că el era capabil să îndeplinească rolul unei fiinţe socialmente utile. Ar fi trebuit să întâlnească pe cineva care să-i fi deschis ochii asupra acestei realităţi. Nu este o sarcină uşoară, dar realizabilă. Este vorba de exercitarea funcţiei primordiale care îi revine în mod normal mamei, funcţie pe care până în prezent nimeni nu a îndeplinit-o faţă de el. Trebuie ca cineva s-o înlocuiască pe mamă în această privinţă, ca o persoană să-i dea impresia că este aproapele său, în care poate să aibă încredere. Lucrul acesta o dată admis, va trebui asumată cea de-a doua funcţie a mamei, care constă în lărgirea sentimentului de comuniune socială trezit şi în dirijarea interesului copilului faţă de alte persoane. În primul rând spre tată, despre care am aflat că s-a dovedit inapt să dezvolte sentimentul de comuniune socială, apoi către surori, care nici ele nu au fost în stare să-l ajute. Arta noastră constă în a înlocui mama în realizarea celei de-a doua funcţii pe care o are.</p>
               <p rend="justify">Nu cred că un gânditor ne-ar putea reproşa că încercăm să „ghicim" şi că în arta ghicitului am atins o anumită dexteritate. În realitate consider ca pe o datorie de prim ordin a elevilor mei exersarea în arta prezicerii. Evident, nu este de comparat divinaţia noastră cu aceea pe care o practică ocazional unii, prea puţin versaţi în arta psihologiei individuale, care îşi imaginează că pronunţând termeni ca „sentiment de comuniune socială" şi „supracompensare", ori „unitatea personalităţii", au prezis ceva în sensul dat de noi acestei noţiuni. Nu a văzut decât clavirul, fără a cunoaşte ceva din arta de a cânta la el.</p>
               <p rend="justify">Toate marile progrese ale ştiinţei s-au realizat datorită prezicerii. Dacă cineva asociază cu mare greutate un semn cu un altul şi se abţine de la orice act creator, aceasta nu este nimic altceva decât o experienţă sterilă. Ceea ce unii numesc „intuiţie" poate că nu este nimic altceva decât prezicere. Oricine a făcut studii medicale nu ar trebui să se îndoiască de faptul că arta diagnosticului este în realitate divinaţie – exact ca în psihologia individuală —, evident bazată pe o bogată experienţă, legată de o înţelegere a regulilor vieţii omeneşti.</p>
               <p rend="justify">Pe temeiul experienţei noastre, avem posibilitatea să susţinem că suntem capabili să tragem concluzii cu privire la structura ansamblului; că putem deduce stilul de viaţă pornind de la amprentele lăsate de paşi. Nu suntem infatuaţi în aşa măsură încât să tragem concluzii ferme pornind de la câteva cuvinte izolate, dar ulterior vom putea găsi confirmarea tezei noastre sau, dimpotrivă, ne vom vedea obligaţi să procedăm la corectări. Primul mod de a proceda este propriu expertului în materie de psihologie individuală, pe când al doilea mod este propriu debutantului.</p>
               <p rend="justify">Servindu-ne de referate, cercetăm până unde poate merge înţelegerea de către noi a acestor copii. Istorisirile sunt lacunare, pentru că cei care le redactează nu ştiu cu exactitate ceea ce ne interesează. În asemenea cazuri dificultatea este mai mare decât atunci când avem copilul în faţa ochilor, adus de părinţii care ne pot da informaţii în legătură şi cu alte particularităţi. În aceste cazuri avem posibilitatea de a ne concentra întrebările asupra aspectelor care ne interesează; anume: în ce împrejurare dificilă şi-au făcut apariţia defectele de caracter ale băiatului şi, în al doilea rând, ce particularităţi prezenta copilul mai înainte? Putem ajunge, cu o certitudine suficient de mare, la concluzia că avem de-a face cu un copil care nu a fost îndestul pregătit să facă faţă problemelor vieţii. Bagajul ereditar al copilului nu prezintă importanţă pentru noi. Factorul ereditar nu se exteriorizează dacă nu găseşte la copil pregătit terenul social. Atunci când soluţionarea uneia din problemele copilului reclamă sentimentul de comuniune socială, constatăm o ezitare caracteristică. Iată-ne pe un teren solid; nu ne rămâne altceva de făcut decât să vedem cauza pentru care sentimentul de comuniune socială nu s-a dezvoltat în mod normal. Nu vom întâlni extravaganţi, copii-problemă, nevrotici, alcoolici, perverşi sexual, criminali sau candidaţi la sinucidere la care să nu fie cu putinţă să demonstrăm cu deplină certitudine că ei nu dau îndărăt din faţa soluţionării problemelor vieţii decât pentru că nu au fost corect educaţi în sensul sentimentului de comuniune socială. Este un punct de vedere ce trebuie reţinut. Aici stă deosebirea fundamentală dintre noi şi alte şcoli psihologice.</p>
               <p rend="justify">Mezin ui angaja t în luptă „O fetiţă în vârstă de patru ani. Nu este copil unic, ci o mezină".</p>
               <p rend="justify">Cunoaştem îndeajuns caracteristicile mezinului. Voi repeta, totuşi, că, dată fiind poziţia sa în familie, mezinul are tendinţa permanentă de a-şi urmări înaintaşul şi, dacă poate, să-l depăşească. Încă de la început are un sentiment de inferioritate foarte pronunţat şi, fie şi din această cauză, va avea dificultăţi în reglarea cursei sale în societate, înclinaţia sa cea mai puternică va fi aceea de a neglija societatea, în beneficiul unei superiorităţi personale. Aceasta nu reprezintă încă un eşec. Dacă speranţa nu-i este înşelată, copilul îşi poate păstra echilibrul. Pierzându-şi speranţa, devine adversarul celorlalţi. Va căuta calea cea mai lesnicioasă, folosind subterfugiile; va avea în viaţă înfăţişarea celui torturat de acea pizmă proprie clasei nevoiaşe. În cazul în care simţul autocritic este insuficient, iar subiectul nu a sesizat în întregime importanţa societăţii, vom identifica la dânsul toate particularităţile care se manifestă în astfel de cazuri. Să ne gândim la Iosif cel din Biblie, la basmele în care este vorba de Prâslea şi vom înţelege acea experienţă seculară potrivit căreia stilul de viaţă, structura psihică a unui individ sunt influenţate de faptul că este mezin. Toţi ceilalţi factori, luaţi la un loc, nu au aceeaşi importanţă. El trebuie să-şi supună eventualele sale facultăţi ereditare rolului de mezin, supunându-se acelei legi care îl guvernează de la începutul existenţei sale. Acest dinamism se poate manifesta pe latura utilă a vieţii, în cadrul societăţii, dar şi pe latura inutilă, dăunătoare. Pentru mezin ispita va fi mai puternică decât pentru acela care, pe parcursul primilor patru sau cinci ani de viaţă, va fi trăit într-un echilibru mai stabil, nerecunoscându-şi într-o măsură atât de izbitoare slăbiciunea şi micimea.</p>
               <p rend="justify">         „Ea îşi suge degetul mare".</p>
               <p rend="justify">Când ai patru ani, obişnuinţa aceasta ar fi trebuit să fie abandonată de mult. Toţi copiii pot să-şi sugă, de altfel, întâmplător, policele. Constatările pe care le avem de înregistrat sunt, fără îndoială, următoarele: anturajul familial nu a reuşit s-o dezobişnuiască pe copilă de neajunsul acesta pe o cale pe care ea să o fi acceptat. Dacă se începe o lupta în acest scop, se va vedea că fetiţa se angajează să o poarte: cu cât mai mari eforturi vor face părinţii să o dezbare de prostul obicei, cu atât vor reuşi mai puţin. Ba chiar ea va încerca într-una să se facă remarcată prin gestul ei. Poate că o anumită senzaţie de gâdilare, care se răspândeşte pe întreaga suprafaţă cutanată a copilului, joacă aici un oarecare rol, altfel nefiind de înţeles de ce duce şi alte obiecte la gură.</p>
               <p rend="justify">Copiii care îşi sug degetul mare de la mână exprimă prin acest gest tendinţa lor belicoasă. Cu atât mai sigur putem face afirmaţia că gestul respectiv nu reprezintă singurul mijloc de care se servesc copiii pentru a-şi exprima atitudinea belicoasă. Dacă părinţii îi cer copilului să-şi formeze deprinderi de igienă, veţi constata că, în cazul în care nu s-a putut realiza un climat armonios între părinţi şi copil, acesta se va apuca să-şi sugă policele. Orice copil poate fi determinat să-şi manifeste în felul acesta opoziţia. Dacă părinţii se interesează în mod deosebit de faptul ca micuţul să mănânce tot ce i se dă, acesta va şi găsi un motiv de luptă. Dacă părinţii ţin ca el să stea cu regularitate pe oliţă, veţi constata că se vor ivi cu aceeaşi regularitate dificultăţi legate de acest fapt. Este una din cauzele pentru care anumite purtări rele ale copiilor persistă. La fel stau lucrurile în ceea ce priveşte masturbarea. Cazurile în care masturbarea persistă la copii semnifică întotdeauna înclinaţia lor pentru luptă. O altă cauză, poate chiar mai puternică, se află în mod sigur în raport cu circumstanţele invocate mai sus. Dacă un copil a fost lipsit de o situaţie avantajoasă, el va încerca prin toate mijloacele să redobândească acea situaţie, care îi îngăduise să se afle în centrul atenţiei. Experienţa le arată că anumite deprinderi rele atrag în mod deosebit atenţia părinţilor. Când un copil a observat lucrul acesta, va fi foarte greu să-l dezobişnuieşti de un defect care, potrivit experienţei sale personale, s-a dovedit avantajos pentru dânsul. În tendinţa sade a atrage atenţia alor săi, copilul merge până la a accepta pedepsele, numai să aibă în continuare sentimentul că el este buricul pământului. Îndrăznim să presupunem că sugerea policelui este consecinţa unei lupte declanşate de copil împotriva părinţilor. Luptă determinată probabil de faptul că a fost lipsit de o situaţie agreabilă şi că el vrea să recâştige cu orice preţ acea situaţie. Evident că trebuie să aşteptăm ca această ipoteză să fie confirmată. Deocamdată, însă, o vom admite cu titlul de ipoteză de lucru. Nu uit faptul că există şi alte concepţii referitoare la această meteahnă. Freudismul, bunăoară, o consideră ca pe un demers sexual. Faptul de a-şi suge policele şi de a se masturba constituie pentru copil un mijloc adecvat, care lui i se pare mai indicat decât alte mijloace. Doctorul Levy, medic din New York, a adunat unele date în legătură cu aceasta, dar nu a putut descoperi nici cea mai mică urmă de excitaţie sexuală. El susţine că avem de-a face cu copii care au obţinut laptele matern fără efort, că aceşti copii nu au supt, deoarece laptele pur şi simplu li se scurgea în gură; drept urmare, aparatul lor de supt nu a funcţionat, iar acum ei încearcă să-l pună în funcţiune şi de aceea îşi sug policele. Este greu de înţeles de ce aceşti copii nu-şi pun altfel în funcţiune aparatul de supt, sugându-şi bunăoară buzele şi nu degetul mare. Va trebui să aşteptăm rezultate mai exacte ale observaţiei, intrarea în joc a multor altor elemente. În urma unor cercetări mai ample, experienţa ne-a dovedit că sunt posibile şi alte explicaţii. În ce ne priveşte, rămânem la concepţia psihologiei individuale, anume că respectivul copil este în toiul luptei şi că vrea să se situeze în centrul atenţiei celor din juru-i. Dacă reuşim să confirmăm această aserţiune, vom demonstra că, dintr-o singură lovitură, psihologia individuală a pătruns o mare parte din structura psihică a individului. În caz de neconfirmare, va trebui să ne corectăm concepţia.</p>
               <p rend="justify">         „Ea îşi suge policele în pofida tuturor măsurilor luate".</p>
               <p rend="justify">Dacă într-adevăr aşa stau lucrurile, specialistul va putea să emită ipoteza că este vorba de un copil angajat în luptă. Ar mai putea să existe totuşi o îndoială. Probabil că o face din alte motive, pur şi simplu luptând pentru acea plăcere de a-şi suge degetul; în afară de orice îndoială este însă faptul că avem de-a face cu un copil angajat în luptă. Iar adevărul concepţiei noastre nu este de confirmat pe terenul acestei metehne. Adevărul trebuie să reiasă din ansamblul vieţii copilului, care ne arată că avem de-a face cu un copil angajat într-o luptă, a cărui atitudine ostilă este exprimată în fiecare din gesturile sale.</p>
               <p rend="justify">         , în majoritatea cazurilor, îndeosebi când este contrazisă, îşi vâră degetul în gură".</p>
               <p rend="justify">După câte înţelegem, fetiţa este în stare să facă şi opoziţie, dar care, după cum se vede, nu constă în mare lucru. Este de remarcat cu deosebire faptul că atunci când se află în opoziţie îşi vâră ea degetul în gură. Pentru observatorul imparţial aceasta înseamnă o confirmare a ideilor noastre şi dezminţirea altor concepţii.</p>
               <p rend="justify">         „La o cât de mică enervare, vomită".</p>
               <p rend="justify">Am făcut cunoştinţă cu aceste vomismente în cazul copiilor care au căpătat o mare dexteritate în refuzarea hranei care li se oferă. Am putea admite că fetiţa în chestiune prezintă vreo tulburare3 a aparatului digestiv, ceea ce explică uşurinţa cu care ea vomită. Aceasta ne arată în ce măsură întregul dinamism psihic a fost antrenat în această atitudine belicoasă. Fetiţa noastră dispune de mijloace ofensive. Voma este unul dintre acestea. Dacă fetiţa ar trăi însingurată, nebizuindu-se decât pe ea însăşi, călăuzită de foame şi nevoia de iubire, nu am putea înţelege de ce vomită atunci când ceva nu-i convine. Relaţia cu societatea transpare aici cu claritate: când fetiţa nu joacă rolul principal, ea se enervează, începând să vomite, ca şi cum ar vrea să-i acuze pe ceilalţi şi să se răzbune pe dânşii. O astfel de atitudine reprezintă un raport social şnu înseamnă altceva decât lupta copilului pentru recunoaşterea valorii lui.</p>
               <p rend="justify">         „Adesea refuză să mănânce".</p>
               <p rend="justify">Fetiţa vomitând cu uşurinţă, faptul nu-i poate lăsa indiferenţi pe părinţi.</p>
               <p rend="justify">         „. Când este să facă baie, orice intervenţie a părinţilor care nu-i. Convine o pune pe fetiţă într-o stare de enervare excesivă: urlă, se zbate, îi respinge pe cei care încearcă să o calmeze".</p>
               <p rend="justify">Este un luptător de prima mână. Dacă ne-am fi îndoit că aşa stau lucrurile şi am fi crezut că este mânată în actele ei de foame sau de trebuinţa de afecţiune, de „instinctele" ei, atunci când urlă şi se zbate, ne-am fi mulţumit cu explicaţii superficiale.</p>
               <p rend="justify">         „în ce mă priveşte, am încercat să o calmez pe copilă povestindu-i un basm".</p>
               <p rend="justify">O încercare de a capta interesul copilei. Ştim în ce categorie este de clasat această încercare. Ea este generată de cea de-a doua funcţie a mamei, aceea de a-l determina pe copil să colaboreze, să se joace cu ceilalţi. Dacă subliniez cuvântul „cu", până şi cel mai puţin clarvăzător dintre cititori ar trebui să înţeleagă că aceasta reprezintă o încercare de a-l orienta pe copil spre societate, funcţie care a fost deteriorată.</p>
               <p rend="justify">         „Nu m-am adresat direct fetiţei".</p>
               <p rend="justify">Este o stratagemă la care recurgem adesea. O facem cu luare aminte, deoarece copilul, dată fiind atitudinea sa belicoasă, nu mai reacţionează în mod obiectiv, ci subiectiv. Dacă ar fi să i ne adresăm direct, ar trece în defensivă.</p>
               <p rend="justify">         „Basmul i-l povesteam surorii ei, o fetiţă în vârstă de şase ani şi jumătate".</p>
               <p rend="justify">Este vorba de o fetiţă cu o purtare ireproşabilă. Putem presupune că ea a reuşit să se adapteze şi că, datorită acestui fapt, este mai apreciată; ar putea să o eclipseze pe sora sa mai mică, atunci când aceasta din urmă încearcă să o descumpănească. Vicleşugul de a se adresa surorii mai mari este bine ales, deoarece sora cea mică încearcă să o egaleze în toate privinţele pe înaintaşa ei.</p>
               <p rend="justify">         „Fetiţa, enervată, asculta totuşi cu atenţie".</p>
               <p rend="justify">Avem impresia că sesiza cu inteligenţă conţinutul basmului. Suntem îndreptăţiţi să presupunem că fetiţa nu voia să scape nimic din ceea ce poseda sora ei. Şi ea avea nevoie de basme, de poveşti. Situaţia aceasta nu este deloc rară la copiii angajaţi în luptă.</p>
               <p rend="justify">         „Ea s-a potolit încetul cu încetul şi în cele din urmă s-a arătat profund interesată de poveste".</p>
               <p rend="justify">Cura nu este terminată. Fetiţa trebuie adaptată la societatea ale cărei legi clare, tradiţionale, ea le lezează. Este necesar să-i întărim sentimentul de comuniune socială, ceea ce putem realiza pe mai multe căi. Dar nu trebuie să pierdem din vedere scopul: să-l facem pe copil să priceapă că i-am pătruns mobilurile şi că-l eliberăm de sentimentul său de inferioritate. Aceşti copii îşi manifestă adesea sentimentele într-un mod ridicol: „Dacă sunt mâhnită, este pentru că nu voi avea niciodată aceeaşi vârstă ca sora mea mai mare". Ei părăsesc terenul colaborării şi al jocului colectiv şi tind, pe căi personale, să devină punctul de polarizare a atenţiei anturajului. Ceea ce are aici importanţă este relaţia individ-societate. În cazul discutat s-a păcătuit prin lipsa de acurateţe pedagogică, prin deficitele educaţionale. Cred că problema hrănirii copilului se situează aici pe primul plan: s-a pus un prea mare accent pe problema alimentaţiei. Îi sfătuiesc pe părinţi să nu-i facă pe copii să vadă ce importanţă acordă ei acestei probleme. Ori de câte ori copiii se angajează în luptă, atacurile lor vor avea astfel ţinte descoperite.</p>
               <p rend="justify">Un al doilea caz: „Copil unic la părinţi, blazat. Băieţel de trei anişori. În primii ani după naşterea acestui copil părinţii s-au aflat într-o stare pecuniară deosebit de grea. Ei nu-i puteau oferi copilului nici măcar strictul necesar".</p>
               <p rend="justify">Condiţiile sociale intervin aici într-un mod supărător. Copilul poate că nu suferă prea mult din cauza aceasta, dat fiind că niciodată nu s-a aflat în altă situaţie. Dar viaţa grea trebuie să-i fi pus probleme. Se adaugă la aceasta faptul că părinţii poate s-au plâns, în prezenţa copilului, de situaţia lor mizerabilă, trezind astfel în el o perspectivă sumbră cu privire la viitor.</p>
               <p rend="justify">         „în timpul ultimelor luni, condiţiile de viaţă ale părinţilor s-au ameliorat considerabil."</p>
               <p rend="justify">O situaţie nouă pentru dânsul!</p>
               <p rend="justify">         „. Şi, în consecinţă, ei voiau să-şi scoată dintr-o datăpârleala".</p>
               <p rend="justify">Aceasta ar putea să spună că îşi copleşesc copilul cu tot soiul de cadouri, de jucării, de zaharicale etc. Respingem ca nerecomandabilă o astfel de metodă de educaţie.</p>
               <p rend="justify">         „Părinţii îi aduc copilului jucării peste jucării; el nu manifestă interes pentru ele şi, în general, toate aceste lucruri îl lasă rece".</p>
               <p rend="justify">Se poate presupune că, prin exces de jucării şi de acadele, interesul copilului a scăzut şi că el a ajuns la blazare, crezând că totul i se cuvine. Se poate întâmpla ca asemenea copii să prefere să-şi fabrice ei înşişi jucăriile, să-şi confecţioneze păpuşile, chiar dacă sunt foarte simple. Aceste jucării îi interesează adesea mai mult decât cele mai frumoase jucării din comerţ. Este o educaţie care îi îndepărtează pe copii de societate, căreia nu-i consacră nici un efort, trăind într-o lume aflată în contradicţie cu a noastră. Din această lipsă de interes, pe care ei o manifestă, rezultă în chip automat faptul că un asemenea copil nici nu vrea să audă a i se vorbi de ceva şi că probabil va evolua într-un anturaj mai restrâns, favorizat în acest sens de atitudinea părinţilor săi. Nu va desfăşura nici o activitate, dat fiind faptul că nu s-a exersat în această direcţie.</p>
               <p rend="justify">         „Mama socoate că băiatul este sensibil, pe când eu susţin că este apatic".</p>
               <p rend="justify">Acceptăm această a doua caracterizare.</p>
               <p rend="justify">         „Preferă să se joace singur, iar dacă este dus în mijlocul altor copii, se arată fie iritat, fie servil".</p>
               <p rend="justify">Pur şi simplu nu este obişnuit cu această nouă situaţie, care i se pare greu de acceptat.</p>
               <p rend="justify">—  De unde iritarea sa. Servilitatea îşi găseşte poate explicaţia în faptul că nu se crede capabil de iniţiativă.</p>
               <p rend="justify">         „învins în joc, el se refugiază imediat în poala mamei sale".</p>
               <p rend="justify">Nu rezistă când este pus la încercare, ca urmare a unei greşeli de educaţie. Printr-o suită de eşecuri, copilul acesta este smuls din angrenajul societăţii. Toate situaţiile el le resimte ca fiind dificile; copilul a fost crescut în spiritul lipsei de iniţiativă, a fost modelat pentru situaţii în care totul se obţine fără efort, ca într-o ţară unde curge lapte şi miere. Eroarea acestei educaţii este că le barează copiilor drumul spre societate. Tratamentul ar consta în trezirea, la copil, a interesului pentru semenii săi, pentru cerinţele vieţii; cu alte cuvinte, copilul trebuie eliberat de sentimentul său de inferioritate şi saturat de un optimism activ, care să-l facă să înţeleagă că este capabil să rezolve toate problemele cu care se confruntă.</p>
               <p rend="justify">Luptaprimului-născutpentru drepturile sale ereditare „Băiat în vârstă de cinci ani, primul-născut într-o familie cu mai mulţi copii".</p>
               <p rend="justify">Suntem obişnuiţi ca la primii-născuţi să întâlnim o atitudine care traduce teama lor de a nu fi privaţi de situaţia pe care o deţin. Primul-născut are o comprehensiune deosebită în ceeace priveşte condiţiile puterii, ceea ce îl determină să o considere ca fiind lucrul cel mai de preţ al vieţii şi să încerce mereu să pună mâna pe ea. Rar veţi întâlni un om atât de preocupat de reglementarea existenţei, cum este primul-născut. Secundul4 este inamicul jurat al regulilor şi principiilor, un adversar al puterii instalate, pe care are tendinţa să o atace. Nu va crede prea mult în puterea magică a regulilor şi legilor naturii. În toate circumstanţele va avea tendinţa de a demonstra că nu există reguli fixate o dată pentru totdeauna. În consecinţă, putem presupune că băieţelul nostru are, într-o bună măsură, simţul puterii şi că, măcinat de o anumită îngrijorare, de teama de a nu se vedea decăzut din drepturi, va încerca să rămână stăpân pe putere sau să o recucerească. Din momentul în care şi-a pierdut orice speranţă de a o recuceri, chiar dacă în aparenţă atitudinile lui se modifică, structura rămâne aceeaşi. Acela care îşi exprimă regretul şi deznădejdea de a nu mai obţine vreodată puterea este acelaşi tip de om, dar care are mai puţin curaj. Să vedem care din cele două aspecte îl caracterizează pe băiatul despre care discutăm. Ambele aspecte, de altfel, au în comun faptul că traduc dorinţa puternică de a se regăsi la înălţimea situaţiei de prim-născut.</p>
               <p rend="justify">Vom afla despre acest băiat că el vrea întotdeauna să o facă pe adultul, că îl preocupă în permanenţă să apară în faţa surorii sale, a doua născută, drept un model. Atitudine care concordă cu concepţia noastră.</p>
               <p rend="justify">         „Din toate punctele de vedere, copilul se încadrează în categoria de copii normali pe plan intelectual, manifestând o largă sferă de interese şi dispunând de o extraordinară energie".</p>
               <p rend="justify">Să nu pierdem din vedere faptul că acest copil se află într-o stare de permanentă tensiune spre a-şi păstra poziţia de comandă, spre a rămâne la cârmă, ceea ce poate să pară semnul unei voinţe extrem de puternice. Nu suntem siguri, însă, că un băieţel în vârstă de cinci ani merită acest atribut de voinţă puternică.</p>
               <p rend="justify">         „El ar fi capabil să-l doboare pe copil şi să sfărâme piese de mobilier, fie şi lucruri de preţ, pe scurt, tot ce ar putea să-i bareze calea".</p>
               <p rend="justify">Această atitudine trebuie raportată la evenimente în legătură cu care copilul voia să demonstreze că el ţinea să se menţină la cârmă, dovedindu-ne că sentimentul său de comuniune socială a avut de suferit. Avem aici mai puţin de-a face cu acea „foame" şi cu acea „sete de iubire", cât cu căutarea puterii. Nu suferă de pe urma excitaţiilor sau impresiilor refulate, ci pur şi simplu dezvoltarea sentimentului său de comuniune socială a fost obstacolată. Această exagerată căutare a puterii este cu atât mai de înţeles cu cât nu crede deloc în el însuşi, iar, pe de altă parte, are o soră care îi calcă pe urme. După cum ştim, în rivalitatea dintre frate şi soră, aceasta din urmă este favorizată, pentru că se dezvoltă mai rapid decât băiatul, aşa încât acesta va avea de furcă dacă vrea să-şi menţină poziţia în faţa surorii, cea de-a doua născută. Au intrat în joc şi alte circumstanţe, deoarece singur acest fapt nu ar fi fost determinant, atâta vreme cât băiatul nu şi-a pierdut speranţa de a triumfa asupra surorii. Dacă e disperat, va încerca calea vicleşugului. Primul-născut a fost la un moment dat copil unic. Mai târziu a pierdut această poziţie, fără ca schimbarea de situaţie să fi fost pregătită dintr-o perspectivă socială.</p>
               <p rend="justify">         „Tatăl său mi-a relatat că copilul a fost tratat cu severitate la un moment dat".</p>
               <p rend="justify">Nu ştim de către cine a fost tratat cu severitate; probabil de către tată. Aceasta ar arăta că el este pornit împotriva tatălui şi că îşi va dirija atacurile împotrivă-i.</p>
               <p rend="justify">         „Tatăl susţine că, drept urmare a unei dezvoltări intelectuale şi fizice sănătoase, băiatul are un surplus de energie".</p>
               <p rend="justify">Este vorba de dorinţa stimulatoare a puterii, de care tatăl nu are cunoştinţă.</p>
               <p rend="justify">         „Şi că de aceea el are excese de exuberanţă. Până în prezent copilul nu a avut niciuna dintre bolile pe care le fac copiii".</p>
               <p rend="justify">S-ar spune că tatăl crede în influenţa deosebită a acestor boli asupra dezvoltării caracterului.</p>
               <p rend="justify">         „După părerea mea, spre deosebire de copiii «inferiori», acesta trebuie considerat ambiţios".</p>
               <p rend="justify">Dacă, dimpotrivă, copilul s-ar simţi sigur pe dânsul, el nu ar face asemenea eforturi. Nu este „inferior", ci victima unui „sentiment de inferioritate".</p>
               <p rend="justify">         , J se prezintă întotdeauna tatăl drept model, acesta fiind un bărbat dotat şi atrăgător".</p>
               <p rend="justify">Tatăl pare să fie acela care dă tonul, ceea ce îl crispează şi mai mult pe băieţel.</p>
               <p rend="justify">         , J se insuflă copilului ideea că va ajunge să egaleze personalitatea tatălui".</p>
               <p rend="justify">Nu ni se pare un lucru greu de făcut, dar asta pare să-l înspăimânte pe copil.</p>
               <p rend="justify">         „Tatăl este inginer şi se distinge prin talent la desen şi pictură".</p>
               <p rend="justify">Oferindu-se ca modele copiilor lor, mulţi părinţi cred că în felul acesta favorizează dezvoltarea judecăţii şi acţiunii independente a acestora.</p>
               <p rend="justify">Se pune aici şi problema de a stabili în ce grad s-a dezvoltat sentimentul de comuniune socială al copilului. Toate celelalte cauze dispar, ca fiind secundare. Acest sentiment nu are nimic de-a face cu ştiinţele naturale, cu „foamea" şi „iubirea". Important este aici scopul de a se pune în valoare şi tocmai acesta determină gradul sentimentului de comuniune socială.</p>
               <p rend="justify">Aş dori să adaug aici câteva observaţii în legătură cu o obiecţie a educatorului: Aşadar, cine este răspunzător de faptul că un puştiulică în vârstă de cinci ani se enervează din te miri ce? Cui să-i atribuim responsabilitatea acelor crize gastrice nervoase de care suferă o fetiţă în vârstă de cinci ani? Am observat că în majoritatea cazurilor părinţii înşişi îşi maltratează copiii, nu chiar prin acte de brutalitate, ci, neexcluzând o tandreţe foarte vie, prin atitudinea lor dezlânată şi inconsecventă. Pe copii nu au dreptul să-i educe decât cei care, în afara cunoştinţelor necesare, au o inimă caldă şi o profundă comprehensiune socială".</p>
               <p rend="justify">Mă simt obligat să reduc responsabilitatea părinţilor. Pentru că dacă, bunăoară, reuşim să-i facem pe aceşti copii să progreseze, cultivându-le într-o mai mare măsură sentimentul de comuniune socială, atunci părinţii nu mai au nici o responsabilitate, iar sentimentul nostru de comuniune socială trebuie să se preocupe de descărcarea părinţilor de aceste dificultăţi. În aceasta constă începutul practicii psihologiei individuale, în pofida tuturor rezistenţelor. Ne-am spus: nu există instanţă capabilă să-i scutească pe părinţi de aceste dificultăţi. Noi suntem conştienţi de faptul că nu putem îndeplini singuri sarcina aceasta, ci pur şi simplu dorim să facem un început şi să dăm o pildă. Mulţi ne-au încurajat să mergem în continuare pe drumul pe care am pornit.</p>
               <p rend="justify">NOTE</p>
               <p rend="justify">1 Nu este vorba aici de o soartă implacabilă, cum s-ar putea crede luând în considerare accepţiunea comună a termenului, ci de „soarta" celor care nu au avut norocul să beneficieze de o educaţie corespunzătoare, optimismul pedagogic al lui Adler fiind neîndoielnic. (Nota tmd.)</p>
               <p rend="justify">2 Este cunoscut faptul că una din cărţile lui Adler poartă drept moto adagiul lui Herodot: „Caracterul omului este destinul său". (Nota frac/.)</p>
               <p rend="justify">3 „Minderwertigkeit", în textul original. (Note trad.)</p>
               <p rend="justify">4 Al doilea născut. (Note trad)</p>
            </div>
            <div type="div2">
               <head>IV. O MEZINĂ RĂSFĂŢATĂ</head>
               <p rend="justify">         „Fetiţa este în vârstă de 11 ani; tatăl a ieşit la pensie de la căile ferate, iar mama este casnică. Femeia aceasta a avut 14 copii, din care şapte sunt în viaţă. Petronella este mezina".</p>
               <p rend="justify">În ceea ce ne priveşte, avem o concepţie bine definită referitoare la structura caracterologică a mezinului. Cunoaşteţi cu toţii, desigur, din Biblie, istoria lui Iosif, care ar fi dorit ca soarele, luna şi stelele să se încline în faţa lui şi care povesteşte acel vis al cărui sens este foarte bine înţeles de către fraţii săi. Ei îşi leagă fratele într-un sac şi îl vând. Legenda aceasta este extrem de instructivă. Mai târziu Iosif devine stâlpul întregii familii şi chiar al întregii ţări, salvând un întreg popor. Prâslea! 1 Veţi constata adesea că, într-un fel sau altul, mezinul devine o personalitate marcantă, fie în sensul bun, fie în cel rău la cuvântului, cumulând bogăţie şi putere.</p>
               <p rend="justify">Nu cunoaştem nimic precis cu privire la sexul şi relaţiile celor 14 copii. Putem însă spune că mezinul este adesea deosebit de răsfăţat, datorită faptului că părinţii se bucură mult de a fi putut procrea, la vârsta lor, acel copil (în afară de cazul că acesta îi contrariază).</p>
               <p rend="justify">Mezinul creşte într-o ambianţă cu totul deosebită de a celorlalţi copii, pentru că el este singurul care nu are succesor. De unde situaţia sa relativ privilegiată. Cât despre ceilalţi, ei trăiesc acea tragedie de a-şi vedea locul luat de un alt copil. De o astfel de tragedie mezinul este scutit şi faptul se manifestă în atitudinea sa. Mezinul nu simte pe nimeni în spatele său, este în felul acesta asigurat dinspre partea aceasta.</p>
               <p rend="justify">Extragem din chestionar următoarele date: „Ea are periodic chef de lucru, după care zelul ei scade".</p>
               <p rend="justify">Ori de câte ori vedeţi o astfel de instabilitate în activitatea unui şcolar, puteţi fi siguri că aveţi de-a face cu un copil răsfăţat. Un asemenea copil nu face progrese decât în mod condiţionat: atunci când nu trebuie să desfăşoare eforturi spre a le obţine. Dacă atmosfera călduţă şi agreabilă dispare, randamentul său scade. Dacă un şcolar este sau nu un răsfăţat, diagnosticul îl putem pune după carnetul său de elev. Ca orice bun medic practician, ne stă în putinţă să diagnosticăm acest tip de copil.</p>
               <p rend="justify">         „Copilul preferă să scrie, să deseneze, precum şi lucrul de mână".</p>
               <p rend="justify">Este un copil al dexterităţilor manuale. Faptul îşi poate trage originea dintr-un antrenament manual îndelungat. Dat fiind faptul că din prima copilărie prezintă o tendinţă de a se ocupa de lucrul manual putem de asemenea conchide că este probabil stângaci, că şi-a compensat dificultăţile şi că şi-a antrenat în mod deosebit mâna dreaptă. Dar această a doua ipoteză este de luat în seamă cu circumspecţie, fiind lesne de confirmat sau de infirmat.</p>
               <p rend="justify">         „Mama ia apărarea conduitei rele a copilei".</p>
               <p rend="justify">Iată o mamă care ia apărarea copilului, chiar dacă critica are justificare. Intrăm astfel în posesia confirmării că fetiţa e răsfăţată.</p>
               <p rend="justify">         „îşi distribuie uşor atenţia".</p>
               <p rend="justify">Aceasta ne arată că fetiţa are o sferă largă de interes, că vede şi înţelege totul şi că viaţa o interesează îndeaproape. Este vorba de un copil care nu şi-a pierdut curajul, care nu dă înapoi, care nu este închis în sine, ci caută contactul cu lumea exterioară. Identificăm aici o activitate socială care are loc poate pe un teren special, în legătură cu lucruri neimportante, dar baza este dată.</p>
               <p rend="justify">         „Ea încearcă să deturneze atenţia celorlalţi, deranjându-i".</p>
               <p rend="justify">Se impune să înţelegem că acest copil este mereu preocupat să stingherească procesul de învăţământ. Faptul nu ne surprinde, deoarece ştim că asemenea copii răsfăţaţi, dispunând de un anumit dinamism, dau curs liber tendinţei lor dominante: să procedeze în aşa fel încât să ajungă în centrul interesului anturajului; din nefericire, însă, pe latura inutilă a vieţii. Fetiţa noastră, de altfel, va merge destul de departe în acest sens, dat fiind faptul că găseşte la mama ei sprijinul de care are nevoie.</p>
               <p rend="justify">         „Remarcabilă capacitate de înţelegere".</p>
               <p rend="justify">Dispare şi cea mai mică îndoială în ceea ce priveşte interesul treaz al fetiţei. Nu m-ar mira ca, la o examinare a inteligenţei, să se constate că nivelul ei intelectual se situează deasupra mediei.</p>
               <p rend="justify">         „Observă în mod independent şi judicios evenimentele vieţii de zi cu zi".</p>
               <p rend="justify">Se confirmă faptul că fetiţa dispune de un potenţial de activitate care o împinge să se ocupe de toate cele şi să ia atitudine rezonabilă în faţa anumitor situaţii.</p>
               <p rend="justify">         „Capacitate de reprezentare clară a lucrurilor, copil înzestrat, cu simţ critic".</p>
               <p rend="justify">Nu vrem să spunem că simţul ei critic o ia totdeauna pe căi greşite. Dacă, întâmplător, are dreptate, admitem, cu toate acestea, că fetiţa are o anumită tendinţă de a-i depăşi pe ceilalţi.</p>
               <p rend="justify">         „Se apucă cu curaj de orice lucru nou".</p>
               <p rend="justify">Putem trage concluzia că de îndată ce se apucă de ceva nou înaintează cu hotărâre. O dată în plus, activismul ei iese în evidenţă. Stilul de viaţă al acestei copile începe a se contura: avem în faţa ochilor imaginea unei fetiţe întreprinzătoare, interesată de lumea din afara ei şi care, cum este cert, are tendinţa de a se ridica deasupra celorlalţi.</p>
               <p rend="justify">Care o fi atitudinea ei în mediul social al şcolii, în faţa învăţătorului?</p>
               <p rend="justify">         „Uneori, în activitatea ei, este capricioasă".</p>
               <p rend="justify">Avem aici confirmarea celor spuse anterior.</p>
               <p rend="justify">         „Când se recunoaşte că treaba pe care a dus-o la îndeplinire e reuşită, se simte extrem de încurajată".</p>
               <p rend="justify">         „Manifestă dorinţa arzătoare de a fi aprobată, voind să joace un rol important".</p>
               <p rend="justify">Este din nou un aspect care ne demonstrează curajul ei, spiritul de decizie. Pesemne că la ea acasă nu petrece zile mohorâte, deoarece ştim că mama sa îi ia apărarea.</p>
               <p rend="justify">         „îi place să se ţină de hotărârea luată".</p>
               <p rend="justify">Ca toţi cei care se simt puternici.</p>
               <p rend="justify">         „Ea deturnează asupră-i atenţia celorlalţi copii, tulburând atmosfera de lucru a clasei".</p>
               <p rend="justify">Se poate presupune că are de atins un scop.</p>
               <p rend="justify">—  Acela de a se situa în centrul atenţiei. Aceasta nu-i reuşeşte decât tulburând procesul de învăţământ.</p>
               <p rend="justify">         „Manifestă tendinţa de a conduce".</p>
               <p rend="justify">Mezina – micul Iosif.</p>
               <p rend="justify">         „Dar nu prea dispune de calităţile cerute pentru aceasta".</p>
               <p rend="justify">De ce îi lipseşte darul de a conduce? Ceilalţi copii i se opun, nu vor să fie în permanenţă conduşi de acest boţ de fată. Ea încă nu a ajuns la înţelegerea modului cum pot fi conduşi ceilalţi. Cu siguranţă că într-o zi va izbuti să-şi însuşească darul de a fi conducător.</p>
               <p rend="justify">         „Se exprimă bine şi vorbeşte cu uşurinţă".</p>
               <p rend="justify">Cuvântul este şi el un mijloc prin care poţi atrage atenţia celorlalţi asupră-ţi. Adesea veţi remarca la copiii-problemă, la nevrotici sau la alienaţi această iubire pentru cuvânt; asemenea oameni vorbesc fără încetare.</p>
               <p rend="justify">Observaţiile de mai sus provin din perioada vieţii de şcolăriţă în cursul primar, pe când cele ce urmează datează din perioada ei ca elevă la şcoala secundară.</p>
               <p rend="justify">         , La început nu s-a făcut remarcată în mod deosebit, dar cu prilejul primei plimbări (o excursie) colegii s-au plâns de bufonerii şi de purtări stânjenitoare din partea ei".</p>
               <p rend="justify">Cu acel prilej ea deja ştia ce voia: să-şi fixeze un loc al ei. De ce nu s-a făcut remarcată imediat? Faptul acesta pledează în favoarea iscusinţei copilului: mai întâi trebuie să vadă cum are de procedat.</p>
               <p rend="justify">         „De vreo două-trei săptămâni dă dovadă de un comportament de neîngăduit. Strigă în timpul orelor de clasă, îşi părăseşte mereu locul din bancă, îi înghionteşte pe ceilalţi şi încearcă să-i deranjeze în fel şi chip".</p>
               <p rend="justify">Probabil că această conduită înseamnă că ea avansează în tendinţa de a-i depăşi pe ceilalţi. Înţelegem prea bine ce vrea ea să obţină prin aceasta: să-şi arate puterea, să ajungă să-i domine pe ceilalţi copii.</p>
               <p rend="justify">         „Cu ocazia unei compuneri, nici vorbă să se apuce de lucru, iar când i se face observaţie, ia mânioasă călimara şi îşi toarnă cerneală pe mâini, pur şi simplu îşi spală mâinile cu cerneală şi murdăreşte pupitrul".</p>
               <p rend="justify">Depăşeşte măsura, comportându-se ca un învingător turbat care vrea să demonstreze cu orice preţ că el este cel mai tare. Dat fiind faptul că avem de-a face cu un copil inteligent, putem trage concluzia că nu se simte în largul său la şcoală şi că va trebui să facem ceva mai mult pentru această fetiţă. Atitudinea adoptată ne arată că ea şi-a pierdut speranţa de a putea juca un rol important în şcoală.</p>
               <p rend="justify">         „Este chemată mama, care, furioasă, îşi pierde orice control, o trage pe fată de păr, o pălmuieşte prosteşte şi îi răsuceşte braţele".</p>
               <p rend="justify">Până şi mama şi-a pierdut cumpătul. Trebuie să spunem că nu este cea mai nimerită metodă de a pedepsi ultima ispravă a fetei, exteriorizarea dinamismului copilului. De-acum încolo ea se va bucura numai dacă va reuşi să-i scoată din sărite pe mamă şi pe profesor. Am citit nu demult un pasaj, într-o biografie a lui Rosegger, unde autorul povesteşte că trăia o bucurie imensă când, copil fiind, îşi putea aduce tatăl în aşa hal de mânie încât acesta îl bătea. Mai târziu, înţelegând că tatăl său îl iubeşte, şi-a schimbat atitudinea. Copilul voia să se asigure că este iubit şi că se poate avea încredere într-însul. Când această certitudine îi lipseşte face şi pe dracu-n patru să irite pe cineva, să-l scoată din răbdări, până ajunge la rezultatul urmărit. Aceasta îi stimulează forţa proprie.</p>
               <p rend="justify">         „Directoarea şi-a dat toată osteneala să o calmeze pe mamă şi a dus imediat copilul în clasă. Fata nu a plâns, nu a ţipat, avea o atitudine dârză".</p>
               <p rend="justify">Vedeţi, prin urmare, ce demonstraţie îi face ea mamei: „Tu eşti prea slabă; sunt mai tare decât tine!" „Abia a plecat mama şi eleva este trimisă la directoare, deoarece face cu neputinţă desfăşurarea lecţiei".</p>
               <p rend="justify">Prin aceasta, fata arată că nimic nu o impresionează, că „nimeni şi nimic nu o poate influenţa". Într-un anumit sens, fetiţa aceasta merită admiraţia noastră – ea are un temperament deosebit de puternic. Dacă am putea canaliza această putere extraordinară într-un sens folositor, am face ceva bun.</p>
               <p rend="justify">         „Directoarea îi vorbeşte cu bunăvoinţă şi copilul promite să asculte, dar în acelaşi timp nu are deloc intenţia de a-şi ţine promisiunea".</p>
               <p rend="justify">Fata îşi dă seama că directoarea se interesează de dânsa cu simpatie. Ea ar vrea să-i facă neapărat pe plac directoarei şi să fie ascultătoare, dar de îndată ce se găseşte în clasă intră în joc mecanismul stilului ei de viaţă. Unii autori înclină să creadă că aici este vorba de ambivalenţă2, pe de o parte copilul arătându-se serviabil, iar pe de altă parte nesupus. Nu trebuie să ne reprezentăm psihicul omenesc într-o manieră atât de automatică. Evident, acest stil de viaţă mecanizat funcţionează potrivit unei scheme, dar într-un mod care variază în concordanţă cu situaţia. Când se află în faţa directoarei, ea are impresia că este vorba de o persoană pe care a cucerit-o, pe când în clasă nu mai are aceeaşi impresie.</p>
               <p rend="justify">         „Directoarea îi dă o sarcină de încredere, aceea de a pune la zi calendarul cu file volante".</p>
               <p rend="justify">Este unul din mijloacele prin care poţi să calmezi un astfel de copil, mijloc care are o semnificaţie mai profundă: acela de a acţiona asupra copiilor aflaţi în căutarea superiorităţii. Încredinţarea unei funcţii de încredere îi poate linişti. Dar eleva noastră voia mai mult, voia să fie mai presus decât ceilalţi copii şi nu este de crezut că se va potoli cu totul.</p>
               <p rend="justify">         „Profesoara intră în clasă. Fata face observaţia că are nişte bigudiuri nemaipomenite. Unde s-ar putea cumpăra asemenea bigudiuri?"</p>
               <p rend="justify">Aceasta înseamnă exprimarea unei ostilităţi făţişe. E vădit faptul că eleva se află într-o stare de luptă deschisă cu acea profesoară. Numai o inamică declarată poate vorbi în felul acesta.</p>
               <p rend="justify">         „Copiii din această clasă, evident, sunt prea fragezi ca să nu se amuze la asemenea remarci. Dezordinea continuă. La început se putea crede că fata pur şi simplu voia s-o sâcâie pe acea profesoară, dar mai târziu le-a venit rândul şi celorlalte".</p>
               <p rend="justify">Ca şi primei profesoare, poate că şi celorlalte le era imposibil să facă pe placul elevei şi s-o pună din capul locului în fruntea clasei. Pe de altă parte, vedem că nu vom reuşi să-l îndreptăm pe acest copil dacă nu ghicim numaidecât ce doreşte. Ne va antrena în aceeaşi luptă în care i-a antrenat pe ceilalţi. Ar fi o greşeală să ne apucăm să-i reproşăm defectele. Trebuie să iniţiem o conversaţie cu dânsa, vorbindu-i de calităţile pe care le are. Felul de a o face depinde de individualitatea pedagogului.</p>
               <p rend="justify">         , Pe parcursul a două lecţii de ştiinţe naturale, directoarea a trebuit să stea în clasă, pentru a se putea desfăşura procesul de învăţământ".</p>
               <p rend="justify">Puterea fetei noastre nu este suficient de mare ca să se măsoare în luptă cu directoarea; de altfel cu aceasta din urmă pare să se afle în cele mai bune raporturi. Poate din respect, dar şi din recunoştinţa că i-a luat apărarea.</p>
               <p rend="justify">         „Profesoara i-a trasat elevei câteva sarcini: să şteargă de praf materialul didactic, să aducă apă etc, dar şi în această situaţie foarte repede ea a început să facă nerozii, boacăne".</p>
               <p rend="justify">Cazul ne incită la meditaţie. După cum am văzut, ea execută într-un mod satisfăcător cerinţele directoarei. Dacă o altă profesoară îi dă o sarcină, nu se alege nimic. Şi din acest fapt putem trage învăţătură: felul în care trebuie să te apropii de acest copil. Cum constat, educaţia modernă are tendinţa să-l pună pe copil într-o situaţie plăcută, putându-se observa că într-o astfel de situaţie un copil se comportă mai satisfăcător. Psihologia individuală, dimpotrivă, încearcă să-l obişnuiască pe copil să nu-şi piardă echilibrul, chiar dacă se găseşte într-o situaţie defavorabilă. Dacă rememorăm condiţiile în care se formează stilul de viaţă mecanizat, vedem că acesta s-a structurat de aşa natură încât mama fetei trebuie să-i creeze acesteia o situaţie plăcută, ca să poată să-i câştige încrederea. Trebuie, apoi, să facă din copil un partener social pentru viaţa în colectivitate. Nu ne putem sustrage de la îndeplinirea acestei funcţii, care de fapt revine mamei: trebuie să începem cu aceasta şi să ne asigurăm simpatia copilului, pentru ca apoi să-l integrăm în societate. Altfel nu vom reuşi.</p>
               <p rend="justify">         „La exerciţiile fizice eleva se arată turbulentă şi părăseşte rândul. Este închisă în vestiar; aici împrăştie bucăţele de hârtie pe jos, apoi rochiile colegelor. Este cu neputinţă să o determini să restabilească ordinea".</p>
               <p rend="justify">Mereu în luptă.</p>
               <p rend="justify">         „însăşi directoarea este obligată să parlamenteze cu ea îndelung până când fata să se hotărască să strângă hârtiile de pe jos şi că pună hainele în ordine".</p>
               <p rend="justify">Directoarea reuşeşte chiar să o facă să-şi recunoască greşeala şi să se umilească.</p>
               <p rend="justify">         „Altă dată reuşeşte să schimbe la vestiar încălţările şi ciorapii colegelor ei de clasă. O fată nu-şi găseşte ciorapii şi, evident, este suspectată micuţa H. Nici directoarea, nici profesoara nu o bănuiesc că şi-ar fi putut însuşi ciorapii, dat fiind că fata cu pricina este curată şi foarte corect îmbrăcată. Nu-i lipseşte absolut nimic, nici în ceea ce priveşte hrana, nici în ceea ce priveşte vestimentaţia. A doua zi, directoarea, mama elevei H. şi mama fetei păgubite insistă ca presupusa vinovată să mărturisească unde a ascuns ciorapii".</p>
               <p rend="justify">Trebuie să spun că fata nu prezintă tendinţa de a minţi. Minciuna este incompatibilă cu modul ei de a fi, fiind un semn de laşitate. În astfel de împrejurări se impune să fii prudent, deoarece este posibil ca un alt copil să fi ascuns ciorapii. Ne putem imagina în ce măsură această copilă trebuie să se fi simţit superioară dacă, fie şi o singură dată, a fost suspectată pe nedrept. Am cunoscut cazuri în care unele persoane au săvârşit numeroase furturi; o dată, însă, acuzaţia de furt nu a fost îndreptăţită şi era nostim de observat atitudinea celor care erau acuzate fără a fi vinovate: asistau la desfăşurarea anchetei, bucurându-se de nedreptatea care li se făcea.</p>
               <p rend="justify">         „Dat fiind că instructoarea de gimnastică îşi declină orice responsabilitate în ceea ce priveşte securitatea elevei cu pricina, cât şi a altor eleve, directoarea asistă la lecţie. Ea declară că fata se comportă impecabil atât în ceea ce priveşte purtarea, cât şi corectitudinea exerciţiilor făcute. La lecţia următoare fata este lăudată, dar ea imediat începe să se facă remarcată prin strâmbături, plângându-se că o doare un picior".</p>
               <p rend="justify">Modul acesta de luptă este mai puţin brutal decât acela despre care am vorbit anterior.</p>
               <p rend="justify">Instructoarea este de părere că dacă eleva nu-şi face cum se cuvine exerciţiile trebuie să capete cea mai proastă notă. Potrivit informaţiilor furnizate de mamă, acasă fata ar fi izbucnit în plâns. Mama a consolat-o: „Lasă, nu face nimic!".</p>
               <p rend="justify">În situaţia aceasta aproape că putem vorbi de o ocazie ratată. Este foarte greu să găseşti în cazul unui copil acea ocazie potrivită care să ducă la o ameliorare a comportamentului. Nu este exclus ca fata să fi suferit într-adevăr din cauza piciorului şi ca ea să se fi găsit deja pe drumul cel bun. Tocmai în această situaţie, ea a fost ameninţată cu cea mai proastă notă.</p>
               <p rend="justify">         „La lecţia de stilistică manifestă interes, spirit de colaborare, cu toate că a fost trimisă la direcţiune din cauză că a deranjat prea mult desfăşurarea unei lecţii".</p>
               <p rend="justify">Pare interesată de scriere şi este cooperantă, poate pentru că ştie că în acest domeniu îi poate depăşi pe ceilalţi. Se vede cât de colo că în cazul în care nu-şi poate atinge scopul reîncepe să stânjenească procesul de învăţământ.</p>
               <p rend="justify">         „Profesorii de geografie, de istorie, de limbi străine şi de muzică, ţinând seama de modul de exprimare al fetei, îi fac în primele săptămâni recomandarea să urmeze cursurile A (mai dificile) ".</p>
               <p rend="justify">Aflăm, aşadar, că acest copil nu urmează cursurile A (normale). Este, în lumea întreagă, una din chestiunile cele mai arzătoare ale reformei şcolare. Majoritatea ţărilor au decis să organizeze cursuri A şi cursuri B. La cursurile A sunt înscrişi copiii consideraţi cu o dezvoltare normală, iar la cursurile B cei care lasă impresia unei dezvoltări mai lente, cursuri la care se ţine seama de această particularitate a copiilor. Unele înlesniri ale programelor şcolare fac ca aceste cursuri să fie mai uşoare, pe potriva copiilor insuficient pregătiţi. Dar nu trebuie să pierdem din vedere defectele acestei reforme. În ceea ce mă priveşte, am impresia că acei copii de la cursurile B au sentimentul că se situează sub media dezvoltării. Nu rareori ei aud injurii de felul acelora care spun că ei ar urma nişte „cursuri de imbecili" etc. Desigur, unii copii profită de avantajele cursurilor B, dar pentru alţii dezavantajele cântăresc greu. Cercetările pe care le-am întreprins în acest domeniu mi-au dovedit că la cursurile B sunt înscrişi în majoritatea lor copii-problemă, copii săraci; ceea ce relevă un aspect deosebit de important. Este vorba, de fapt, de copii mai puţin pregătiţi pentru şcoală decât alţii. Problema nu şi-a găsit încă soluţia. Lipsurile acestei instituţii sunt încă departe de a fi eliminate. Este deosebit de importantă opinia pe care şi-o fac copiii cu privire la aceste cursuri.</p>
               <p rend="justify">Institutoarea îi spune fetei că ea ar fi putut urma cursurile A. Dacă sesizăm cum se cuvine stilul de viaţă al acestui copil, vom putea emite ipoteza că se simte desconsiderată prin faptul că urmează cursurile B. Dezavantajele acestor cursuri trebuie să ne dea de gândit în ceea ce priveşte cazul concret al fetei de care ne ocupăm.</p>
               <p rend="justify">         „Lucrul manual".</p>
               <p rend="justify">Este lucrul pe care ea trebuie să poată să-l execute corect.</p>
               <p rend="justify">         „Profesorul de lucru manual relatează că la o oră de lucru manual ea a ocărât cum i-a venit la gură pe una dintre eleve, care era cât pe ce să-i substituie lucrarea: «Mârşavo, animal împuţit, viţico», precum şi alte expresii imposibil de reprodus aici. Profesorul de desen: o lucrare pe care i-am criticat-o."</p>
               <p rend="justify">Fireşte, este aici un semnal de alarmă pentru noi: trebuie făcut ceva!</p>
               <p rend="justify">         „Din răutate, îşi mânjeşte întregul desen cu pasta de colorat, ca apoi să-l facă mici fărâme. Profesorul încearcă s-o pună la punct". Rezultatul: „Va veni el tata la şcoală şi n-o să-ţi fie bine, nu vei mai avea chef să mă plictiseşti!".</p>
               <p rend="justify">         , JLa catehism3: copila este catolică, însă nu urmează învăţământul religios. Totuşi ea asistă la curs şi preotul i-a adresat întrebări în mai multe rânduri. O dată a fost singura elevă capabilă să răspundă în mod corect la o întrebare. Ea i-a povestit aceasta mamei, într-o stare de bună dispoziţie. La următoarea oră de curs, preotul a trimis-o la direcţiune pentru că s-a dovedit îngrozitor de rău crescută".</p>
               <p rend="justify">Nu ştim ce se va fi petrecut în intervalul dintre cele două ore de curs religios, dar şi în acest caz fata a vrut să se situeze în centrul atenţiei.</p>
               <p rend="justify">         „Constatările directoarei: venind la direcţiune, ea s-a comportat deosebit de îndatoritor".</p>
               <p rend="justify">Eleva trebuia să rezolve nişte exerciţii la aritmetică sau să scrie, de exemplu; la început totul mergea foarte bine, dar spre sfârşit se apuca să deseneze tot felul de figuri caraghioase. La întrebarea de ce nu-şi rezolvă exerciţiile, răspundea: „Nu pot!".</p>
               <p rend="justify">Evident, avem de-a face cu un procedeu necinstit. Ori de câte ori nu ştie ceva resimte un atât de puternic sentiment de inferioritate încât se vede obligată să-l compenseze într-un fel oarecare.</p>
               <p rend="justify">         „La sarcina de onoare despre care am pomenit (punerea la zi a calendarului cu file volante) s-au adăugat altele: sigilarea de imprimate, serviciul de legătură între clasele vecine. Cu acele prilejuri părea cel mai dulce copil din lume, dar câteva minute mai târziu, în pofida făgăduielii că va sta cuminte, profesorii se vedeau siliţi s-o dea afară din clasă".</p>
               <p rend="justify">Biroul directoarei devenise pentru dânsa un punct de atracţie. Dacă i se ia posibilitatea de a merge acolo şi este trimisă în altă parte, tendinţa ei este de a ajunge din nou la directoare, pentru că acolo se găseşte într-o situaţie agreabilă. Este cu putinţă ca diriginta să-i vrea binele mai mult decât directoarea, dar totul depinde de felul în care înţelege copilul aceasta.</p>
               <p rend="justify">         „Fata spune: «Mama nu-i iubeşte pe granguri, ea nu mă iubeşte decât pe mine» ".</p>
               <p rend="justify">Este rezultatul faptului că mama o răsfaţă peste măsură.</p>
               <p rend="justify">         „Adesea ea îmi dă nu zaharicale, ori cârnăciori, ci jambon şi alte d-alde astea".</p>
               <p rend="justify">         „Aş dori să devin educatoare".</p>
               <p rend="justify">Dorinţa aceasta nu ne surprinde, dat fiind faptul că în persoana unei educatoare ea pare să identifice imaginea unui stăpân.</p>
               <p rend="justify">         „Dacă aş avea de-a face cu un copil rău, nu l-aş mai scoate din bătăi".</p>
               <p rend="justify">         „Trebuie să mă înscriu la un curs de dans; sora mea mi-a spus că acolo aş putea să mă bucur după pofta inimii. Dar mama nu mă lasă, spunând că ea e în stare să-şi educe singură copilul, neavând nevoie de ajutorul altora. Locul meu nu este în strada X; pe listă eu sunt trecută pentru şcoala din strada Y".</p>
               <p rend="justify">Terenul şcolii din strada X este suficient de explorat de dânsa. A arătat aici tot ce este ea capabilă să facă. Are impresia că ar putea străluci mult mai mult la şcoala din strada Y. Sunt minciuni pe care le îndrugă pentru a se grozăvi, a-i intimida şi impresiona pe ceilalţi.</p>
               <p rend="justify">         „Fata este trimisă la biroul directoarei şi aceasta o întreabă ce poznă a mai făcut. Ea întârzie cu răspunsul. După întrebări şi încurajări repetate, se hotărăşte să vorbească şi spune adevărul. O dată a minţit-o pe directoare. Instructoarea de gimnastică raportează că fata susţine că ea ar fi tras-o de urechi, obligând-o să poarte un pansament. Directoarea o interoghează pe elevă, care îşi menţine acuzaţia. Ea spune că o va reclama pe instructoare părinţilor, care vor cere explicaţii dirigintei (fata ameninţă cu venirea la şcoală a tatălui ei); diriginta se va plânge şi părinţii vor avea de furcă cu ea pentru că au ofensat-o. La un moment dat fata mărturiseşte că s-a certat cu sora ei, care a lovit-o la ureche şi că de aceea poartă pansament".</p>
               <p rend="justify">Este vorba de minciuna unei belicoase. Ar vrea să o „înfunde" pe dirigintă. Nu am putea invoca aici o minciună din laşitate. De fapt nu este vorba de o minciună, ci de o defăimare.</p>
               <p rend="justify">         „Fata a mai minţit o dată: mama ceruse ca fiica sa să stea în fundul clasei, pentru a nu le deranja pe celelalte eleve. Ceea ce s-a şi făcut. A doua zi fata a venit cu o pereche de ochelari, vociferând că din ultima bancă nu vede şi că trebuie pusă în prima bancă. Medicul fiind întâmplător acolo, a examinat-o; la curent cu cazul, el a liniştit-o pe fata, spunându-i că nu-i decât o problemă de nervi şi că ar putea să lucreze în linişte în ultima bancă. După o examinare mai atentă şi nu fără a merge câtva timp pe căi ocolite, directoarea a izbutit s-o determine pe elevă să mărturisească faptul că acei ochelari erau ai mamei sale. Părerea mamei, în chestiunea cu ochelarii, era cu totul alta".</p>
               <p rend="justify">         „Părinţii lasă impresia că s-au convins că au un copil de nesuferit şi recunosc a nu şti cum să procedeze. Tatăl spune că mama ţine partea fiicei; mama spune că ceilalţi copii, mai în vârstă decât dânsa, îşi bruftuluiesc adesea sora, aşa încât ea, mama, este singurul suflet pe care fata poate conta".</p>
               <p rend="justify">Iată-ne din nou în faţa problemei biblicului Iosif. Cazul nostru trimite la aceeaşi explicaţie.</p>
               <p rend="justify">Dintr-un referat al monitoarei: „La unele lecţii eleva se comportă impecabil, ca apoi să reînceapă să tulbure procesul de învăţământ; de cele mai multe ori caietele ei sunt în dezordine, dar temele şi exerciţiile şi le face în mod satisfăcător; îi place să fie chestionată".</p>
               <p rend="justify">         „La lecţiile de muzică este incapabilă să ţină acelaşi ritm cu clasa, cântând ori prea repede, ori prea lent şi se bucură în mod vădit că ne poate stânjeni".</p>
               <p rend="justify">         „Deosebit de flagrante sunt lipsa ei de afecţiune, ba chiar bucuria răutăcioasă cu care îşi torturează colegele de clasă, ca şi tendinţa de a voi să joace întotdeauna cel mai important rol".</p>
               <p rend="justify">Ceea ce este suficient de semnificativ.</p>
               <p rend="justify">         „Pretenţii, aroganţă, îngâmfare, maliţiozitate şi minciună. În general, în momentul de faţă pare mai calmă, răutatea ei părând întrucâtva în regres".</p>
               <p rend="justify">Prin urmare, de puţin timp pare să fi intervenit o ameliorare în comportamentul elevei.</p>
               <p rend="justify">         „Monitoarea de la lucrul manual relatează: se suie călare pe un scaun şi cutreieră cu el clasa; dacă este ameninţată că vor fi informaţi părinţii, răspunde: nu le pasă, nu mi-e frică de ei, ba chiar nici de primar nu mi-e frică!".</p>
               <p rend="justify">         „La lecţia următoare imita cântecul păsărilor, atrăgând instructoarei atenţia asupra talentului ei".</p>
               <p rend="justify">         „La temele de aritmetică lucrează fără să renunţe, fapt demn de remarcat, la ajutorul permanent al dirigintei".</p>
               <p rend="justify">Vrea să aibă mereu pe cineva la dispoziţie, pentru că aceasta este o trăsătură caracteristică pentru copilul răsfăţat.</p>
               <p rend="justify">         „O dată a făcut atâta gălăgie la începutul orei. Încât a fost imposibil să se ţină lecţia; alerga prin sala de clasă, îşi lovea colegele, le insulta. La un moment dat a strigat: «îţi înfig un cuţit în pântece!» Nici ulterior nu s-a arătat mai binevoitoare; spunea: «Nu pot să fac altfel» ".</p>
               <p rend="justify">Aceeaşi semnificaţie: trebuie să-i stingheresc pe ceilalţi; dacă nu joc primul rol, de alte roluri nu am nevoie.</p>
               <p rend="justify">Examen ui în teligenţei în general, din acest punct de vedere, se situează deasupra mediei, în avans faţă de vârsta ei. Capacitate de reprezentare foarte bună. Logică uşor defectuoasă în ceea ce priveşte definirea noţiunilor. În ceea ce priveşte cunoaşterea lucrurilor, uşoară rămânere în urmă; bună la lucrările practice; pare preocupată de problemele de menaj. Memorie uşor sub medie.</p>
               <p rend="justify">Dr. A: Pentru un asemenea copil de cea mai mare importanţă ar fi internarea într-o casă care s-ar putea numi casă de convalescenţă. Consider o astfel de instituţie ca pe un complement indispensabil instituţiilor noastre de consultare şi o cer de multă vreme. Este vorba de o casă condusă de pedagogi şi psihologi calificaţi. Străduinţa noastră este de a modifica stilul de viaţă eronat al copilului, cu ajutorul părinţilor şi al diriginţilor. Nu este cu putinţă ca asemenea copii să fie schimbaţi în zece minute. Ar fi cât se poate de nimerit ca eleva pe care o avem acum în vedere să nufie în întregime lăsată pe mâna mamei sale şi ca cineva să se ocupe în mod special de dânsa, dezvăluindu-i posibilităţile de a se face remarcată într-un mod folositor.</p>
               <p rend="justify">         (Adresându-se mamei): Vrem cu tot dinadinsul să vă venim în ajutor, dumneavoastră şi dirigintei. Dacă vreţi să ştiţi, în fond acest copil ne place. Este o fată cu personalitate, dar îi place ei la şcoală?</p>
               <p rend="justify">Mama: Ea ar dori să frecventeze şcoala din strada Y.</p>
               <p rend="justify">Dr. A: De ce preferă ea acea şcoală?</p>
               <p rend="justify">Mama: Crede că la acea şcoală nu ar avea de suferit din cauză că este o elevă foarte răutăcioasă.</p>
               <p rend="justify">Dr. A: Cum se comportă acasă?</p>
               <p rend="justify">Mama: Este cea mai mică, iar cei mai în vârstă o necăjesc. Am avut 14 copii.</p>
               <p rend="justify">Dr. A: Vă felicit!</p>
               <p rend="justify">Mama: O gură în plus de hrănit, nu contează. Cei mai mari o invidiază, nu o iubesc.</p>
               <p rend="justify">Dr. A: Are prietene?</p>
               <p rend="justify">Mama: Sigur că da!</p>
               <p rend="justify">Dr. A: în ceea ce ne priveşte, avem încredere în acest copil; credem că este o fetiţă capabilă. Vrea să ocupe întotdeauna primul loc.</p>
               <p rend="justify">Mama: Mi s-a plâns adesea că diriginta nu stă de vorbă cu dânsa. Acasă e drăguţă şi adesea mă ajută la treburi.</p>
               <p rend="justify">Dr. A: Cum a fost educată? Cu severitate?</p>
               <p rend="justify">MamaXZu copiii nu se poate să nu fi sever.</p>
               <p rend="justify">Dr. A: Cred că dacă acestui copil i s-ar explica lucrurile, nu ar fi rău.</p>
               <p rend="justify">Mama: Nu merge fără pedepse.</p>
               <p rend="justify">Dr. A: Personal gândesc că dacă s-ar găsi aici cineva care să-l înţeleagă pe copil, care să se ocupe de el, care să-i dea idei mai bune, într-un cuvânt, dacă copilul ar avea cât de cât societate, i-ar fi de folos. Dacă sunteţi de acord, i-aş prezenta pe una dintre elevele mele.</p>
               <p rend="justify">Mama: Ea a şi frecventat osocietate „amicală pentru copii".</p>
               <p rend="justify">Dr. A: Aş prefera ca ea să se afle sub influenţa acelei tinere despre care am vorbit, în afara şcolii. Ar putea afla câte ceva folositor de la dânsa.</p>
               <p rend="justify">Mama: Cred că mi-am crescut bine copiii ceilalţi şi cred că voi reuşi s-o cresc şi pe fata aceasta.</p>
               <p rend="justify">D. A: Cea mică ar dori să joace rolul cel mai important. Vă mai amintiţi povestea lui Iosif? Dacă în prezent fata are dificultăţi atât de mari la şcoală, nu se va putea obţine nimic de la dânsa cu băţul. Fiţi mereu amabilă. Dacă acceptaţi, spuneţi-ne-o şi vă vom trimite-o pe tânăra aceea.</p>
               <p rend="justify">Mama: Ceea ce face ea la şcoală, nu face decât în glumă. Există acolo copii de oameni mai distinşi, care sunt supărăcioşi.</p>
               <p rend="justify">Dr. A (după plecarea mamei): Aveţi aici un exemplu de aversiune faţă de sfaturile noastre. Pentru moment trebuie să ne situăm pe o poziţie de aşteptare.</p>
               <p rend="justify">         (Adresându-se admirativ fetei): Ce domnişoară! Credeam că eşti mult mai mică. Tu ai dori să pari mereu mai mare, ţi-ar plăcea să stai în vârfurile picioarelor, ca oricine să te poată băga în seamă. Asta este caracteristic pentn/mezini: ei vor mereu să se facă remarcaţi. Tu eşti o elevă bună, capabilă, am auzit spunându-se despre tine că eşti inteligentă. Nu crezi că ai putea mai degrabă să străluceşti prin cunoştinţele tale la lecţii? Dacă reuşeşti, înseamnă că vei reuşi şi în viaţă. Atunci toată lumea te va stima şi te va iubi. Nu cumva ar trebui să încerci imediat, ca să-i faci plăcere dirigintei tale? Toată lumea te va respecta atunci. Ce crezi, ai să poţi reuşi?</p>
               <p rend="justify">Copilul (tace tot timpul).</p>
               <p rend="justify">Dr. A: Ai putea deveni una din cele mai bune eleve. Ce zici? Nu ar fi bine? Ar fi drăguţ din partea ta să încetezi lupta aceasta sâcâitoare. Ar trebui să ai totdeauna în minte următoarele: nimeni nu mă obligă să fiu mereu în primul plan şi să mă fac remarcată; este mult mai plăcut să lucrez, pentru ca în cele din urmă să fiu iubită, dar asta nu trebuie să se întâmple neapărat de la bun început. Câţi sunteţi în clasă?</p>
               <p rend="justify">Copilul: 32.</p>
               <p rend="justify">Dr. A: Diriginta nu poate face pentru toate elevele ceea ce face pentru tine. Vrei să o ajuţi un pic? Te previn că nu e uşor, dar cred că vei reuşi. Voi reveni peste o lună ca să văd dacă între timp ai reuşit sau dacă continui să rămâi măscăriciul clasei.</p>
               <p rend="justify">Copilul (nici un răspuns).</p>
               <p rend="justify">Dr. A (după plecarea fetei): în fond, este un suflet tandru; aş fi putut-o face să plângă. Evident, trebuie să aşteptăm, spre a vedea cum vor evolua lucrurile. Trebuie să vă atrag atenţia asupra unui detaliu de tehnică. Am dobândit convingerea că a aduce pe un copil în faţa unei reuniuni de oameni poate avea o influenţă benefică. Pentru copil aceasta înseamnă că dificultăţile lui nu sunt afacerea lui privată, deoarece de ele se interesează şi străinii. Probabil că în felul acesta este mai bine trezit sentimentul de comuniune socială. Repet şi iar repet: Mă voi informa ca să văd cum vă comportaţi. Nu este o ameninţare, ci certitudinea că aşteptăm o schimbare pe care dorim ca acela care este în cauză, copilul, să o înţeleagă. Există în metoda noastră o latură artistică, care nu se lasă sesizată în mod ştiinţific. Dacă pun degetul pe rană, e sigur că copilul mă va înţelege, iar faptul de a-l integra în societate este un element esenţial. Şi în această privinţă, desigur, pot fi formulate obiecţii, cum ar fi. de pildă, că, observând că ne ocupăm de el, copilul ar putea deveni vanitos. Remediul constă în modul de a-i vorbi copilului. A formula doar obiecţii şi a nu întreprinde nimic util, este a face concesii spiritului steril al timpului nostru.</p>
               <p rend="justify">NOTE</p>
               <p rend="justify">1 Erou care şi în basmele noastre îşi pune în inferioritate netă fraţii. (Nota trad.)</p>
               <p rend="justify">2 Referire indirectă la concepţia freudiană. (Nota trad.)</p>
               <p rend="justify">3 Formă de învăţământ religios. (Nota trad.)</p>
            </div>
            <div type="div2">
               <head>V. AŞA-NUMITELE CRIZE ALE PUBERTĂŢII.</head>
               <p rend="justify">Au fost formulate plângeri în legătură cu o fetiţă de 14 ani, care ar fi început o serie de experienţe sexuale, ar fi dispărut de acasă timp de zece zile, ca apoi să fie regăsită nu departe de casa părintească.</p>
               <p rend="justify">Antecedente: familie săracă, cu trei copii. Băiatul cel mare, mulţi ani bolnav, îşi câştigă acum existenţa şi banii îi dă mamei sale, care are pentru dânsul toată consideraţia. Tatăl şi fiul cel mare, mereu bolnavi, au avut adesea nevoie de îngrijirile mamei. Tatăl nu poate lucra decât din când în când. Ne putem imagina că, într-o situaţie atât de apăsătoare, fetiţa nu se putea bucura de nici o atenţie deosebită. Şi s-a mai născut şi un al treilea copil, tot fată, în circumstanţe nefericite: tatăl şi fiul erau atunci în convalescenţă, ceea ce nu i-a permis mamei să se ocupe mai mult de mezina sa. Ceea ce reprezenta pentru fetiţa noastră o situaţie nespus de defavorabilă. Mama nu se putea ocupa de dânsa, aşa încât avea impresia că este lăsată în părăsire. A crescut ca un copil detestat, lipsit de căldura dragostei materne. De fapt, într-o anumită măsură echilibrul s-a restabilit, dar fetiţa trăia cu ideea că era dezavantajată în comparaţie cu fratele şi sora ei. Tatăl reprezenta în casă autoritatea necontestată şi copiii îl ascultau bucuroşi, cu toate că era sever. Putem prevedea că fetiţa aceasta se va dezvolta ca un copil de nesuferit, fără speranţă. Ea a băgat de seamă că nu era la fel de răzgâiată ca ceilalţi. Un astfel de copil simte în orice moment ceea ce descriem noi aici, iar stilul său de viaţă se impregnează de aceste trăiri. Apare o circumstanţă fericită: are acum un diriginte pe care îl iubeşte mult; înfloreşte, devine una din cele mai bune eleve şi i se prezice că va ajunge departe. La vârsta de 14 ani este nevoită să treacă la altă şcoală. Începe nenorocirea: noul diriginte nu înţelege nimic din sufletul copiilor şi o abordează cu asprime. Aceasta în timp ce singurul ei suport moral era stima de care se bucura la şcoală.</p>
               <p rend="justify">Datorită singurului fapt că dirigintele o trata fără afecţiune, ea a început să se îndoiască de ea însăşi, nu răspundea la întrebări şi primea note proaste. A căzut în capcana care îi fusese pregătită. Putem să prezicem că într-o zi acest start nefericit va fi resimţit. Ea nu va progresa decât dacă va avea parte de afecţiune şi va fi elogiată. Absentează de la şcoală. Dirigintele face o anchetă şi află că frecventează bărbaţi tineri; se decide exmatricularea ei din şcoală. Adică lucrul cel mai rău din câte se puteau face. Reuşita la şcoală este ratată, acasă se simte frustrată.</p>
               <p rend="justify">—  Ce îi rămâne de făcut? Arta psihologului constă în a se identifica cu situaţia în care se află această fată. Ne putem pune problema în felul următor: ce am face noi dacă, fiind o fată în vârstă de 14 ani, care se doreşte apreciată, am trăi într-o familie care ne refuză acea apreciere? Nu există decât o cale: să cauţi aprecierea la cei de sex opus. Ea a făcut-o într-un mod inteligent, deşi în contradicţie cu simţul comun.</p>
               <p rend="justify">Ştiind că fata este inteligentă, putem da un pronostic în legătură cu ce se va petrece mai departe, anume că nu va găsi, pe calea pe care a apucat-o, aprecierea la care jinduieşte. Amorezări de felul acesta nu reprezintă decât o reuşită aparentă. Acela care are o anumită experienţă în observarea relaţiilor amoroase ştie că astfel de raporturi, facile, duc în mod necesar la eşec. Ea se priveşte ca pe un obiect, ca pe o jucărie a bărbatului. Dacă continuăm să ne transpunem în situaţia fetei, cum ar trebui să procedăm? Nu ne rămâne decât sinuciderea? Recunoştinţa îi este refuzată din toate părţile. De altfel, în mai multe scrisori ea anunţă că îşi va lua viaţa, iar faptul s-ar fi produs, dacă nu ar fi reţinut-o o împrejurare fericită. Nu avem voie să considerăm ca act de laşitate faptul că nu şi-a realizat proiectul; mai degrabă sinuciderea ar fi fost un act de laşitate. Acest act are loc într-o situaţie de criză, de furie, de descurajare. Factorul care o împiedică să se sinucidă este situaţia relativ favorabilă a familiei. Părinţii sunt oameni săraci, ea ştia asta, după cum mai ştia şi că, oricum, ei o vor ierta. Drumul acasă îi rămânea deschis şi în aceasta ea găsea un fel de apreciere pentru propria-i persoană. Aşadar, i-am fi putut spune mamei: Plimbaţi-vă puţin prin jurul casei şi va veţi regăsi fiica". Pentru că ea nu avea de urmat alt drum. Mama o va întâlni, într-adevăr, într-o zi şi o va readuce acasă. Ea recurse atunci la o consultaţie psihopedagogică. Acestei fete însetată de a se pune în valoare trebuie să i se dea prilejul de a fi apreciată. Trebuie ştiut care este cea mai bună aptitudine a ei, în vederea unei orientări spre o activitate utilă; fără îndoială că, în ce o priveşte, este aptitudinea de a urma cursurile unei şcoli. Psihologia individuală ne învaţă că dacă un astfel de copil are impresia unui deficit de afecţiune faţă de el, atunci într-însul se dezvoltă un puternic sentiment de inferioritate, cu toate consecinţele care decurg de aici în direcţia insuficientei pregătiri pentru viaţa socială. Îşi pierde orice interes pentru familia sa şi se constată lesne lipsa sa de curaj. Dacă nu ar trăi un împovărător sentiment de inferioritate, fata ar gândi: dirigintele nu mă înţelege şi poate că trebuie să fac eforturi mai mari. Dar ea, dimpotrivă, se menţine pe terenul ideii de a se face apreciată cu orice preţ. Aceasta pare să-i fi reuşit prin aventurile galante.</p>
               <p rend="justify">Aş vrea să stărui aici asupra problemei pubertăţii, considerată de unii drept o psihologie a posedaţilor de către diavol. Toate nenorocirile sunt atribuite glandelor genitale. Argumentul este ridicol. Aceste glande funcţionează din ziua naşterii şi chiar de mai înainte. Pubertatea se caracterizează prin alţi factori: mai multă libertate, mai multe posibilităţi şi mai multă atracţie din partea tinerelor fete pentru sexul opus. Copiii sunt puternic stimulaţi de voinţa de a demonstra că nu mai sunt copii. La temperatura acestei stări de fapt ei îşi depăşesc de cele mai multe ori scopul. Fata doreşte să fie apreciată ca atare şi crede că nu poate găsi apreciere decât pe planul acesta.</p>
               <p rend="justify">Pubertatea nu este o stare morbidă, ea nefăcând decât să exteriorizeze conţinutul stilului de viaţă. Nimic nu se schimbă, fata cu pricina rămâne cum a fost. Nu am putea pronostica nici o schimbare. Ea pur şi simplu a renunţat la un drum care i s-a părut blocat; atâta tot. Important este să semnalăm că elementele care îi induc pe oameni în eroare nu sunt fapte reale, ci rezultă din felul eronat în care ei înţeleg aceste fapte. Toţi cei care cred că viaţa psihică a omului este bazată pe cauzalitate se înşală. Fata de care ne ocupăm dă valoare de cauzalitate unui factor care, în mod obiectiv, este neutru. Afecţiunea care i se refuză devine deodată cauză; dacă fata se vindecă, acel deficit de afecţiune nu mai este cauză. Ea nu se mulţumeşte însă să ridice afecţiunea refuzată la rang de cauză, ci îi prescrie urmări pe care ea însăşi le provoacă. Nu este absolut necesar ca, negăsind afecţiune la diriginte, să o caute aiurea. Aceasta este o greşeală. Avem dreptate când refuzăm să credem în efectul unei tendinţe native. Noi ţinem cont de rătăcirile vieţii psihice a omului. Nu faptele intră aici în joc, ci opinia pe care ne-o facem despre ele. Psihologia individuală a făcut acel pas decisiv care constă în cercetarea posibilităţilor de eroare şi în reducerea lor la minimum, cu ajutorul tratamentului. Concluziile trase de două fiinţe diferite pot fi fundamental diferite. Nu trebuie să uităm că aceste realităţi psihice sunt greşit înţelese şi greşit interpretate de către majoritatea oamenilor.</p>
               <p rend="justify">Trebuie să-i dăm fetei posibilitatea de a dovedi că este capabilă să ajungă ceea ce ei i se pare că îi este interzis, adică să devină o buna elevă. Pe acest plan apar, iarăşi, alte dificultăţi: cu astfel de antecedente, să se vadă exclusă din şcoală! Aceasta pare să însemne că dirigintele nu este el însuşi capabil să rezolve asemenea probleme. Consultaţiile psihopedagogice îi vin în ajutor. În şcolile care dispun de un serviciu de consultaţii psihopedagogice elevii nu sunt exmatriculaţi şi, mai mult decât atât, nu există repetenţi. Dacă ni se prezintă un caz ca acesta şi nu suntem capabili să-l rezolvăm în cadrul şcolii, atunci se pune problema ce este de făcut. Nu văd motivul pentru care copila ar constitui o ameninţare pentru o altă şcoală. Să nu uităm ce greu stigmat reprezintă exmatricularea pentru dânsa. Poate că mai simplu ar fi să apelăm la experienţa cuiva competent în materie. Poate că am putea-o încredinţa pe fată unui diriginte care să ştie cum se procedează în asemenea cazuri. Trebuie făcut totul spre a-i reda reuşita pe care nu de mult o înregistra la şcoală: din acel moment „răul pubertăţii" va dispărea.</p>
            </div>
            <div type="div2" rend="P20">
               <head>VI. COPILUL UNIC.</head>
               <p rend="justify">Institutoarea: Copilul frecventează clasa a patra. Clasă mixtă. Este în clasa mea de doi ani. În primii doi ani a avut un alt institutor. E copil unic la părinţi. Tatăl şi mama lui lucrează, iar copilul stă la bunică-sa, pe care nu o ascultă. Face ce-i trece prin cap. Nu prea aude; are o bună memorie a cifrelor şi ceva spirit critic. Scrie îngrozitor.</p>
               <p rend="justify">De vreun an copilul este foarte vorbăreţ, foarte dezordonat şi îi incomodează pe toţi ceilalţi, băieţi şi fete. Atât poveţele binevoitoare, cât şi pedepsele îl lasă indiferent; în urma insistenţelor plânge, promite să se îndrepte, ca apoi s-o ia de la capăt.</p>
               <p rend="justify">Anul acesta, aceeaşi poveste. Îşi foloseşte călimara drept scuipătoare, sparge capacele călimărilor. L-am luat şi cu binele şi cu răul. M-am prefăcut că nu văd ce face şi că puţin îmi pasă de tururile lui de forţă. Fără rezultat. Încearcă mereu să se facă remarcat într-un fel oarecare. Copiii au adunat la şcoală bani pentru o mare excursie în comun. El a adus doar două coroane. În timpul recreaţiei, copiii mi-au adus la cunoştinţă că K. are 16 coroane. Îi cer să-mi dea banii, fiind neliniştită în ceea ce priveşte provenienţa lor. Răspunsul lui: „I-am câştigat la un joc de cărţi". I-am spus că mama sa ar putea lua banii de la direcţiunea şcolii, pentru că, el fiind dezordonat, era mai bine să nu rişte să-i piardă pe drumul spre casă. Mama nu s-a prezentat la şcoală. Ştiam prea bine că băiatul nu suflase nici o vorbă despre aceasta acasă, căci părinţii săi sunt oameni foarte cumsecade şi adesea vin să se informeze la şcoală în legătură cu situaţia fiului lor. În cele din urmă am convocat-o oficial pe mamă la şcoală. Ea a rămas stupefiată, amintin-du-şi că în mai multe rânduri îi dispăruseră de acasă mici sume de bani. De nenumărate ori am observat că dacă, la şcoală, i se dovedeşte că a minţit, îţi aruncă o privire atât de pustie încât ai impresia că te afli în faţa unui copil care prezintă o deficienţă mintală.</p>
               <p rend="justify">Copilul a avut prilejul să-şi vadă mama plângând la şcoală. A fost admonestat cu tact, ca după aceea să se întoarcă în clasă şi să facă năzbâtii care i-au amuzat pe toţi elevii. Mama a fost pur şi simplu îngrozită şi spunea că soţul ei îl va omorî în bătăi pe copil. Am povăţuit-o ca deocamdată să nu-i spună nimic soţului. A doua zi s-a prezentat tatăl; soţia îi povestise totul şi acesta nu-i aplicase nici o corecţie copilului. Băiatul aruncă responsabilitatea celor întâmplate pe unul mai în vârstă decât el, care l-ar fi îndemnat să fure. Era vorba de un băiat care nu frecventa şcoala publică, ci un curs privat.</p>
               <p rend="justify">Dr. A: Am mai auzit lucruri de acest gen şi trebuie să spun că peste tot şi întotdeauna e unul şi acelaşi cântec. Că băiatul este dezordonat: asta înseamnă, probabil, că există o persoană care umblă pe urmele lui şi face ordine. La şcoală lucrează şi nu lucrează. Este stilul de viaţă al unui copil răsfăţat, cum ni se arată şi din alte trăsături de caracter. Ar trebui ca cineva să se ocupe de el în mod special la şcoală, în ceea ce priveşte faptul că doreşte să se facă mereu remarcat, ar fi util să ştim îndeosebi în ce moment şi-a manifestat el năravul (furt). Aceasta, fără a se recurge la improvizaţii.</p>
               <p rend="justify">De doi ani mama a abandonat casa, iar copilul se găseşte la bunică şi pare extrem de nemulţumit. Se simte frustrat; îi lipsesc o mulţime din lucrurile pe care i le oferea mama. Identificăm la el trăsăturile de caracter ale cuiva care vrea să se îmbogăţească. Furtul este compensaţia pentru ceea ce a pierdut. Trebuie să ţinem seama de faptul – recunoscut chiar de băiat – că s-a aflat sub influenţa unui băiat mai în vârstă. Nu există delincvent sau criminal care să nu încerce să se scuze, pentru ca fărădelegea sa să apară într-o lumină mai bună. Faptul ne demonstrează că băiatul ştie prea bine că s-a îndepărtat de societate, de sentimentul comuniunii sociale. A furat pentru că voia să lase impresia că este matur. Nu a găsit, după mintea lui, altă cale. Era obişnuit cu mama sa şi se află într-o situaţie grea. Bunica sa nu are faţă de dânsul aceeaşi atitudine ca mama. E mai aspră. El luptă cu bătrâna. Între ei se manifestă o tensiune plină de ostilitate. Un astfel de copil, obişnuit să se bizuie pe alţii, se simte ca într-o capcană. Stilul său de viaţă este de-acum fixat şi el caută mereu o fiinţă care să-i dea sentimentul că se ocupă de dânsul. Este ceea ce îi lipseşte. Tocmai din momentul când a simţit această lipsă, cred eu, a început să fure.</p>
               <p rend="justify">Ce l-ar fi putut împiedica pe copil să se apuce de furat? Ocuparea unui loc onorabil la şcoală. Lucru foarte greu de realizat în cazul copiilor răsfăţaţi. Dacă un astfel de copil îşi propune să obţină totul, ca la mama acasă, atunci avem de-a face cu un mod inteligent de a proceda; băiatul nu este un prostănac.</p>
               <p rend="justify">În ochii institutoarei, el este dezonorat. S-a obişnuit să crească într-un climat de caldă simpatie. S-a reuşit liniştirea tatălui şi băiatul crede că prin aceasta totul a reintrat în ordine. Fiecărei privaţiuni şi fiecărei frustrări el le va răspunde prin noi tentative de a se îmbogăţi. Nu cred că băiatul a început să fure abia de doi ani, ci mult mai demult. Ce o fi făcut el cu bănuţii lui tăinuiţi? Pesemne că şi-a cumpărat niscaiva zaharicale. (Institutoarea: şi-a cumpărat un cârnăcior.) Cum de i-a venit ideea să susţină că un altul l-a îndemnat la rele? Cum am putea şti dacă, într-adevăr, unul mai mare l-a îndepărtat de calea cea bună? Ar trebui să o întrebăm pe mamă, dacă nu cumva ea l-a pus în gardă, zicându-i: „Nu te înhăita cu băiatul acela, că te-ar putea duce pe cărări greşite". Sau poate că există cu adevărat un băiat mai în vârstă, care a ştiut să-l atragă de partea sa. Dacă de câtva timp are bani asupră-i, este de crezut că are un alt scop. Poate că voia să-şi creeze un suport material, un fond. Despre lucrul acesta trebuie stat de vorbă cu mama. Se impune să cunoaştem şi alte manifestări ale băiatului, din acelea pe care le observăm îndeosebi la copiii răsfăţaţi. Poate că este fricos şi nu poate sta singur, aşa încât este de înţeles să se însoţească cu un băiat mai în vârstă. Lucrul acesta nu este absolut obligatoriu, dar putem trage concluziile noastre. Poate că noaptea ţipă în somn. Ceea ce mama ne-ar putea confirma sau infirma, după cum ne-ar putea spune dacă şi mai înainte copilul nu-şi manifestase tendinţa de a-şi însuşi ceea ce nu-i aparţine. Am avea nevoie, de asemenea, să ne spună că nu prea îl interesează ceilalţi şi că felul de a avea legături cu ei nu este lăudabil. Nu este în stare să-şi facă prieteni; dacă se joacă cu ceilalţi, vrea să aibă întotdeauna primul rol; are tendinţa de a frecventa fie copii mai mici, fie mai mari decât dânsul. La copiii unici se întâlneşte adesea predilecţia pentru persoane mai în vârstă, deoarece aceşti copii au trăit mereu în mijlocul unor oameni mai în etate.</p>
               <p rend="justify">Trebuie să ne punem în acord asupra modului de influenţare a mamei. De asemenea, trebuie să-l determinăm pe copil să facă progrese la învăţătură şi să-i stimulăm curajul. Este necesar ca el să aibă speranţa de a putea juca aici un rol şi de a se face remarcat. V-aş sfătui să vă exersaţi în ceea ce eu aş numi raza de acţiune1. La copiii-problemă aceasta este întotdeauna redusă. Un astfel de copil nu are o largă sferă de acţiune. Trebuie să încercăm să i-o lărgim, ceea ce nu este cu putinţă decât dacă îi dăm mai mult curaj şi dacă el însuşi este încredinţat că se poate face util. Tocmai aceasta îi va da posibilitatea să-şi modifice în întregime raza de acţiune, să o amplifice. În sfera atât de restrânsă în care se găseşte în prezent nu-i rămâne altceva de făcut decât să se îmbogăţească în secret şi să recurgă la minciună ca să nu scadă în propria sa stimă şi atitudine.</p>
               <p rend="justify">Institutoarea: Nu are note rele decât la scris şi la ortografie, însă nu totdeauna. La şcoală e iubit, nu este ostracizat. Cu siguranţă că colegii nu-l detestă. Nu a repetat niciodată clasa. Este un elev lent, dar învaţă destul de bine.</p>
               <p rend="justify">Dr. A: Trebuie ştiut de ce elevul nu este mulţumit de şcoală. Una din principalele cauze trebuie să fie faptul că vrea să constituie mereu centrul atracţiei. Un astfel de copil reuşeşte lucrul acesta fie făcând-o pe clovnul, fie tratându-i pe ceilalţi cu bunăvoinţă. În ambele cazuri în cauză se află propria-le persoană. Băiatul nostru încearcă cu şiretenie să obţină tot ceea ce vrea. Caută ca prin farmecul său să obţină tot ceea ce i se pare dezirabil şi s-a antrenat în acest sens din prima copilărie, favorizat de atitudinea mamei sale, care l-a răsfăţat întotdeauna.</p>
               <p rend="justify">Un diriginte: Am avut un elev care a ajuns să fure. L-am surprins pe când era pe cale să-i fure altuia 50 de creiţari. Mi-a declarat că ceilalţi copii aveau totul şi că el nu avea nimic. Tatăl său, sărac, nu-i dădea nici o leţcaie. El ar fi vrut să aibă de toate, ca şi ceilalţi copii. I-am dăruit vreo câteva zeci de creiţari, ca să-şi poată cumpăra şi el ceva. Am repetat de mai multe ori acest gest şi, de atunci, niciodată nu am mai auzit ca acest copil să fi furat ceva.</p>
               <p rend="justify">Dr. A: Nu dispunem de reguli spre a optimiza un copil. Măsurile pe care le luăm acţionează diferit asupra fiecărui copil. Nu se poate să aplicăm una şi aceeaşi măsură la cazuri diferite. În afară de posesia celor</p>
               <p rend="justify">—  30 de creiţari, copilul respectiv simte renăscând în el un sentiment de solidaritate, care îl fortifică moral. Nu m-aş mira ca cineva să-mi spună: l-am bătut şi din acel moment nu a mai furat. Lucrurile acestea sunt prea complexe ca să le putem judeca în mod simplist. Ceea ce încercăm să facem înainte de toate este să înţelegem copilul. Respectivul copil trăieşte cu ideea că el are un drept asupra a tot ceea ce există, iar asta i se cuvine imediat şi fără efort. Este o eroare pe care noi încercăm să o facem înţeleasă, iar prin această înţelegere o facem să dispară.</p>
               <p rend="justify">Institutoarea: Situaţia familială a copilului este bună.</p>
               <p rend="justify">Dr. A: Găsiţi, în general, la dumneavoastră în şcoală, copii săraci în clasele cu un ritm mai lent de învăţare şi copii cu o situaţie materială mai bună în clasele unde procesul de învăţământ este mai rapid?</p>
               <p rend="justify">Institutoarea dă un răspuns afirmativ.</p>
               <p rend="justify">Dr. A: Dacă priviţi lucrurile mai îndeaproape, nu veţi găsi nici un singur om care să nu fi furat ceva în viaţa lui: fructe, dulciuri, nişte bagatele etc. În cercetările mele am întâlnit faptul aproape întotdeauna.</p>
               <p rend="justify">         (Către părinţi): Aş dori să stau de vorbă cu acest băiat. Este cu putinţă să-l dezbărăm de apucăturile lui. Dintr-un anumit punct de vedere, el mi se pare un copil deosebit. Nu v-a trecut prin minte că are nevoie de tandreţe? Vă dă mereu de furcă cu câte ceva, spre a putea fi împreună cu voi. El aude mereu că nu ştiu cine face nu ştiu ce pentru dânsul. Aveţi greutăţi cu el în ceea ce priveşte alimentaţia?</p>
               <p rend="justify">         (Mama spune că mai de mult făcea nazuri, dar că acum mănâncă cum trebuie.)</p>
               <p rend="justify">Dr. A: A fost bolnav? A urinat noaptea în pat?</p>
               <p rend="justify">Mama: Are mereu o mină de om acrit, pentru că mereu suferă de stomac.</p>
               <p rend="justify">Dr. A: Este fricos? Îi este teamă să rămână singur? A frecventat grădiniţa de copii? Ce rol îi place să joace? Are prieteni?</p>
               <p rend="justify">Tatăl: Habar n-avem. Nu-i fricos. Pune, însă, întrebări prosteşti, întreabă: „Mamă, asta ce este? Dar aia ce este?" Ştie prea bine despre ce este vorba, dar pur şi simplu vrea s-o sâcâie pe maică-sa.</p>
               <p rend="justify">Dr. A: Cum îşi face temele? Le face singur, ori are nevoie de ajutor?</p>
               <p rend="justify">Tatăl: Dacă cineva îi stă în spate, totul merge de minune. Preferă societatea oamenilor care se poartă binevoitor cu dânsul.</p>
               <p rend="justify">Dr. A: Ştie să înoate? Are vise anxioase? Nu este superstiţios? Îi place gimnastica?</p>
               <p rend="justify">Tatăl: Are o enormă admiraţie pentru nataţie; o dată însă s-a speriat şi de atunci nu mai vrea să înoate. Îi place mult gimnastica şi în anul din urmă a făcut în mod regulat gimnastică. Nu are coşmaruri şi nu este anxios. Are întrucâtva frică de mine, pentru că sunt foarte nervos.</p>
               <p rend="justify">Dr. A: Fiţi amabil cu dânsul, plimbaţi-vă cu el, fără soţia dumneavoastră, pentru a putea lega prietenie şi a face cu ajutorul dragostei şi al prieteniei ceea ce vreţi să faceţi, nu cu ajutorul fricii. În ceea ce priveşte dificultăţile întâmpinate la scris şi ortografie, aţi cercetat dacă nu cumva este stângaci? S-a născut, poate, stângaci?</p>
               <p rend="justify">         (Părinţii nu ştiu să fie stângaci. Se constată că mama este stângace.)</p>
               <p rend="justify">Mama: Se mai plânge de faptul că fiul ei a refuzat să-l trădeze pe acela care l-a îndemnat să fure şi că i-a dat un nume fictiv.</p>
               <p rend="justify">Dr. A: Nu se adună şi cu alţi copii? Cum se îmbracă? Cum îşi face toaleta? Cum se piaptănă?</p>
               <p rend="justify">Tatăl: A avut un prieten mai înainte, cu care se întâlnea, dar a murit.</p>
               <p rend="justify">Mama: Când se îmbracă, trebuie să-i tot dau ghes, până să fie gata.</p>
               <p rend="justify">Dr. A: Nu e nevoie să i se dea mereu ghes; problema este mai ales aceea de a-l face independent, treptat şi cu blândeţe. Dacă doriţi, aş fi bucuros să încerc să-l influenţez. Merge cu drag la şcoală? Spune el ce vrea să fie mai târziu? Este vanitos? În ce poziţie doarme? Îşi roade unghiile? Se scobeşte în nas?</p>
               <p rend="justify">         (Părinţii relatează că e peste măsură de vani tos,. Că ar vrea să se facă tâmplar, că uneori îşi roade unghiile şi că, încolo, nu au mai remarcat nimicdeosebit la el. La şcoală merge cu drag.)</p>
               <p rend="justify">Dr. A: Faceţi-l mai independent, ca să dovedească un mai mare interes pentru şcoală şi să-şi câştige acolo o anumită poziţie. Asta îl va feri de paşi greşiţi. Nu-l ameninţaţi şi nu-i mai vorbiţi de abaterea lui. Este curios să vedem că acest băiat, care suferă de stomac, şi-a cumpărat salam. Nu-i mai faceţi reproşuri şi încercaţi să îl faceţi independent. Avem aici imaginea pură a unui copil răsfăţat, puritatea imaginii acesteia fiind voalată de faptul că băiatul a fost instruit în vederea libertăţii. Există o mare deosebire între un copil în permanenţă supravegheat şi acela obişnuit să trăiască singur.</p>
               <p rend="justify">         (între timp a intrat copilul şi doctorul i se adresează acestuia):</p>
               <p rend="justify">—  Ce vrei tu să faci când vei fi mare?</p>
               <p rend="justify">Copilul: Vreau să mă fac tâmplar.</p>
               <p rend="justify">Dr. A: Şi ce vrei să faci când vei fi tâmplar?</p>
               <p rend="justify">Copilul: Să trag la rindea.</p>
               <p rend="justify">Dr. A: Câţi prieteni ai?</p>
               <p rend="justify">Copilul: Trei.</p>
               <p rend="justify">Dr. A: Şi cu ce se ocupă ei?</p>
               <p rend="justify">Copilul: Fură.</p>
               <p rend="justify">Dr. A: Eu le-aş spune: „Ce se va alege din voi, dacă vă ţineţi de rele?". Îţi place să-i urmezi în ceea ce fac?</p>
               <p rend="justify">Copilul: Nu.</p>
               <p rend="justify">Dr. A: De ce te laşi târât de aceşti băieţi? Mi se pare că tu credeai că nimeni nu va observa că ai furat şi că în felul acesta puteai să-ţi cumperi ceva. Ţi-e frică? Eşti curajos, aşa că trebuie să ai curaj şi la şcoală. Eşti de-acum băiat mare, trebuie să faci tu însuţi totul; ştii să te îmbraci singur, sau să te speli, ori trebuie să te ajute mama? Vrei să-i dai de lucru în plus. Întrucât ştii de-acum să faci tu însuţi totul, nu mai aştepta să te ajute mama. Cum merge la scris? Fă un efort în plus şi o să meargă mai bine. (Copilul este şi el stângaci, ca şi mama.) Să nu crezi că au putut alţii să te facă să furi; asta-i o prostie. Nu trebuie să te iei după alţii. După o lună te rog să-mi spui dacă faci totul singur, dacă ai progresat la scris şi dacă te mai laşi târât de alţii. (Copilul iese.) Copiii stângaci au impresia că nu sunt capabili să rezolve problemele aşa cum le rezolvă ceilalţi. Ei se străduiesc să lucreze cu mâna dreaptă şi când văd că nu prea merge îşi închipuie că la ei lucrurile vor ieşi totdeauna pe de-a-ndoaselea. Copilul stângaci poate fi identificat după o mulţime de semne. Când un copil are dificultăţi la citit, scris etc, trebuie să ne gândim că avem probabil de-a face cu un stângaci. În majoritatea cazurilor jumătatea stângă a feţei este mai bine dezvoltată decât dreapta. Numeroşi stângaci prezintă dificultăţi la scris şi mulţi dintre dânşii renunţă să mai progreseze, scriind toată viaţa ilizibil. Alţii, dimpotrivă, îşi dau toată silinţa şi reuşesc să aibă o caligrafie ca de dreptaci. Sunt cei care şi-au biruit inferioritatea şi care, în genere, au dobândit marea aptitudine de a triumfa asupra greutăţilor; aceştia devin artişti etc. Dacă vedeţi o scriere foarte frumoasă la unul care scrie cu mâna dreaptă, trebuie să vă gândiţi că poate el a fost stângaci. Avem în oraş2 un număr de aproximativ 35-50 la sută stângaci. Poate că ei nu o ştiu, dar consecinţele le suferă. Veţi găsi un foarte mare număr de copii stângaci atât printre cei mai buni, cât şi printre cei mai răi oameni, la naturile problematice, începând cu artiştii şi terminând cu copiii-problemă.</p>
               <p rend="justify">În cazul nostru, copilul este bolnăvicios, răsfăţat de mama sa, bruscat de tată, ceea ce îl face să se refugieze şi mai mult lângă mamă. Tatăl ar trebui să se pună de acord cu ea în ceea ce priveşte educaţia copilului. Recent a apărut o situaţie pentru care el nu era pregătit. E dus la bunica sa, cu care nu se poate înţelege. Ea este dornică de linişte. La şcoală băiatul merge bine, dar, cu toate acestea, evadează. Progresează la învăţătură, pentru că poate s-o facă. Caută o compensaţie: stinghereşte procesul de învăţământ şi îi amuză pe copii. Aceasta nu-i este de ajuns şi are chef să fure. Să admitem că s-a lăsat antrenat; dar de ce nu s-a lăsat antrenat să-şi îmbunătăţească de pildă caligrafia? Are impresia că nu este tratat cu aceeaşi căldură sufletească cu care fusese obişnuit odinioară. Poate că în prezent se găseşte într-o situaţie mai bună, dar şi-a pierdut curajul. Poate că anterior nu a fost primit la şcoală atât de amabil ca astăzi. Trebuie să ne întrebăm dacă nu are nevoie de încurajare. Nu trebuie să îl zorim, ci să aşteptăm, să-i dăm răgazul necesar. Poate că ar trebui să-i spunem: „Văd că totul va merge bine! Constat că tu vei fi din nou printre cei mai buni elevi". El a dorit dintotdeauna ca institutoarea să se ocupe de dânsul. Dacă s-ar mai purta încă o dată aşa cum nu se cuvine, i-aş spune: „Nu merită să te osteneşti, noi toţi ne vom ocupa de tine". Asemenea afirmaţie ar putea să-l impresioneze. Modul în care urmează să fie pronunţată, depinde de individualitatea fiecăruia. În ceea ce mă priveşte, poate că aş face-o cu o nuanţă de umor.</p>
               <p rend="justify">NOTE</p>
               <p rend="justify">1 Sublinierea traducătorului.</p>
               <p rend="justify">2 Referire la Viena. (Nota trad.)</p>
            </div>
            <div type="div2">
               <head>VII. CÂND PRÂSLEA E DESCURAJAT</head>
               <p rend="justify">         „Emilare Mani".</p>
               <p rend="justify">Este vârsta pubertăţii. Cunoaştem că această problemă a fost tratată în diferite moduri, de la autor la autor. Unii au fost în stare să presupună că la această vârstă copilul este posedat de diavol sau intoxicat de vreo otravă endocrină. Astăzi, însă, ştim că nimic nu s-ar putea manifesta fără ca în prealabil să fi preexistat sub formă latentă. Capital este faptul că în momentul pubertăţii copilul are tendinţa de a demonstra că este un adult, că nu mai este copil. Dacă mă străduiesc să dovedesc că nu mai sunt un copil, voi depăşi totdeauna măsura, voi face gesturi exagerate şi voi încerca, prin toate mijloacele, să-i imit pe adulţi în toate manifestările lor. Supoziţia psihologilor (care nu sunt medici), potrivit căreia glandele genitale nu se dezvoltă decât concomitent cu pubertatea, nu poate fi admisă.</p>
               <p rend="justify">         „Este mezinul dintre alţi cinci copii, în vârstă de la 26 până la 17 ani. În şcoala primară a fost totdeauna printre primii, însă, de la intrarea sa în liceu, prezintă o relaxare şi riscă să fie exmatriculat din şcoală".</p>
               <p rend="justify">Eforturile mezinului, atât timp cât se află într-o situaţie agreabilă, sunt încununate de succes, dar dacă situaţia se schimbă, băgăm de seamă că el nu a fost suficient de pregătit pentru aceasta. El nu se poate adapta decât cu condiţia de a fi primul dintre cei din frunte.</p>
               <p rend="justify">         „A trebuit să repete clasa şi de atunci nu progresează decât cu multă greutate".</p>
               <p rend="justify">Fără îndoială că tulburările au început mai devreme, anume la începutul intrării în liceu. Nu suporta noua situaţie. Liceul are propriile-i exigenţe. Alţi profesori, care încă nu-l cunosc pe acest vechi faraon, nu-l tratează cu îndestulă afecţiune; el este ofensat şi surghiunit pe ultimul plan. La şcoala primară situaţia sa era uşoară, era bine văzut, iar acum se loveşte de dificultăţi şi nu mai progresează.</p>
               <p rend="justify">         „Spune că şcoala nu-i mai place, întrucât îi aduce mai multe necazuri decât bucurii".</p>
               <p rend="justify">Cu toate că exprimate altfel, acestea înseamnă pentru noi acelaşi lucru: el nu se simte în apele lui decât dacă trăieşte o anumită satisfacţie şi dacă poate fi primul.</p>
               <p rend="justify">         „Liceul i se pare cu totul detestabil de când unul dintre vechii colegi de la şcoala primară, care nu înregistrase succese deosebite, reuşise să nu repete clasa, devansându-l astfel cu un an".</p>
               <p rend="justify">Mezinul nu suportă ca un altul să i-o ia înainte. El a parcurs un drum lung până când i-a depăşit pe ceilalţi şi a luptat cu multe dificultăţi.</p>
               <p rend="justify">         „Se plânge de tratamentul rău pe care îl suportă la şcoală, aruncând cea mai mare parte a acestei greşeli pe dirigintele său care, pe cât s-ar părea, îi face, prin răutatea sa, viaţa grea".</p>
               <p rend="justify">Deci este de ajuns să nu-l răsfeţi, pentru ca el să-şi manifeste deodată indispoziţia.</p>
               <p rend="justify">         „Mama ne spune că, începând de la intrarea la liceu, s-a schimbat în toate privinţele, în dezavantajul său".</p>
               <p rend="justify">Prima întrebare pe care ne-o punem întotdeauna este următoarea: în ce situaţii a dat el expresie plângerilor şi în ce împrejurări s-au manifestat neajunsurile sale?</p>
               <p rend="justify">Liceul poate fi considerat drept un test. Faptul că din momentul intrării la liceu el s-a transformat, este un indiciu că nu a fost bine pregătit pentru această situaţie.</p>
               <p rend="justify">A doua întrebare este: cum se explică faptul că băiatul prezintă o pregătire insuficientă? Ştim că este vorba de un mezin şi că, în general, acesta este răsfăţat. Trebuie, deci, în examenul pe care îl întreprindem, să căutăm să confirmăm că avem de-a face în chip efectiv cu un copil răsfăţat.</p>
               <p rend="justify">         „El este nervos, iritabil."</p>
               <p rend="justify">Ca oricine, se simte jenat şi într-o situaţie care îl copleşeşte.</p>
               <p rend="justify">         „. Foarte neastâmpărat şi, în general, neascultător".</p>
               <p rend="justify">Acum înţelegem de ce conduita sa acasă este atât de rea. Atâta vreme cât un individ va cunoaşte întrucâtva succesul şi va înregistra reuşite, lucrul acesta se va repercuta şi în alte domenii. Dacă băiatul ar avea reuşite la şcoală, ele s-ar face remarcate şi acasă. Putem compara comportamentul său cu acela al unui slujbaş subaltern care este confruntat cu nemulţumiri la serviciu, unde se află expus criticilor şi injuriilor şi care, întors după aceea acasă, se ceartă cu nevasta şi copiii. Copilul ar vrea să ocupe, cel puţin acasă la el, poziţia cea mai înaltă. Faptul acesta se exprimă în neascultarea sa.</p>
               <p rend="justify">         „Potrivit informaţiilor furnizate de mamă, el este bun, ştie să îşi cucerească anturajul prin amabilitatea şi tandreţea lui".</p>
               <p rend="justify">Veţi întâlni adesea copii răsfăţaţi foarte pricepuţi să-i câştige pe alţii şi să-şi atragă afecţiunea din partea lor.</p>
               <p rend="justify">         „El face totul pentru mama sa, când o vede că plânge sau că suferă".</p>
               <p rend="justify">Fiind distribuitor de tandreţe, şi-a şi atins scopul, anume tiranizarea şi dominarea mamei sale. De acum încolo el îşi poate demonstra tandreţea. Şi aici avem de-a face cu un mod inteligent de a acţiona. Dacă s-ar comporta cu duritate, poate că ar fi pus în pensiune, pentru ca familia să nu mai aibă de suferit din această cauză; duritatea adăugându-se slabului său randament şcolar, el ar pierde partida. Constatăm că băiatul acesta mai nutreşte o anumită speranţă, pentru că altfel nu şi-ar manifesta bunătatea, tandreţea. Pentru dânsul se impune să păstreze favoarea mamei şi să găsească un ajutor în ea. Bunătatea sa nu o socotim o virtute, ci un subterfugiu reuşit, ca să nu întindă coarda peste măsură.</p>
               <p rend="justify">         „Tatăl a părăsit domiciliul conjugal de trei ani".</p>
               <p rend="justify">Probabil că această împrejurare a determinat schimbarea în atitudinea sa la şcoală. Plecarea tatălui a putut să coincidă cu perioada pregătitoare pentru intrarea la liceu, plecare *care trebuie să-l fi impresionat adânc. Poate că a vrut să plece împreună cu tatăl, poate că acesta este momentul în care a început noua situaţie, tatăl pe care îl iubea (deşi reprezenta atunci şi el o barieră pentru copil) era de-acum absent; ar voi, aşadar, să joace rolul „marelui Domn".</p>
               <p rend="justify">         „După opinia mamei, lipseşte din casă o mână forte".</p>
               <p rend="justify">Iată o informaţie preţioasă referitoare la stilul de viaţă al mamei: ea trăieşte cu convingerea că, în situaţia sa, o femeie este mult mai slabă şi că doar un bărbat ar putea ajunge la o soluţie. Dacă mi-aş permite să susţin aici că mama exprimă sentimentul ei de inferioritate nu numai prin aceasta, ci şi faptul că subînţelege: „sunt prea slabă, nu aş izbuti", mulţi nu ar înţelege-o pornind de la simpla reflecţie: „lipseşte o mână forte pentru băiat". Mama nu poate să facă altceva decât să-şi arate suferinţa.</p>
               <p rend="justify">         „Ea susţine că nu o poate scoate la capăt cu acest băiat".</p>
               <p rend="justify">         „De zece luni el doarme în camera mamei".</p>
               <p rend="justify">Poate că este un rezultat dobândit de el sau poate, dimpotrivă, mama are nevoie de prezenţa lui. Oricum, faptul demonstrează un ataşament puternic, însă excesiv, dacă luam în considerare că băiatul are deja 14 ani.</p>
               <p rend="justify">         „Trebuie totdeauna să insişti pentru ca el să se aşeze la masă".</p>
               <p rend="justify">Unul din semnele obişnuite la copiii răsfăţaţi este că ei fac mofturi în ceea ce priveşte mâncarea.</p>
               <p rend="justify">         „El nu urmează, în general, sfaturile care i se dau. Întârzie în pat până la ora nouă şi ajunge cu întârziere la şcoală".</p>
               <p rend="justify">Motivul este acela că se găseşte la o mare „distanţă" de şcoală. Dacă un copil întârzie la şcoală, avem în aceasta indiciul că raporturile sale cu şcoala sunt departe de a fi bune.</p>
               <p rend="justify">         „în asemenea caz el nu se atinge de micul dejun şi readuce acasă adesea gustarea pusă în ghiozdan".</p>
               <p rend="justify">Acesta este punctul sensibil al mamei, iar copilul, care l-a descoperit cu foarte mare exactitate, o torturează prin atitudinea lui. Mama a insistat prea mult asupra importanţei hranei, a supraevaluat-o, dezvăluindu-şi ea însăşi punctul sensibil, pe care copilul îl „exploatează".</p>
               <p rend="justify">         „Dacă ar fi s-o credem pe mamă, copilul nu prea minte, mai ales în chestiuni de bani".</p>
               <p rend="justify">Mama nu exprimă o opinie foarte clară, dat fiind faptul că, totuşi, este vorba de minciuni.</p>
               <p rend="justify">         „Ambiţia lui pare să vizeze alte domenii".</p>
               <p rend="justify">Se confirmă aici ceea ce cred că am descoperit într-un pasaj anterior. Copilul ar vrea, cu orice chip, să fie primul; el nu-şi pierde speranţa în această privinţă şi caută mijlocul de a-şi atinge scopul.</p>
               <p rend="justify">         „El este prim-solist în corul unui mare templu".</p>
               <p rend="justify">Constatăm, prin urmare, că a reuşit să fie primul. Se pune acum întrebarea: de ce nu este mulţumit? (Să notăm că are un frate care este excelent cântăreţ şi care dă concerte.) Probabil că faptul că a izbutit să fie prim-solist în corul unui templu nu îl satisface. Ambiţia sa este mai mare. Poate că vrea să ajungă şi mai sus. Ar trebui să i se dea o şansă şi în alte domenii. În aceste condiţii s-ar putea să se comporte corect şi la şcoală. Important este că nu şi-a pierdut speranţa şi că el continuă cursa. Dacă şi-ar pierde complet curajul, ne-am putea aştepta din parte-i la cele mai rele lucruri. Ar putea deveni criminal sau să se cufunde în nevroză. Dacă consimţim să aprofundam problema, servindu-ne de informaţiile de care dispunem până în prezent, ne vom găsi într-o situaţie relativ dificilă. Nu vedem nici un semn care să ne permită să presupunem că acest copil ezită în vreun fel. Nu-l găsim agresiv, deci mai probabil este că nu va deveni un nevrotic. Dacă ar fi fost mai activ, dacă, pe deasupra, ar prezenta tendinţa de a-i vătăma pe ceilalţi, de a da din coate mai agresiv, am putea presupune că ar putea să „îmbrăţişeze" o carieră de criminal. Faptul că minte în chestiuni de bani nu este pentru noi o informaţie suficientă în acest sens. Mai degrabă am putea presupune că, pierzându-şi speranţa, va deveni un nevrotic.</p>
               <p rend="justify">         „De câtva timp se interesează mai ales de bicicletă".</p>
               <p rend="justify">Prâslea! Faptul că ştie să ruleze bine pe bicicletă s-ar putea să-l facă să creadă că mai târziu va participa la curse cicliste.</p>
               <p rend="justify">         „Dorinţa lui cea mai mare este acum să aibă o bicicletă. Potrivit informaţiilor furnizate de mamă, el este cheltuitor".</p>
               <p rend="justify">Dacă această caracterizare se confirmă, am putea găsi aici o posibilitate de interpretare şi să tragem concluzia că acest băiat ar fi capabil să comită furturi, în cazul în care şi-ar pierde orice speranţă.</p>
               <p rend="justify">         „El dispune de o sumă de bani destul de importantă".</p>
               <p rend="justify">Probabil că afirmaţia este exagerată.</p>
               <p rend="justify">         „Are câţiva prieteni care învaţă la o altă şcoală, dar pe care mama nu-i agreează".</p>
               <p rend="justify">Este interesant de observat că îşi caută prieteni nu acolo unde a suferit eşecuri, ci mai degrabă acolo unde mai era încă în plină strălucire.</p>
               <p rend="justify">         „A fost fericit în timpul unei şederi la tatăl său, în Anglia".</p>
               <p rend="justify">Acolo, desigur, conduita lui a fost din cele mai amabile şi politicoase, deoarece se afla într-o situaţie care îi era pe plac şi povara şcolii nu-l mai apăsa.</p>
               <p rend="justify">         „Pesemne pentru că nu mai trebuia să frecventeze şcoala".</p>
               <p rend="justify">         „De un anumit timp ar fi mai puţin dezordonat".</p>
               <p rend="justify">         (Ca urmare a unui tratament aplicat de dr. V.)</p>
               <p rend="justify">Dezordinea este semnul copilului răsfăţat.</p>
               <p rend="justify">         „O anchetă la şcoală ne arată că întreaga familie este probabil responsabilă de neglijenţa acestui copil. Cu toţii zăbovesc în pat până la amiază".</p>
               <p rend="justify">Aş dori să vă împărtăşesc o observaţie care mi se pare foarte importantă. În epoca noastră, marcată de necesitatea tatălui de a munci intens, ceea ce în cele mai multe cazuri face şi mama, sunt rare ocaziile de a strânge rândurile familiei; de aceea mi se pare deosebit de important, pentru viaţa ulterioară a copilului, ca întreaga familie să se găsească reunită dimineaţa, la ora 7, pentru micul dejun (ţinând seama de orarul şcolilor noastre). Veţi constata că acolo unde lucrul acesta nu se face, apar în familie numeroase necazuri. Copiilor care, de la cea mai fragedă vârstă, nu au fost obişnuiţi să se reunească în jurul mesei familiale, le va lipsi baza unei veritabile educaţii sociale. Este locul unde toată lumea ar trebui să converseze într-o atmosferă de bună dispoziţie, de veselie, să discute deschis, dar nu pe teme criticabile sau pe tema slabelor randamente şcolare etc. Acestea trebuie abordate în alte momente. Veţi şti vreodată să apreciaţi îndeajuns avantajul de a avea reunită familia, la ora 7 dimineaţa, pentru micul dejun? De douăzeci de ani insist asupra acestui lucru. Răspunsul este adesea un surâs neîncrezător, mulţi reufuzând să creadă în acest sfat. Am avut totuşi posibilitatea să constat că anumite dificultăţi nu au fost de găsit decât acolo unde nu există această obişnuinţă.</p>
               <p rend="justify">Fireşte că acela care zace toată dimineaţa în pat, seara nu va putea adormi, lipsindu-i oboseala naturală de rigoare. Când auzim pe câte unii plângându-se de faptul că seara copiii lor fug de acasă spre a-şi petrece timpul la cârciumă sau la cinematograf, le putem imputa circumstanţa arătată mai sus. Cu ajutorul acestui obicei, pe cât de simplu, pe atât de uşor de realizat, s-ar putea preveni o mulţime de rele.</p>
               <p rend="justify">         „Potrivit informaţiilor furnizate de diriginte, întreaga familie minte şi mi se pare indicat să receptăm informaţiile care provin de la aceasta cu o anumită neîncredere, deoarece mama mi se pare că, din fanfaronadă, nu spune adevărul."</p>
               <p rend="justify">Dacă ţinem seama de cele spuse mai sus, nu găsim că fanfaronada mamei este mare lucru. Este incontestabil faptul că băiatul este inteligent şi că are o voce frumoasă; probabil că acestea reprezintă mult în ochii mamei, dar eu nu aş vedea aici nici o fanfaronadă.</p>
               <p rend="justify">         „Deoarece toţi profesorii sunt de acord că băiatul este mincinos, neatent, puturos şi prefăcut".</p>
               <p rend="justify">Caracterizarea este dură. Dacă este să admitem că este exactă, ea nu este mai puţin o critică severă. Băiatul pare să vadă în toţi profesorii săi nişte duşmani. Particularităţile acestea reprezintă manifestări ostile corespunzătoare unei lupte permanente.</p>
               <p rend="justify">         „Dar ei toţi au convingerea că băiatul nu este prost şi că ar putea răspunde exigenţelor şcolii în cazul în care ar avea condiţii mai bune; în prezent nu răspunde acestor exigenţe".</p>
               <p rend="justify">Atunci când băiatul acesta, care vrea să se afle mereu în frunte, se confruntă cu o situaţie grea, nu poate face faţă exigenţelor şcolii. Găsim aici trăsăturile de caracter ale luptătorului care se opune unei puteri superioare.</p>
               <p rend="justify">         „Numai la patru materii de studiu se arată insuficient pregătit: matematică, istorie, geografie, religie".</p>
               <p rend="justify">Este surprinzător ca el să nu reuşească în ceea ce priveşte religia, dar poate că nu se înţelege cu profesorul care o predă. Prezintă interes gradul în care a rămas în urmă la învăţătură. Cât priveşte matematica, veţi constata, în genere, că la această materie au dificultăţi copiii răsfăţaţi. E posibil, pe de altă parte, ca el să fie pe picior de luptă cu profesorul respectiv. Nu-mi pot explica dificultăţile întâmpinate de acest copil la matematică decât prin faptul că, spre deosebire de alte materii, matematica face abstracţie de orice regulă. Această materie lipsită de orice regulă planează în spaţiul liber1; trebuie să ajungi la o concluzie prin propria ta putere şi prin combinaţii. Adică un lucru de care sunt incapabili copiii răsfăţaţi, pentru că ei ar dori să se sprijine pe ceva, să aibă un suport. Acest suport l-ar putea eventual găsi în regulile unei limbi străine, dar nu în matematică, de unde şi frecventele eşecuri ale acestor copii la materia respectivă.</p>
               <p rend="justify">Este probabil ca examinarea inteligenţei, efectuată recent, să confirme faptul.</p>
               <p rend="justify">         „Examinarea inteligenţei arată un coeficient în jurul a 100".</p>
               <p rend="justify">În ceea ce ne priveşte, suntem convinşi că băiatul este inteligent. Se pune, în acest caz, întrebarea ce este de făcut. Terapeutica decurge în mod automat din cele spuse mai sus. Trebuie apelat la cineva care să-i câştige încrederea. La cineva care, de asemenea, să-l încurajeze şi să-i amplifice interesul faţă de colegii săi şi faţă de toate materiile de învăţământ. S-ar putea discuta deschis cu dânsul, conştientizând la el ceea ce băiatul simte în mod obscur că nu merge în comportamentul său. După un astfel de tratament băiatul îşi va reduce neîndoielnic la minimum atitudinea sa eronată. S-ar putea, de asemenea, să i se atragă atenţia asupra faptului că există dificultăţi şi că trebuie să te dovedeşti puternic în faţa greutăţilor pe care le întâlneşti. Nu va reuşi însă decât acel educator în care copilul are încredere. Probabil c^ă un prieten va reuşi mai bine în acest caz, deoarece băiatul le va stima pe femei tot atât de puţin ca pe propria-i mamă; iar, pe de altă parte, ştim că el se comportă faţă de tatăl său într-un mod cu totul diferit, atitudinea sa fiind agravată din momentul în care acesta din urmă nu s-a mai putut ocupa de copil. Fratele său mai mare ar trebui să-i câştige încrederea, ar trebui să-i înţeleagă situaţia în ansamblul ei, cu toate corelaţiile. Ar trebui, fără a-l critica, să-i propună o nouă viaţă, ştergerea cu buretele a întregului trecut. Ar trebui să-i facă explicită dorinţa lui secretă de a deveni cântăreţ. Ar trebui să-l convingă că şi-a pierdut interesul pentru şcoală pentru că a crezut că nu va putea juca un rol în domeniul muzicii. Acest frate mai mare ar trebui, de asemenea, să le ceară profesorilor să-i acorde băiatului un anumit răgaz; pentru că, fie şi dacă el reuşeşte să-l redreseze, rezultarul ar fi negativ în cazul în care băiatul ar primi o notă proastă. Slabul său randament şcolar actual poate fi pus pe seama sentimentului de oprimare pe care îl trăieşte în şcoală.</p>
               <p rend="justify">NOTE</p>
               <p rend="justify">1 Aserţiune surprinzătoare, dacă ne gândim că începând cu cele patru operaţii fundamentale ale aritmeticii, cu „regula de trei compusă" şi cu „regula de trei simplă", matematica este guvernată de tot felul de reguli. Ce-i drept, însă, toate aceste reguli nu se sprijină pe procese vizibile în natură, nu au „materialitatea" acestora, lăsând impresia planarii în vid, în convenţional. (Nota trad.)</p>
            </div>
            <div type="div2">
               <head>VIII. DEBIL MINTAL SAU COPIL-PROBLEMĂ?</head>
               <p rend="justify">Este extrem de important să ne facem o idee prin noi înşine asupra unui caz de copil greu educabil, mai înainte de a-l fi văzut pe copil sau pe mamă. Vă voi expune istoricul unui caz şi veţi vedea cum fac eforturi să trag concluzii până şi din cea mai insignifiantă informaţie: „în toamna anului 1915, când B. a venit la grădiniţa de copii, era copilul cel mai neglijat şi mai arierat ce s-ar putea imagina, atât din punct de vedere fizic, cât şi intelectual".</p>
               <p rend="justify">Putem deduce de aici că nimeni nu s-a ocupat de dânsul. O particularitate a dezvoltării intelectuale este aceea că trebuie ca un copil să se găsească în chip necesar în relaţie cu cineva care să-i permită exersarea spiritului.</p>
               <p rend="justify">         „Este subalimentat, rău îngrijit, insuficient îmbrăcat, desculţ, cu toate că suntem în toiul iernii".</p>
               <p rend="justify">Este vorba, pe cât se vede, de un copil provenit dintr-o familie foarte săracă.</p>
               <p rend="justify">         „Avea şi o întârziere intelectuală foarte accentuată şi abia dacă putea să vorbească".</p>
               <p rend="justify">Dezvoltarea limbajului copilului nu poate avea loc decât în condiţiile unui raport social. Dacă îi lipseşte acest raport, copilul nu-şi poate dezvolta limbajul.</p>
               <p rend="justify">Se impune, de asemenea, să ne punem întrebarea dacă nu cumva copilul este un deficient mintal. Nu este decât o ipoteză şi trebuie să ne continuăm cercetările cu prudenţă, deoarece, emiţând un astfel de diagnostic, s-a terminat cu copilul. Este de neiertat să numeşti prostănac un copil care nu este aşa ceva.</p>
               <p rend="justify">         „Când s-a încercat să se stea de vorbă cu dânsul, s-a ascuns şi a început să urle şi să se zvârcolească".</p>
               <p rend="justify">Dacă cineva încearcă să se apropie de dânsul, ia poziţie de apărare. Lasă impresia că aparţine celui de-al treilea tip de copii: cei nedoriţi, nelegitimi sau infirmi. Se vede cât de colo că îşi priveşte semenii cu ostilitate.</p>
               <p rend="justify">         „Este foarte laş."</p>
               <p rend="justify">O fiinţă nu are curaj decât acolo unde se simte acasă.</p>
               <p rend="justify">         „I-a atacat pe copii, luând seama ca să nu fie şi el atacat de către aceştia. La masă avea nevoie să fie ajutat, aşteptând să fie hrănit".</p>
               <p rend="justify">Trebuie să receptăm cu rezervă aceste informaţii. Aşa sunt, în general, copiii răsfăţaţi, care prezintă dificultăţi în ceea ce priveşte hrănirea. Dar este posibil ca şi aici să avem de-a face cu o atitudine de ostilitate. Într-adevăr, este cu putinţă ca cineva să-şi dea osteneala să-l îndoape pe un copil pe care nu-l iubeşte, ca astfel să termine mai repede cu el. Aşa se face că acesta nu învaţă să mănânce.</p>
               <p rend="justify">         „El însă adesea refuza hrana, cu toate că era flămând".</p>
               <p rend="justify">Copilul acesta se poartă ca într-o ţară duşmană. Trebuie, însă, să cercetăm atent dacă nu prezintă semne de deficienţă mintală.</p>
               <p rend="justify">         „De altfel, după o scenă, de care cei din jurul copilului nu au ţinut nicicum seama, el s-a calmat şi a înfulecat cu lăcomie mâncarea".</p>
               <p rend="justify">Aşadar, nu stătea chiar atât de rău cu mâncatul.</p>
               <p rend="justify">         „Este un copil legitim. A învăţat foarte târziu să meargă şi să vorbească, dar până acum nu a reuşit să se exprime corect".</p>
               <p rend="justify">Ne explicăm dificultăţile în ceea ce priveşte limbajul. Cât despre mers, este necesar să ne gândim la dificultăţi organice. Poate că şi apariţia dinţilor este în întârziere, ceea ce face parte din dispersarea părinţilor şi fără îndoială că exista în familie o persoană care se ocupa de el. Poate o bunică, o mătuşă, o soră mai mare, de care copilul putea dispune într-o anumită măsură. În aceste condiţii, am putea trage concluzia noastră, înţelegând atitudinea sa la grădiniţa de copii. Dacă concepţia nu ni se confirmă, o vom modifica cu dragă inimă.</p>
               <p rend="justify">         „. Şi se revolta împotriva lor la cea mai mică ocazie".</p>
               <p rend="justify">Se pare că membrii familiei nu l-au tratat cu prea mare duritate. A se opune este un mijloc de luptă, iar în faţa unui anturaj deosebit de puternic un copil nu se revoltă. Poate că mai înainte se aflase într-un mediu în care era înconjurat de o anumită afecţiune, cum nu a fost cazul ulterior. Trebuie să avem unele puncte de plecare pentru a ne putea continua cercetările.</p>
               <p rend="justify">         „Lovea cu picioarele, se rostogolea pe jos, urla, apuca şi trântea tot ce îi ieşea în cale".</p>
               <p rend="justify">Constatarea aceasta vine să întărească ipoteza unui anturaj schimbat în defavoarea copilului. Probabil că a avut loc o schimbare de situaţie. Cele presupuse de noi se confirmă: mai întâi răzgâiat, după aceea a fost neglijat, iar faptul acesta l-a adus în stare de sălbăticie şi ostilitate.</p>
               <p rend="justify">         „îşi udă în mod constant aşternutul".</p>
               <p rend="justify">Probabil că vrea ca cineva să se ocupe de persoana lui şi că are tendinţa să se facă remarcat într-un mod dezagreabil.</p>
               <p rend="justify">         „. Şi îşi roade unghiile"1.</p>
               <p rend="justify">Veţi regăsi acest obicei la copiii încăpăţânaţi. Li se cere mereu să nu-şi roadă unghiile, iar ei, continuând s-o facă, îşi arată prin aceasta opoziţia.</p>
               <p rend="justify">         „Lăcomia lui era atât de mare încât la gustarea de după-amiază uneori se repezea şi le lua copiilor câte ceva din mână".</p>
               <p rend="justify">Nu are un sentiment de comuniune socială prea dezvoltat şi acest fapt se manifestă şi prin gesturile lui.</p>
               <p rend="justify">         „Avea un rahitism foarte accentuat şi o mare rămânere în urmă în ceea ce priveşte dezvoltarea intelectuală".</p>
               <p rend="justify">Confirmare, deci, a presupunerilor noastre.</p>
               <p rend="justify">         , Nici o urmă de sociabilitate, aşa încât nu se înţelegea cu nimeni".</p>
               <p rend="justify">Acest comportament corespunde atât tipului de copil răsfăţat, cât şi tipului de copil detestat.</p>
               <p rend="justify">         „Chinuia animalele".</p>
               <p rend="justify">O astfel de manifestare este de asemenea comună celor două tipuri de copii menţionate. Astfel de copii vor să-şi demonstreze puterea.</p>
               <p rend="justify">         „Prindea muşte şi le strivea cu o bucurie aparte".</p>
               <p rend="justify">Îl vedeţi aici pe cel puternic în faţa celui slab.</p>
               <p rend="justify">         „Voia să fie întotdeauna cel dintâi".</p>
               <p rend="justify">Opinia pe care am exprimat-o la început se adevereşte. Poate că anterior părinţii săi s-au aflat într-o situaţie mai bună, ca apoi să decadă; din acel moment el a fost lipsit de căldura familiei, de afecţiune.</p>
               <p rend="justify">         „Preocuparea lui permanentă este să comande, iar dacă nu reuşeşte, îşi pocneşte camarazii, răstoarnă mesele şi scaunele, se trânteşte pe jos şi nu mai vrea să ştie de nimeni şi de nimic".</p>
               <p rend="justify">Trăsături de caracter ale unui copil răzgâiat, care nu concepe să nu se afle mereu în centrul atenţiei.</p>
               <p rend="justify">         „în prezent frecventează cu plăcere grădiniţa de copii şi îşi dă silinţa să aibă întotdeauna asupra sa batista pe care i-am făcut-o cadou".</p>
               <p rend="justify">Dă semne de adaptare, cum ne-o şi arată relaţia amiabilă stabilită cu educatoarea de la grădiniţă. Constatăm că aceasta a ştiut să-i câştige încrederea şi să reconstituie situaţia agreabilă în care copilul a fost răsfăţat. În mintea lui aceasta se traduce cam în felul următor: „Iată-te în plăcuta situaţie către care tu tinzi dintotdeauna". De acum încolo trebuie să-i fie trezit interesul pentru alte lucruri, care l-au lăsat rece până în prezent.</p>
               <p rend="justify">         „îl interesează tot ceea ce vede aici. Este fericit dacă i se dau ocupaţii cât de multe; de pildă să hrănească o pasăre, să ude florile, să măture, să-i ajute pe cei mai mici decât el să se încalţe şi aşa mai departe".</p>
               <p rend="justify">Supoziţia noastră, potrivit căreia ne-am fi putut afla în faţa unui caz de deficienţă mentală începe să se clatine. Copilul este adaptabil, s-a împrietenit cu educatoarea şi se comportă cu bun-simţ. Diagnosticul de deficienţă mentală mi se pare insuficient motivat şi nu merită să fie reţinut.</p>
               <p rend="justify">         „Situaţia lui familială este cât se poate de tristă. Tatăl său a murit de tuberculoză; mama, muncitoare, nu se preocupă de educaţia lui".</p>
               <p rend="justify">Cine l-o fi răsfăţat? Poate tatăl său, înainte de a muri?</p>
               <p rend="justify">         „Mama băiatului a vândut lucrurile pe care i le dădusem – paltonaşul de iarnă, încălţările etc.</p>
               <p rend="justify">—  Şi ni l-a trimis din nou în zdrenţe".</p>
               <p rend="justify">Imaginaţi-vă situaţia acestui copil detestat, crescut într-o atmosferă lipsită de dragoste şi de căldură (în înţelesul aproape propriu al cuvântului, dat fiind faptul că i-a vândut paltonaşul de iarnă).</p>
               <p rend="justify">         „Este mezinul; ceilalţi copii sunt în vârstă de 10,15 şi 19 ani".</p>
               <p rend="justify">Iată ceea ce ne permite să presupunem că poate unul dintre aceşti copii s-a ocupat în mod special de mezin. Pentru că, în ceea ce priveşte dezvoltarea copilului, suntem obligaţi să ţinem seama de faptul că el este cel mai mic. Dacă avem în vedere faptul că a fost răsfăţat, este cert că, în calitatea lui de mezin, dispunea de o anumită putere. Are trei înaintaşi şi vrea să-i imite. Dar nu vrea ca ei să dispună de mai multă putere decât dânsul, ci el să fie acela care se află în frunte, mai ceva decât oricare din fraţii săi.</p>
               <p rend="justify">         „Adesea plânge, dar numai când îşi manifestă opoziţia sau când îl apucă furia".</p>
               <p rend="justify">Plânsul este o armă deosebit de eficace. Atunci când copiii observă că prin plâns nu ne impresionează, se opresc. Băiatul nostru se slujeşte de plâns pentru a se pune în valoare. Un cuplu de surdomuţi avea un băiat care auzea şi vorbea bine. Când se lovea, plângea fără a scoate nici cel mai mic zgomot. Lacrimile îi curgeau pe obraji, dar într-o muţenie totală. Înţelegem foarte bine lucrul acesta, întrucât copilul ştia că zgomotul nu avea nici un efort asupra părinţilor săi. Identificăm şi aici amprenta lăsată de anturajul în care se dezvoltă copilul.</p>
               <p rend="justify">         , Jocurile lui preferate sunt gimnastica şi construcţiile".</p>
               <p rend="justify">Este probabil ca acest copil să nu fie nici atât de neîndemânatic şi nici înapoiat mintal.</p>
               <p rend="justify">         „Basmele lui preferate sunt «Spiriduşul» şi «Frumoasa din pădurea adormită».</p>
               <p rend="justify">A încerca să tragi învăţăminte din basmele de acest fel este a-ţi pune serios mintea la contribuţie. În cel dintâi este vorba de un vicleşug dejucat printr-un alt vicleşug. Cât despre preferinţa faţă de „Frumoasa din pădurea adormită", ea ni se pare semnificativă. Fără îndoială că băiatului îi place basmul acesta întrucât exprimă întrucâtva speranţa de a-şi asigura succesul printr-un act de extraordinar curaj. Cred că materia acestor basme trebuie profund explorată, spre a se stabili ce elemente îi impresionează în mod deosebit pe copii. Cunoscându-l mai bine pe băiatul nostru, am putea înţelege mai exact de ce îi plac lui îndeosebi aceste două basme.</p>
               <p rend="justify">         „Ziua în amiaza mare el visează".</p>
               <p rend="justify">Dacă prin aceasta trebuie să înţeleg că el se lasă pradă reveriilor, faptul ne aminteşte de „Frumoasa din pădurea adormită" care şi ea, doarme. Cum să găsim noi un fir conducător, care să ne ajute să-l înţelegem mai în profunzime pe acest copil?</p>
               <p rend="justify">         „Cu câtva timp în urmă el adormea din cauza slăbiciunii fizice, ceea ce ne făcea să ne temem că într-o zi nu se va mai trezi".</p>
               <p rend="justify">Poate că acea slăbiciune era în legătură cu ideea din „Frumoasa din pădurea adormită". Am motive să cred că un astfel de copil este mai interesat decât alţii de somn, dat fiind că îl pasionează basmul la care ne-am referit.</p>
               <p rend="justify">         „Pe cât se pare, copilul acesta a fost martirizat".</p>
               <p rend="justify">Pesemne că mama copilului nu fusese zgârcită cu bătăile.</p>
               <p rend="justify">         „Peste tot se simte respins şi caută să atragă atenţia celorlalţi".</p>
               <p rend="justify">Această trăsătură nu este proprie copilului martirizat care fuge de ceilalţi şi caută totdeauna să se eschiveze. În cazul de faţă avem de-a face cu un copil răsfăţat, care vrea să capteze mereu atenţia anturajului.</p>
               <p rend="justify">         „Laudele sunt pentru el totul. Când i se spune: «Ei bine, B., tu eşti un băiat comsecade!», ochii îi strălucesc şi, pentru moment, totul merge bine".</p>
               <p rend="justify">Caracter de copil răsfăţat. Într-o asemenea situaţie, el este în elementul lui: este scopul vieţii sale, al strădaniilor lui.</p>
               <p rend="justify">         „Dacă începe un lucru, îl duce până la capăt, iar dacă e lăudat, e fericit să facă încă pe atât".</p>
               <p rend="justify">Iată calea pe care îl puteţi mobiliza pe băiatul acesta. Dacă lucrează, este în primul rând pentru că în felul acesta este pus în situaţia de a fi lăudat şi iubit. Trebuie de folosit această situaţie şi să continuăm să-l facem să înţeleagă că este bine să se facă util, dar abţinându-ne de a-i adresa imediat laude. Este suficient să-i spunem: dacă procedezi aşa şi nu altfel, va fi cât se poate de bine.</p>
               <p rend="justify">         „Se comportă ca un puştiulică de doi ani, ba chiar o face pe bebeluşul şi pe prostul, numai ca să fie mângâiat şi răsfăţat". '</p>
               <p rend="justify">Veţi vedea nu rareori copii răzgâiaţi şi chiar şi adulţi care se comportă ca nişte copilaşi, mimând pelticia copiilor mici. Ei regretă acea stare din trecut şi ar dori să revină la ea, simţindu-se atunci la fel de bine ca în paradis. Probabil că răsfăţul băiatului datează din perioada în care el a fost bolnav. În cursul unei boli survin stări grave când nu se poate să nu-l dezmierzi pe copil. De aici se trage nevoia lui de a fi mângâiat, de a se face lăudat şi iubit. Se comportă în consecinţă, dar fără a fi conştient de aceasta. Aşadar, explicându-i cum stau lucrurile, am putea obţine totul de la dânsul.</p>
               <p rend="justify">         „Vorbeşte foarte prost. Este bine conformat, dar din când în când suferă de urechi".</p>
               <p rend="justify">Probabil că este vorba de o otită a urechii medii, nevindecată complet. Dacă nu a fost atins în profunzime de această boală, s-ar putea ca el să prezinte o mare sensibilitate în ceea ce priveşte audiţia şi muzica, dat fiind faptul că auzul său este probabil mai fin decât la majoritatea oamenilor. Avem o confirmare în legătură cu această maladie serioasă din prima sa copilărie. Nu toţi copiii fac otită la urechea mijlocie. În acest caz am putea să-i revelăm un nou domeniu de formare. L-am putea integra în societate prin intermediul unui cor, în general prin intermediul muzicii.</p>
               <p rend="justify">         „Este întârziat din punct de vedere intelectual, prezentându-se ca un copil în vârstă de trei ani".</p>
               <p rend="justify">Băiatul, care o face mereu pe copilaşul în vârstă de trei ani şi lasă impresia că-i lipseşte inteligenţa, pe când, în realitate, are cinci ani, ne-ar putea lăsa impresia că este un deficient mental; trebuie, însă, înainte a trage o concluzie, să-l supunem unor testări temeinice.</p>
               <p rend="justify">         „în general, nu reacţionează decât faţă de persoanele cu care este obişnuit".</p>
               <p rend="justify">Trăsătură de caracter proprie copilului răsfăţat.</p>
               <p rend="justify">         „Randamentele sale şcolare pozitive nu sunt notabile decât în domeniul exerciţiilor fizice, gimnastica obişnuita sau ritmică fiind ocupaţia sa favorită, în care ajunge la rezultatele strălucite".</p>
               <p rend="justify">Încă nu-mi permit să conchid. Rareori auzim vorbindu-se de copii deficienţi mental care să obţină rezultate remarcabile la gimnastica normală sau ritmică. A izbuti însă o mişcare sistematică în gimnastică, a ajunge la reuşite strălucite ne arată un dar al combinaţiei de care nu dispune un deficient mental.</p>
               <p rend="justify">NOTE</p>
               <p rend="justify">1 Manifestare impulsivă descrisă în psihopatologie şi psihiatrie sub denumirea de onicofagie. Are Loc la copiii cu tulburări de afectivitate (emotivi, timizi etc.), care trăiesc într-un mediu ostil, ameninţător. Unii psihanalişti socot onicofagia un act care se înscrie în manifestările sadicorale ale anumitor copii (autosadism). Dacă nu se intervine Ia timp cu remedii psihopedagogice potrivite, obiceiul poate persista toată viaţa. (Nota trad.)</p>
            </div>
            <div type="div2">
               <head>IX. O AMBIŢIE CARE DUCE LA RĂTĂCIREA DRUMULUI ÎN VIAŢĂ.</head>
               <p rend="justify">Institutoarea ne expune următorul caz: „M. este în vârstă de nouă ani şi este în clasa a patra. Este cea mai mică dintre cinci copii, câţi sunt In familie. Fraţii şi surorile ei au 25, 23,15 şi 14 ani. Fata cea mare, măritată de-acum, are un copil în vârstă de câteva săptămâni. În situaţia ei de mezină, frumuşică şi plăcută, M. a fost deosebit de răsfăţată de către părinţi, fraţi şi surori. Educaţia şi supravegherea ei au căzut îndeosebi în sarcina fraţilor şi surorilor, deoarece părinţii lucrau toată ziua. Tatăl este slujbaş la o casă de comerţ şi lipseşte de acasă între ora 7 dimineaţa şi ora 6 seara. Mama e corsetieră şi este de asemenea ocupată toată ziua. La intrarea în şcoală fetiţa s-a făcut remarcată în clasă într-un mod cât se poate de neplăcut, prin flecăreli, prin neastâmpăr, printr-o atitudine exagerat de arogantă, prin lipsa sensibilităţii, prin tendinţa la gâlceava şi sălbăticia cu care îşi trata colegele. Institutoarea de la clasa întâi o menţionează adesea ca pe „o copilă teribilă", însă foarte inteligentă şi, după chef, când extrem de muncitoare, când de o lene exasperantă. Dat fiind că o cunosc din clasa a doua, nu o pot acuza de trândăvie. Dimpotrivă, este foarte harnică, este foarte bună la compunere, imaginaţia îi este vie, se exprimă bine, recită la fel de bine, scrie caligrafic şi insistă asupra curăţeniei, ca rezultat al cochetăriei, trebuie să o recunoaştem. Îi place mult să se facă admirată. Când o temă îi reuşea în mod deosebit, venea în faţa clasei cu caietul, ca să mi-l arate: „Eu am făcut asta!". Se bucură când o lauzi. Abordează temele într-un mod plin de dexteritate şi îndrăzneală. La gimnastică este foarte bună şi curajoasă. A învăţat singură să meargă pe bicicletă şi să înoate; acum doreşte să aibă o pereche de patine, spre a învăţa anul acesta să patineze. Tendinţa ei de a se pune în valoare este, însă, foarte puternică, împingând-o fără încetare la a se face remarcată, lucru imposibil într-o colectivitate de treizeci de copii. Atunci ea tulbură procesul de învăţământ, luându-le vorba din gură celorlalţi, fără a se putea stăpâni, deşi în mai multe rânduri a fost dojenită pentru purtarea ei. Încă şi mai puţin îşi poate stăpâni curiozitatea. Când îi semnalez unei eleve vreo greşeală în caiet, ea îşi părăseşte locul din bancă, spre a lua şi ea cunoştinţă de greşeala colegei. O atrage îndeosebi ceea ce este interzis. Anul trecut directoarea s-a opus oricărei deghizări înainte de lăsata secului, ca să nu se sperie copiii din clasa întâi, care era vecină. A doua zi, în recreaţie, M. s-a dus la W. C. şi după câteva minute s-a năpustit în clasă, deghizată în diavol, fluturând în aer o nuia, bruscân-du-i pe copii şi urlând. Am certat-o şi am întrebat-o dacă nu era la curent cu interdicţia de a se deghiza; n-am obţinut de la dânsa nici un răspuns. Ori de câte ori o iei la întrebări, se comportă la fel. De notat este că niciodată nu te poate privi drept în ochi. Manifestă semne de mare nelinişte dacă, în timpul orei, o privesc câtăva vreme. În cazul acesta întoarce ochii cu jenă, aruncându-mi din când în când câte o privire timidă, ca să vadă dacă o mai privesc sau nu. Să spunem, în treacăt, că nu este necinstită. Mama fetei susţine că fata nu minte niciodată.</p>
               <p rend="justify">Nevoia ei de a se pune în valoare s-a manifestat în mod izbitor în următoarele împrejurări: Anul trecut am avut o inspecţie la ora de muzică. De mai multe ori până atunci, ca măsură disciplinară, M. fusese dată afară de la acest curs, pentru pălăvrăgeală şi alte feluri de a întrerupe mereu activitatea didactică. Cu prilejul inspecţiei a fost şi ea prezentă. Neavând, din cauza absenţelor, acelaşi antrenament ca restul clasei, evident că nu s-a putut distinge. Dar să stea pur şi simplu în rând cu ceilalţi şi să facă ce făceau ei, fără a se face remarcată, nu era lucru suportabil pentru dânsa. În timpul recreaţiei ea s-a apropiat de inspectoarea care conversa cu cineva şi a făcut o piruetă, gimnastica fiind domeniul în care excelează. Îi place să facă farse. Mi-a povestit, bunăoară, că într-o zi a lăsat să scape pasărea dintr-o colivie pe care proprietarul o pusese în curte, bucurându-se că acesta nu-l găseşte pe autorul farsei. Pretinde că i se făcuse milă de acea pasăre care piuia. Pe timpul vacanţei, ca să se amuze, a lăsat să cadă cu totul oblonul din fier al unei măcelării de vizavi de casa în care locuia. Când măcelăreasa a ieşit şi i-a aplicat o corecţie fetei, mama acesteia a ieşit la rându-i din magazinul ei şi a pălmuit-o pe măcelăreasă, ceea ce i-a adus un proces şi o amendă de 10 coroane. Mama m-a rugat să fiu cât se poate de severă cu fata, care, acasă, o exasperează. Este încăpăţânată şi ori de câte ori mama îi spune să facă ceva îi răspunde cu „nu vreau şi gata!", fără a ceda, în general, decât cu forţa. Dacă femeia aceasta ar dispune de mijloacele necesare, ar încredinţa unor copilul străini, ca să-i dea o educaţie corespunzătoare, deoarece părinţii, cu comerţul lor, nu se pot ocupa suficient de copilă. Cât despre fraţi şi surori, ei o resping, cu toate că o iubesc mult şi sunt blânzi cu dânsa. La şcoală ea se comportă la fel. Nu trece zi în care să n-o vezi bătând o colegă sau trântind-o la pământ fără nici un motiv. Două fetiţe au şi fost serios rănite, din cauză că ea le-a izbit de perete sau de colţurile băncilor. Pe drumul la şcoală le trage de păr pe colege sau le ameninţă cu „săpuneala" la ieşirea de la şcoală. Din toate aceste pricini colegele nu o văd cu ochi buni şi se tem de ea. Dacă, în timpul orei, vreo vecină îi cere să stea liniştită, ea îi dă ghionti, o pişcă sau o loveşte cu picioarele, pe sub bancă. Convocarea la şcoală a părinţilor nu a dat rezultate până în prezent. S-a prezentat întotdeauna mama, iar aceasta aruncă vina pe tatăl fetei, care o răsfaţă din cale-afară pe copilă. Nu am avut niciodată prilejul să discut cu tatăl, însă mama fetei a promis să-l aducă azi la şcoală".</p>
               <p rend="justify">Dr. A: în expunerea detaliată cu privire la această fetiţă a fost subliniat cu multă precizie punctul central al dezvoltării ei. Fetiţa manifestă o tendinţă deosebit de marcată către o punere în valoare rău orientată. Ni s-a făcut cunoscut că avem de-a face cu o mezină şi că aceasta a fost răsfăţată; răsfăţul pare a ne explica de ce este atât de mare tendinţa ei de a se pune în valoare. Ca mezină, ar dori să-i depăşească pe toţi. Dar în afară de randamentul ei şcolar bun, se constată un atât de mare număr de lipsuri, încât eşti uluit. Înţelegem prea bine de ce comportamentul fetiţei merge din rău în mai rău. Fetiţa se comportă ca într-o cursă de prins şoareci, neputând scăpa de propria-i soartă; ea ar vrea să fie punctul de atracţie, dar, dat fiind faptul că a acţionat atât de greşit, pretutindeni se loveşte de rezistenţă şi este incitată să continue. Aş dori ca, în câteva cuvinte, să arăt ceea ce m-a frapat în această excelentă expunere, referitor la linia dinamică a copilului. Este foarte vădită la ea tendinţa de a vrea să le depăşească pe colegele ei de şcoală.</p>
               <p rend="justify">Hv. ir.</p>
               <p rend="justify">Nu a obţinut decât un succes parţial şi încearcă să recupereze ceea ce a pierdut datorită absenţelor de la şcoală, în urma exmatriculărilor, precum şi a dificultăţilor pe care le are în raporturile cu mama sa. Putem emite ideea că, dacă ar fi prima din clasă, comportamentul ei s-ar schimba radical. Nu ea însăşi s-ar schimba, cât situaţia ei ar fi mai bună; tendinţa ei de a se pune în valoare nu suportă viaţa de acasă, pe când la şcoală, cu colegele ei, se află pe picior de luptă. Aici ar vrea ea să iasă biruitoare. Este cu neputinţă să-l deturnezi pe acest copil din drumul său prin bătaie sau alte pedepse. Pentru că în acest caz, neîndrăznind să acţioneze deschis în dauna colegelor sale, o face pe ascuns. Ar fi, de asemenea, să-i determinăm pe copil să mintă. Cred că adevăratul motiv pentru care a dat drumul păsării din colivie nu a fost, cum a declarat ea, mila, ci mai degrabă o anumită bucurie de a ataca bunul altuia. Împinsă de acelaşi motiv priveşte în caietele colegelor ei. În această bucurie malignă pe care i-o provoacă greşelile altora, ea îşi află superioritatea, crezând că se situează deasupra lor. Dacă ar reuşi să triumfe mereu, aceasta nu ar prejudicia cu nimic viaţa sa viitoare. Cu siguranţă că nu va găsi pe nimeni care să-i ofere mereu această posibilitate. Trebuie intervenit spre a smulge răul din rădăcină. Este necesar ca fetiţa aceasta să înţeleagă eroarea în care trăieşte. Trebuie să i se arate că are tendinţa de a se situa mereu în frunte şi că, nereuşind să o facă pe planul acţiunilor utile, încearcă atunci să se pună în valoare pe planul acţiunilor vătămătoare (molestându-i sau tiranizându-i pe ceilalţi). Această explicaţie, însă, nu trebuie să ia forma unui reproş, pentru că atunci ea va reîncepe lupta. Un copil de felul acestuia prezintă, în caz de reproş, o stare de spirit care l-ar determina să gândească: „De acum încolo o voi face şi mai şi!" Copiii vor, totuşi, să demonstreze că ei sunt cei mai puternici. Nu cred că am putea elimina metehnele lor printr-o conversaţie. O persoană pe care nu o cunoaşte şi care nu ţine deloc de cercul relaţiilor fetiţei va trebui să-i dea într-o zi, prieteneşte, unele poveţe, arătându-i ce se petrece în psihicul ei. Fetiţa ştie că mama îi ia apărarea şi nu ia în serios ameninţările ei. Fiind inteligentă, cunoaşte limitele pe care un institutor nu le poate depăşi şi ştie că lucrurile nu vor fi duse până la capăt. Am auzit afirmându-se că părinţii, ca şi fraţii şi surorile, o iubesc, dar, cu toate acestea, ea îi torturează, fiind prea puţin amabilă cu dânşii. Fetiţa încearcă să-i subjuge pe ceilalţi, dar nu izbuteşte să facă în întregime acest lucru cu fraţii şi surorile; de unde nevoia de a-i ataca. Mereu şi pretutindeni găsim acelaşi ritm şi aceeaşi structură. Ameninţările mamei sunt complet inutile şi brutalizând fetiţa nu se va ajunge la nici un rezultat. Ea ştie că tatăl său, oricare ar fi situaţia, va fi de partea sa. De altfel, probabil că el nu poartă întreaga responsabilitate pentru educarea eronată a copilului şi se ştie că membrii familiei aruncă unul asupra altuia această responsabilitate. Este necesar ca părinţii să fie consiliaţi, să fie făcuţi să înţeleagă că, în fond, fetiţa nu este răspunzătoare, întrucât, până atunci, nu făcuse decât să se conformeze unui stil de viaţă stabilit în prima sa copilărie. Nu ne-am putea aştepta la o schimbare atât timp cât ea îşi va menţine scopul eronat, adică acela de a fi mereu cea dintâi şi de a se situa totdeauna în centrul atenţiei.</p>
               <p rend="justify">Cel mai bun mijloc de a lămuri copilul, precum şi pe mamă, ar fi să o facem pe aceasta din urmă să înţeleagă că foarte adesea se constată la mezini tendinţa de a voi să se situeze pe primul plan.</p>
               <p rend="justify">Dr. A (adresându-se părinţilor): Cu copilul nu trebuie să luptăm, pentru că adesea putem să pierdem; totdeauna cei mai puternici sunt copiii. Fetiţei trebuie să i se vorbească cu bunăvoinţă şi să-i spunem că dacă reîncepe să vrea să-i domine pe ceilalţi, ceea ce se întâmplă adesea la mezini, nu este mare scofală. Ar trebui să o facem pe fetiţă să înţeleagă de unde provine la dânsa această trebuinţă, pe care ea însăşi n-o înţelege, de a se găsi mereu în centrul atenţiei.</p>
               <p rend="justify">Sfat pentru institutoare: Să privească eventualele recidive ale copilului cu un surâs comprehensiv şi să-i atragă copilului atenţia, njumându-i: „Cred că iarăşi ai vrea să te afli în centrul atenţiei".</p>
               <p rend="justify">Dr. A (adresându-se fetiţei, care plânge într-una): Ai vrea tu să fii cea mai bună elevă şi să reuşeşti multe alte lucruri? Eşti o fetiţă inteligentă. Trebuie numai să te debarasezi de obişnuinţa de a-i sili pe ceilalţi să se ocupe mereu de tine. Tu eşti cea mai mică şi vrei să demonstrezi totdeauna că tu eşti stăpâna. Nu-i vina ta, o recunoaştem, fiindcă asta li se întâmplă des mezinilor. Uite, tu scrii bine, eşti bună la gimnastică; oare trebuie să le sâcâi veşnic pe celelalte fetiţe? Ai un tată bun, o mamă bună; ai putea fi mulţumită; ai tu într-adevăr nevoie să fii mereu în faţă? Te asigur că lacrimile tale sunt cu totul de prisos, pentru că nu te afli aici ca să fii pedepsită, ci pentru a ţi se explica unde ai greşit. Vrei să demonstrezi că acasă tu eşti stăpâna; ce nevoie ai de asta? Tu ştii tot atâtea câte ştiu alţii. Ar trebui, de asemenea, să-i priveşti pe oameni în ochi şi să le demonstrezi că nu ai nimic rău pe conştiinţă. Să-ţi spui: „Nu vreau să domin, nu vreau să mă fac dezagreabilă, nu vreau să-i dau de furcă mamei, ca ea să fie obligată să se ocupe de mine", încearcă să-i faci plăcere; vei reuşi, iar atunci îţi vei spune: „Sunt poate o mezină, însă toată lumea mă iubeşte". Ce crezi, vei reuşi, ori vrei să te comporţi ca unul care spune cât trăieşte: „Ia uite cine sunt eu!"? După o lună voi reveni.</p>
            </div>
            <div type="div2">
               <head>X. COPILUL DETESTAT</head>
               <p rend="justify">         „H. Este un copil născut înainte de termen (la opt luni) ".</p>
               <p rend="justify">Trebuie să fim precauţi în ceea ce priveşte această primă informaţie. Un copil născut prematur şi încă la opt luni, nu este lesne de deosebit de un copil născut la termen şi nici măcar nu este sigur că aşa stau lucrurile. Aş evita să-l informez pe copil referitor la faptul că s-a născut ori nu la termen. De fapt, lucrul acesta nu are nici o importanţă.</p>
               <p rend="justify">         „La vârsta de nouă luni el a şi început să meargă, iar la un an a început să vorbească. Primul dinte i-a apărut tot la un an".</p>
               <p rend="justify">Acest prim dinte ar fi trebuit să apară la vârsta de şase luni.</p>
               <p rend="justify">         „Dinţii ceilalţi au venit unul după altul, cu regularitate. Între timp a avut rujeolă. Mama nu poate da alte informaţii asupra altor eventuale boli, deoarece copilul a fost încredinţat unei doici. Pe atunci tatăl copilului era băiat de prăvălie la o cafenea, pentru ca în prezent să trăiască departe de casă şi să plătească o pensie alimentară. Mama nu cunoaşte exact situaţia lui materială. Era bădăran, brutal şi alcoolic. Mama nu a suferit decât de o singură boală: o pneumonie. Din cele aflate de la doică, în familie nu există nici o boală ereditară".</p>
               <p rend="justify">În ceea ce ne priveşte, nu luăm în serios condiţiile ereditare când este vorba de calităţile intelectuale.</p>
               <p rend="justify">         „Mama copilului este măritată cu un muncitor. Viaţa lor de familie ar fi satisfăcătoare. Din această căsătorie s-au născut doi copii, din care unul a murit la vârsta de un an; celălalt, care trăieşte, are trei ani".</p>
               <p rend="justify">H. A fost plasat la doică în localitatea K. Soţul doicii este montator într-o uzină de gaz; alcoolic, el este de o brutalitate excesivă. Doica şi bărbatul ei au un fiu în vârstă de 17 ani şi o fetiţă în vârstă de doi ani. Băiatul cel mare nu-l prea înghite pe H., îi caută nod în papură, îl provoacă, îşi râde de dânsul, îl îmbrânceşte şi îl bate din te miri ce. Cel mic are un foarte rău exemplu în bărbaţii din casă, îndeosebi când soţul doicii se îmbată; se petrec atunci scene îngrozitoare. Beţivul îşi bate femeia, îi bate pe copii şi, pe cât se spune, l-ar fi aruncat într-o zi pe cel mic cum arunci o minge".</p>
               <p rend="justify">Vedeţi, aşadar, ce înseamnă să fii un „copil detestat".</p>
               <p rend="justify">         „M-am putut convinge personal de urmele adânci pe care le-au lăsat asupra copilului aceste impresii. Unui băieţel, care se juca în nisip, i-am făcut într-o zi observaţia să fie atent să nu-şi murdărească pantalonii, pentru că altfel mama sa o să-l certe. H. al nostru a adăugat: «Tatăl meu adoptiv totdeauna ne-a certat, pe mama şi pe mine şi chiar ne-a bătut câteodată cu o curea; atunci mama plângea». Când tatăl era în stare de ebrietate, toate intimităţile vieţii familiale se desfăşurau sub ochii lui H. Putem asocia aceasta cu faptul, declarat de mamă, că băiatul avea obiceiul să se joace cu sexul său".</p>
               <p rend="justify">Sunt manifestări foarte des întâlnite la copii.</p>
               <p rend="justify">         „Mama relatează o scenă în care ea l-a găsit în pat, împreună cu fratele lui, în vârstă de trei ani, H. jucându-se cu sexul său şi cu acela al fratelui şi gâfâind din pricina excitaţiei. Expresiile copilului în legătură cu aceasta sunt înspăimântătoare. Am remarcat că H. avea o oarecare tendinţă să chinuiască animalele: caută pe la ferestre muşte şi libărci, ca să le strivească. O dată l-am găsit înfăşurându-şi ceva pe un deget. Apropiindu-mă, am văzut că era vorba de o râmă, pe care aproape că o omorâse şi de care nu voia să se despartă".</p>
               <p rend="justify">Torturarea animalelor semnifică la dânsul o atitudine ostilă faţă de fiinţele slabe. Socoate că lumea şi este duşmănoasă.</p>
               <p rend="justify">         „Din luna aprilie el se află la propria-i mamă, într-un alt anturaj. Mama găsindu-se internată în spital pentru patru săptămâni, H. a fost dat la o casă de copii în localitatea G., iar timp de două zile într-o familie. La 25 septembrie a intrat la grădiniţa de copii. Din punct de vedere fizic este firav, dar nu prezintă anomalii organice; corpul îi este acoperit de erupţii, capul năpădit de paraziţi. Grădiniţa de copii l-ar fi trimis pe băiat la spital, în scopul de a-i indica mamei un tratament de administrat copilului, dar ea nu a urmat indicaţiile medicilor şi băiatul nu s-a însănătoşit. Mama nu face o taină din faptul că nu-şi iubeşte copilul".</p>
               <p rend="justify">Un copil detestat; poate unul nelegitim?</p>
               <p rend="justify">         „La cea dintâi întrevedere pe care am avut-o cu mama, aceasta mi-a spus să fiu severă cu copilul, pentru că şi ea îl pedepseşte şi îi trage câte o bătaie. Zicea că trebuie să-i vorbeşti cu asprime, pentru că de vorbă bună nu înţelege; aplicându-i-se până în prezent asemenea tratament, copilului i-a intrat în obişnuinţă; este, de altfel, un copil nelegitim, crescut de o doică".</p>
               <p rend="justify">Avem impresia că mama îşi face răspunzător copilul de faptul că este nelegitim.</p>
               <p rend="justify">         „Pe mine mă respectă, dar pe soţul meu îl iubeşte mai mult decât pe mine. Îndată ce mă apropii de dânsul, izbucneşte în plâns. Îmi dă mereu de lucru. Este nestatornic şi neastâmpărat şi nici când ai de lucru nu te lasă în pace. Mai presus de orice îl enervează tăcerea atunci când ai de lucru sau în timpul meselor. Scoate mici strigăte, tropăie, deplasează scaunele cu mare tărăboi sau dă cu pumnii în masă ca să atragă atenţia asupră-i".</p>
               <p rend="justify">E aproape neverosimil. Nu ne putem imagina acestea decât în cazul în care pedepsele corporale sau anxietatea i-ar provoca o excitaţie sexuală. Astfel de copii procedează în mod voluntar la provocări, pentru a fi bătuţi. Ştim că băiatul este sexualiceşte excitabil şi s-ar putea să aparţină acestui tip.</p>
               <p rend="justify">         „Când îi cer să stea cuminte, râde de mine şi îi dă mai departe cu dezordinea. Dacă nu-i dau atenţie, se enervează şi o face şi mai şi. Uneori fără motiv, se trânteşte pe jos şi plânge".</p>
               <p rend="justify">Se vede cât de colo că vrea să-i provoace pe cei din jur. Ştie el bine ce va păţi apoi.</p>
               <p rend="justify">         „Atitudinea lui de opozant oferă întregii grupe de copii un exemplu rău. Într-adevăr, dacă le ordon tuturor copiilor să facă ceva precis, H. strigă: «Nu, eu nu vreau» ".</p>
               <p rend="justify">Este un comportament care tălmăceşte atitudinea lui de ostilitate, de copil care nu ştie că există pe lume şi fiinţe care îi vor binele.</p>
               <p rend="justify">         „Tratez revolta lui altfel decât pe a altora, dar am în grupă copii care îl imită, crezând că pot ajunge la acelaşi rezultat".</p>
               <p rend="justify">O astfel de conduită este adesea contagioasă în cazul copiilor care au un puternic sentiment de inferioritate şi care caută să se pună în valoare. Copiilor le este dragă egalitatea. Poate că observat că la şcoală, atunci când un copil leşină, alţi doi sau trei leşină la rându-le.</p>
               <p rend="justify">         „Nu are sentimentul comuniunii sociale. Îi aţâţă pe ceilalţi copii, le ia jucăriile sau materialul de construcţie, cu toate că şi el dispune de tot ce au şi ceilalţi. Îi îmbrânceşte, îi zgârie şi îi loveşte fără motiv pe ceilalţi".</p>
               <p rend="justify">Se comportă duşmăneşte.</p>
               <p rend="justify">         „Noţiunea de al meu şi al tău nu îi este prea clară".</p>
               <p rend="justify">Noţiunile acestea nu pot fi clare când eşti lipsit de interes faţă de semeni.</p>
               <p rend="justify">         „Un exemplu: H. îi ia lui R. fluierul; R. vine la mine să se plângă, încerc să aplanez lucrurile şi îl povăţuiesc pe R. să-i împrumute lui H. fluierul său pentru câtva timp. R. insistă, însă, şi-şi revendică drepturile, îi fac un semn lui H., dar acesta se refugiază cu fluierul în cel mai îndepărtat cotlon al grădiniţei. Iar când, în cele din urmă, se apropie de mine, se trânteşte pe jos. Îi spun cu calm: «Ridică-te şi dă-i acum fluierul lui R., pentru că şi el vrea să fluiere puţin şi după aceea ţi-l împrumută din nou». Singurul rezultat al vorbelor mele este că el începe să ţipe, să bată din picioare şi să încerce să mă lovească. Văzând ce se petrece, în jurul nostru se adună o mulţime de copii, unii din ei dintr-o altă grupă. Deoarece insistenţele mele au dat greş, l-am luat într-un loc retras din clădire. Când s-a potolit, am încercat să-l fac să înţeleagă că nici lui nu i-ar plăcea ca un altul să-i ia un lucru. A avut o reacţie imprevizibilă. Dinţii au început să-i clănţăne de parcă ar fi fost scuturat de friguri şi tot restul zilei a rămas lângă mine, de mai multe ori luându-mi mâna şi sărutând-o cu drăgălăşenie. Mai târziu, discutând cu mama copilului, am aflat că familia care îl crescuse îi luase toate cadourile, fără să-i mai dea nimic înapoi".</p>
               <p rend="justify">Scena aceasta, în cursul căreia el se comportă cu atâta supunere şi recunoştinţă, este foarte dubioasă. I s-a luat, totuşi, fluierul şi este greu să înţelegi de ce este recunoscător. Poate că şi în acel caz era excitat din punct de vedere sexual, sau poate era recunoscător că nu a fost bătut?</p>
               <p rend="justify">         „Orele de odihnă au fost tulburate de H. în aşa fel încât aveau ce pătimi micii săi colegi. El scotea în calmul ambiant strigăte fără noimă, sărea din pat şi făcea zgomot, vorbind de unul singur. Nimeni nu putea adormi sau dormi".</p>
               <p rend="justify">Se comportă ca un duşman plin de răutate.</p>
               <p rend="justify">         „Mama ne dă următoarea informaţie: H. nu şi-a udat niciodată aşternutul şi mai că nu sforăie. Doarme în acelaşi pat cu tatăl său şi îi place să doarmă cu dânsul".</p>
               <p rend="justify">Faptul acesta pare să confirme supoziţia că este excitabil pe plan sexual.</p>
               <p rend="justify">         „Familia merge la culcare la ora 8. Copilul are un somn agitat, gâfâie, iar uneori pare că se înăbuşă. Se trezeşte cu regularitate la o anumită oră dimineaţa şi nu mai vrea să doarmă. Părinţii folosesc toate mijloacele, până şi bătaia, ca el să-şi continue somnul. Dacă e acasă la amiază, este pus să doarmă cu fratele său, fiecare într-un alt colţ al patului şi, după ce cel mai adesea primeşte câţiva dupaci, adoarme. Aceasta arată o dată mai mult cât de inaccesibil este acest copil martirizat. Încerc să-l influenţez lăudându-i până şi cele mai mici reuşite. Pe moment reacţionează pozitiv, dar nu se simte îndemnat să-şi îmbunătăţească randamentul. În primele zile de la venirea lui la grădiniţă am constatat că, deşi se afla la o oarecare distanţă, îşi întrerupea jocul dacă îl dezmierdam pe vreun alt copil".</p>
               <p rend="justify">Trebuie să ne amintim că în acest caz se găseşte într-o situaţie în care el s-a impus de mai multe ori şi care îi aminteşte situaţia fratelui său, care este mai bine tratat decât dânsul.</p>
               <p rend="justify">         „Stă ca împietrit, fixându-mă cu privirea. A doua zi am reluat în mod intenţionat manevra, în imediata lui apropiere; din nou H. a rămas ca paralizat, fixându-ne cu ochii; constat cât de mult îl impresionează scena. Poate că are legătură cu lipsa lui de antrenament în ceea ce priveşte concentrarea atenţiei. Această lipsă se manifestă în tot ce face".</p>
               <p rend="justify">Puteţi din nou să constataţi că funcţiile lui sunt insuficient de dezvoltate, din cauză că nu caută să comunice cu ceilalţi.</p>
               <p rend="justify">         „Vorbeşte dezlânat, fără a-şi orândui ideile. Dacă se apucă de măturat, după câteva secunde abandonează şi începe să arunce afară păpuşile de la teatrul de marionete. Chiar şi în timpul prânzului, la masă, se face remarcat într-un mod care şochează; nu există pentru dânsul să stea liniştit la masă. La îmbrăcat, ca şi la dezbrăcat, are nevoie de ajutor.</p>
               <p rend="justify">În ultimele zile am putut observa la el că învaţă să facă deosebire între ceea ce este drept şi nedrept, înverşunându-se într-un fel sau altul împotriva copiilor care comit greşeli.</p>
               <p rend="justify">Caută să-i intre în voie educatoarei, să fie aproape de dânsa.</p>
               <p rend="justify">         „Nu sunt sigură că, prin denunţurile pe care le face, nu caută să obţină pedepsirea celui care a greşit. Lui H. îi place să frecventeze grădiniţa de copii. Mama spune că ar vrea să meargă la grădiniţă până şi duminica. În primele zile a refuzat chiar să se mai întoarcă acasă seara".</p>
               <p rend="justify">Se vede limpede că are o preferinţă aparte pentru grădiniţa de copii şi nu mă îndoiesc de faptul că va face aici progrese în direcţia structurării sentimentului de comuniune socială.</p>
               <p rend="justify">         „Plângea mereu şi se arunca pe jos la vestiar. Numai asigurarea noastră că mâine va putea să vină l-a determinat să se ridice şi să meargă acasă, în compania unei fetiţe din vecinătatea sa, al cărui frate frecventează şi el grădiniţa. Frica lui de „acasă" nu se mai manifestă atât de izbitor, dar când vine momentul plecării de la grădiniţă, se nelinişteşte, pare tulburat".</p>
               <p rend="justify">         „H. Face impresia unui copil deştept. Are o bună percepţie a lucrurilor, în felul său, animându-l o mare dorinţă de a fi activ. Este generos şi îi place să facă daruri; mi-a dat, de exemplu, o prună din gustarea sa; la puţin timp a venit să-mi mai dea una, spunându-mi: «Uite încă una, ca să ai două». În genere, nu este zgârcit".</p>
               <p rend="justify">Sunt fapte care dovedesc că el începe să dobândească un anumit sentiment de comuniune socială. Trece câtva timp până când un copil de felul acesta să înceapă să simtă ce înseamnă căldura omenească. Aşa ceva nu se poate realiza cât ai bate din palme; trebuie răbdare şi numai cu răbdarea poţi depăşi şi alte dificultăţi pedagogice. Tare aş vrea să o întreb pe mamă dacă nu cumva el este cel care provoacă loviturile pe care le primeşte. Aş încerca, prieteneşte, să o fac să înţeleagă că trebuie să genereze în sufletul copilului sentimentul că el are tot atâta valoare ca toţi ceilalţi.</p>
            </div>
            <div type="div2">
               <head>XI. COPILUL UNIC CARE VREA SĂ COMANDE.</head>
               <p rend="justify">Institutorul S. relatează cazul unui băiat în vârstă de 11 ani, care nu se înţelege cu nimeni şi care deranjează sistematic procesul de învăţământ. A furat de la mama sa 50 de creiţari. Principala plângere se referă la faptul că nu poate fi în compania altor copii fără a se certa cu ei, dorind ca el să-i comande. Este copil unic la părinţi.</p>
               <p rend="justify">Randamentul său şcolar este mediocru, cu toate că pare inteligent.</p>
               <p rend="justify">Nici o informaţie asupra situaţiei familiei copilului.</p>
               <p rend="justify">Copil unic şi răsfăţat din cauză că toţi din familie se ocupă de dânsul, nu poate avea contacte cu ceilalţi copii, fapt care a împiedicat dezvoltarea sentimentului său de comuniune socială. Îmi exprim dorinţa de a sta de vorbă cu mama copilului.</p>
               <p rend="justify">Mama susţine că băiatul are părţi bune, dar că se lasă prea mult influenţat de către ceilalţi. Sunt zile când nu vrea să ştie de nimeni şi de nimic. Nişte băieţi i-au raportat mamei că el le-ar fi spus că „n-are chef să facă ceea ce îi comandă mama lui". Adesea îl prinde cu minciuna şi îl pedepseşte. Uneori îl „plesneşte", alteori îl privează de lucrurile care fac bucuria lui. O anumită perioadă s-a aflat sub îngrijirea unei doici, unde a fost bine tratat. Acasă este încă şi mai bine tratat, nelipsindu-i nimic. Mai înainte, când era pedepsit, îşi cerea iertare; acum face mutre şi răspunde răutăcios. Îi place să o facă pe stăpânul casei şi are o tendinţă spre fanfaronadă. Actualul soţ al mamei nu este tatăl copilului, dar se poartă foarte binevoitor cu dânsul; de altfel băiatul nu ştie că nu este tatăl său adevărat. Când acesta e acasă, băiatul chiar că îşi face de cap, profitând de bunătatea ieşită din comun a bărbatului. Institutorii l-au consiliat să fie sever. Copilul, pe de altă parte, nu are prieteni, pentru că nu s-ar putea înţelege cu dânşii. Este autoritar şi ceilalţi nu-l iubesc. Îşi face lecţiile singur.</p>
               <p rend="justify">În săptămâna din urmă a constatat că îi lipseau 50 de creiţari din portmoneu. L-a făcut pe copil răspunzător de furt. Acesta a negat că ar fi luat banii, dar mama i-a găsit la dânsul. NU-şi dă seama de ce i-a furat el acei bani.</p>
               <p rend="justify">Copilului îi place să schimbe şi să colecţioneze diferite obiecte, cum ar fi chitanţe, poze, creioane etc. Mama i-a cerut să înceteze cu aceste schimburi, promiţându-i, drept compensaţie, ceva bani de buzunar săptămânal. Asta i-a făcut mare plăcere. Încolo el este drăguţ, o ajută cu plăcere, fără a-i pretinde ca şi ea să-l ajute.</p>
               <p rend="justify">Cât priveşte visele, mama spune că într-o zi, pe când făceau o călătorie cu vaporul, pe Dunăre, băiatul a avut un coşmar. Visul avea în capul lui o atât de puternică impresie de realitate, încât l-au găsit pe puntea navei, căţărat pe coş şi mort de frică să nu cadă de acolo, exact ca în visul de groază pe care îl avusese. Cu acel prilej şi-a exprimat dorinţa de a se face căpitan sau pilot de navă, iar altădată a spus că i-ar face plăcere să comande pe tot vaporul.</p>
               <p rend="justify">Este econom. Mama băiatului se plânge de obiceiul copilului de a minţi şi de nesociabilitatea sa. Drept pedeapsă, adesea îl bate.</p>
               <p rend="justify">Discuţie cu mama: Că a furat cei 50 de creiţari, nu-i un capăt de ţară; nu ar trebui să-i mai pomeniţi de aceasta. Aţi procedat foarte bine dându-i bani de buzunar. Ştiind că poate conta pe aceşti bani, se va linişti. În locul dumneavoastră, nu i-aş mai aplica nici o pedeapsă corporală. Băiatul crede că prin minciunile şi fanfaronadele lui va izbuti să atragă atenţia celorlalţi şi că va deveni astfel punctul lor de atracţie. Indicat ar fi să atenuaţi şi chiar să desfiinţaţi orice pedeapsă, reducându-le treptat. Ar trebui, de asemenea, să-l faceţi să se gândească la viitorul lui, explicându-i că profesiunea de căpitan de vapor, pe care el şi-a ales-o din vanitate, nu este o ocupaţie potrivită pentru dânsul. Dacă m-aş găsi în locul dumneavoastră, nu l-aş mai copleşi atât cu grija maternă. S-a obişnuit să vă aibă mereu în spatele lui. Dacă îi place gimnastica, lăsaţi-l să o practice, ca să se poată întâlni în felul acesta cu alţi copii. Eu l-aş face să simtă că nu mai e copil, ceea ce i-ar da mai multă încredere în sine. Are impresia că este stingherit, că i se pun beţe în roate; de aici se trage ultimul incident. Copilul ar dori să aibă sentimentul că este cineva, să se convingă că are rostul lui în viaţă.</p>
               <p rend="justify">Dr. A (adresându-se auditoriului, după ce mama a plecat): Avem de-a face cu un băiat care vrea să se afirme, dar care este stânjenit de comportamentul mamai sale.</p>
               <p rend="justify">DrA (adresându-se copilului, care tocmai a intrat): Eşti un bun matematician! Ce ai dori să te faci mai târziu?</p>
               <p rend="justify">Copilul: Căpitan de transatlantic. Aş vrea să călătoresc la Hamburg.</p>
               <p rend="justify">Dr. A: Ai putea-o face la vârsta de 15 sau 16 ani. Aceasta înainte de a deveni căpitan. Până atunci trebuie să înveţi o mulţime de lucruri. De ce îţi place profesiunea de căpitan de vapor? Ai fost pe vreun vapor? Ce îţi place acolo atât de mult?</p>
               <p rend="justify">Copilul: Că acolo poţi să comanzi.</p>
               <p rend="justify">Dr. A: Dar în momentul de faţă ce faci? De ce nu faci ceva care să-i placă mamei tale şi care şi la şcoală să te facă preţuit?</p>
               <p rend="justify">Copilul: îi comand pe ceilalţi.</p>
               <p rend="justify">Dr. A: Dacă vrei să fii căpitan, trebuie să comanzi cu înţelepciune, pentru ca fiecare să spună că este bine ce faci. Dar între copii, la şcoală, nu eşti căpitan şi nu-i bine să-i comanzi. Nu înţeleg de ce vrei tu să comanzi la şcoală. E sigur că din cauza aceasta nu vei avea prieteni. Copiii au dreptate, ei nu se află acolo ca să le dai tu ordine. Asta o vei face mai târziu; acum trebuie să fii amabil, să încerci să-ţi faci prieteni. Căpitanul este amabil cu pasagerii şi, de asemenea, trebuie să ştie să facă şi alte lucruri, în afară de a comanda. Trebuie ca el să aibă prieteni. Dacă ceilalţi nu-l au la inimă, dacă îl detestă, nu-i vor asculta comenzile. Trebuie să înveţi să te comporţi cât mai amabil cu ceilalţi copii. A comanda este a o face pe lăudărosul. Îţi place să faci schimburi de obiecte şi să cumperi. Îţi place să fii cineva, ai vrea ca toată lumea să se uite la tine ca la un căpitan. Ce-ţi aminteşti tu, grozav, de pe vremea când erai mic de tot?</p>
               <p rend="justify">Copilul: Am văzut o dată cum nişte oameni ridicau un clopot sus în clopotniţă. Aveam trei, ori patru ani.</p>
               <p rend="justify">Dr. A: Te-a interesat?</p>
               <p rend="justify">Copilul: Mi-a plăcut să văd cum făceau oamenii aceia ca clopotul să ajungă în vârful turnului.</p>
               <p rend="justify">Dr. A: Ţi-a plăcut să priveşte cum se ridică ceva? Eu aş dori ca tu să ai prieteni. Nu ai vrea să frecventezi o asociaţie de asistenţă? Mama ta te va lăsa, poate, să înveţi să faci gimnastică. Totul poate fi învăţat. La asociaţia de asistenţă îţi vei putea face temele; ar fi cât se poate de amuzant. Ce vrei să faci cu banii pe care îi economiseşti?</p>
               <p rend="justify">Copilul: Să-i am acolo, în caz de nevoie.</p>
               <p rend="justify">Dr. A: îţi este teamă că ai să te găseşti la ananghie? Că ai să pierzi totul şi ai să decazi? Dacă eşti muncitor, este mijlocul cel mai bun ca să nu cazi în mizerie. Să ştii că a avea bani nu înseamnă cea mai mare siguranţă. Îţi place să o faci pe grozavul.</p>
               <p rend="justify">Copilul: Da.</p>
               <p rend="justify">Dr. A: Ar trebui să te laşi de acest obicei. Dacă vrei să ajungi căpitan, nu ai voie să minţi. Mama ta şi institutorul te iubesc mult; dacă te pui pe treabă cum trebuie şi devii un om cinstit, poţi să speri totul. Iar ca să devii căpitan, îţi trebuie o bună bază de plecare. Voi reveni după o lună de zile şi să-mi povesteşti atunci dacă ţi-ai şi făcut prieteni, dacă mai tulburi orele de lecţii şi dacă încă mai comanzi.</p>
            </div>
            <div type="div2">
               <head>XII. PRIMUL-NĂSCUT DETRONAT</head>
               <p rend="justify">         „Am doi copii, în vârstă de şapte şi, respectiv, nouă ani. Încă nu pot să emit o judecată asupra felului în care învaţă cel de-al doilea copil, dat fiind faptul că el abia frecventează clasa întâi".</p>
               <p rend="justify">Aşadar, avem aici doi băieţi, primul-născut şi secundul. După constatările noastre, într-o familie dată, fiecare copil creşte în condiţii diferite. Este imposibil să presupunem că toţi copiii din una şi aceeaşi familie se dezvoltă într-o situaţie identică. Primul-născut rămâne singur timp de doi ani; fiind în această perioadă copil unic la părinţi, probabil că stă în centrul atenţiei şi este foarte răsfăţat. Întreaga casă se află la dispoziţia lui. Apoi, deodată, apare un al doilea copil şi situaţia se schimbă total. Primul-născut era obişnuit să poată dispune de totul, ca un monarh. Brusc, atenţia mamei se concentrează asupra celui de al doilea copil, ea neputând să-i mai consacre primului-născut tot atât timp cât îi consacra în trecut. Cum nu este prea uşor să-l pregăteşti pe acesta de venirea pe lume a unui al doilea copil, constatăm că, în mod efectiv, această pregătire i-a lipsit. Primul-născut se află în faţa unui examen dificil. Mulţi copii aflaţi în această situaţie se macină de gelozie, încep o luptă sălbatică pentru a-şi asigura atenţia părinţilor şi a restabili situaţia favorabilă pe care o ocupau anterior.</p>
               <p rend="justify">Secundul cunoaşte o cu totul altă situaţie; niciodată nu a fost singurul copil. Are în faţa lui unul pe care îl poate urma, pe care vrea să-l urmeze, ba chiar pe care vrea să-l ajungă din urmă. Un copil îmi mărturisea: „Dacă sunt atât de mâhnit, este pentru că niciodată nu voi avea aceeaşi vârstă ca fratele meu" (a se vedea povestea lui Essau şi a luilacob)1.</p>
               <p rend="justify">Primul-născut trăieşte o adevărată tragedie din momentul naşterii secundului. Dacă auzim spunându-se că primul-născut trăieşte sub teroarea urmăririi de către secund, ba chiar sub teroarea ideii de a se vedea depăşit de către acesta şi că, în aceste condiţii, îşi pierde tot curajul, înţelegem că această atitudine este consecinţa unui automatism. Un semn avertizator apare în psihismul său, spunându-i: „Acest nou venit va acapara totul".</p>
               <p rend="justify">Atitudinea va varia de la copil la copil. Aceasta depinde, în primul rând, de gradul de dezvoltare pe care l-a atins, până în momentul schimbării de situaţie, stilul de viaţă al copilului, de uşurinţa mai mare sau mai mică de a-l modifica; în al doilea rând, depinde de comportamentul secundului; în al treilea rând, de comportamentul părinţilor şi, în sfârşit, de felul în care a fost pregătit primul-născut şi de nivelul sentimentului său de comuniune socială, de interesul manifestat de el faţă de semeni. Toate acestea sunt fapte semnificative, de care trebuie ţinut seama.</p>
               <p rend="justify">Să vedem acum cum se dezvoltă primul-născut de care ne ocupăm aiGi: „Dimpotrivă, primul-născut este, după părerea mea, un trândav*'.</p>
               <p rend="justify">Trândăvia denunţă o atitudine ezitantă; putem deduce că el crede că nu mai poate progresa, pierzându-şi curajul. Îşi închipuie că pe latura folositoare a vieţii nu va mai obţine nimic. Astfel, tendinţa sa de a se pune în valoare se va manifesta pe latura stearpă. Trândăvia lui semnifică: „Materia asta mă enervează pentru că trebuie să muncesc şi să mă ocup de ea". Lucrul poate să pară curios, dar poate că el a pus aici degetul pe rană, arătând care-i este aspiraţia: să atragă cât mai mult atenţia asupra persoanei sale, să-i ocupe cât mai mult pe ceilalţi cu propria-i persoană. Trândăvia reprezintă repulsia pe care o simte faţă de rezolvarea problemelor sale, fiind o atitudine şovăielnică. Dacă priviţi mai îndeaproape stilul de viaţă automatic al copiilor leneşi, veţi constata că comportamentul lor diferă de acela al unui copil care are încredere în el însuşi. Adesea astfel de copii vă vor declara: „Nu mă socot mai dobitoc decât ceilalţi, ci aceasta nu mă interesează". Dacă el s-ar aştepta la o reuşită, băiatul nu ar fi un trândav. Lenea este semnul unei scăzute preţuiri de sine. Prin lene se manifestă tendinţa lui de a se pune în valoare. În general, copiii trândavi se află în centrul atenţiei şi interesului celor care îi înconjoară. Ei şi-au propus o muncă suplimentară: să determine anturajul să se ocupe mai mult de persoana lor. Nu ne-ar mira ca, dialogând cu un astfel de copil despre lenea lui, el să ne răspundă: „Vedeţi dumneavoastră, eu sunt cel mai trândav băiat din clasă, însă toată lumea se ocupă de mine şi este mereu drăguţă şi amabilă cu mine. Vecinul meu este foarte harnic şi nimeni nu se ocupă de dânsul". Trage profit de pe urma puturoşeniei lui.</p>
               <p rend="justify">Cea mai mică izbândă este imediat lăudată; dacă nu reuşeşte, el spune în sinea sa: „Ehei, dacă nu ai fi leneş, ai putea fi cel mai bun". Este uimitor de văzut în ce măsură un copil trândav se poate mulţumi cu sentimentul că ar putea fi mai bun. Dar nici prin cap nu-i trece să încerce. Întâlnim aici, o dată în plus, tendinţa de a se pune în valoare pe latura sterilă a vieţii.</p>
               <p rend="justify">         „Nici un fel de predică, fie binevoitoare, fie aspră, nu a dat, până în prezent, rezultatul scontat".</p>
               <p rend="justify">Băiatul ignoră ceea ce se petrece în el şi acţionează potrivit propriului stil de viaţă. Este ca şi cum s-ar găsi într-o capcană. Faptul că se lasă aţâţat arată că într-adevăr vrea să se găsească în centrul atenţiei. Unor copii le place cu tot dinadinsul să primească lovituri, trăind triumful de a-şi fi enervat tatăl. Unii găsesc chiar în aceste lovituri plăcere, o bucurie care uneori poate implica şi un conţinut sexual.</p>
               <p rend="justify">         „El făgăduieşte să-şi dea silinţa să lucreze mai mult".</p>
               <p rend="justify">După cum vedeţi, el ştie să spună că vrea!</p>
               <p rend="justify">         "dar nu întreprinde nimic spre a-şi ţine promisiunea. În timpul redactării unei compuneri şcolare se lasă deturnat de la lucrul său de cine ştie ce fleac".</p>
               <p rend="justify">Socoate că nu se poate face apreciat prin munca sa şi atunci urmează o altă cale.</p>
               <p rend="justify">         „îl interesează toate cele, în afară de temele lui şcolare. Spre a-l mobiliza la muncă, i-am cerut să-mi raporteze ce a învăţat el la şcoală în timpul zilei".</p>
               <p rend="justify">Îl vedem, prin urmare, din nou în primul plan. În fiecare seară stă de vorbă cu tatăl său, cu bunul Dumnezeu!</p>
               <p rend="justify">         „Când mă întorc seara acasă, nu-l văd venind spre a-şi ţine făgăduinţa".</p>
               <p rend="justify">Trebuie ca tatăl însuşi să-şi amintească de datoria băiatului.</p>
               <p rend="justify">         „Numai când l-am întrebat de-a dreptul, mi-a răspuns: «Hato n-am!» ".</p>
               <p rend="justify">Am văzut mai sus că el este încredinţat că-i va fi peste putinţă săi se facă apreciat pe calea cea bună. Trebuie încurajat şi să i se] demonstreze că poate, chiar şi în ceea ce priveşte temele şcolare, să se] situeze pe primul loc; numai să-şi dea osteneala.</p>
               <p rend="justify">         „Materiile cele mai grele pentru dânsul sunt gramatica, aritmetica^ şi compunerea, pe care nu le poate suferi. Un element suplimentar cărei îi agravează sentimentul de inferioritate este poate faptul că este! Stângaci. Ar fi important să se verifice dacă aşa stau lucrurile. Aş dori' să-i atrag atenţia asupra faptului că printre copiii care prezintă dificultăţi i la matematică se găsesc copii răsfăţaţi, în căutarea unui sprijin. Nul există materie de studiu care să nu aibă o cheie care să-i faciliteze] asimilarea. În ceea ce priveşte aritmetica, însă, nu există cheie. Lai această materie trebuie lucrat în mod independent şi conştient. Copiitf răsfăţaţi se dovedesc foarte prost pregătiţi în materie de aritmetică" „Dezgustul cu care se apucă el de lucru dovedeşte aversiunea fa de aceste materii. Pare să arate mai mult elan pentru ştiinţele naturaleJ I-ar plăcea şi desenul, dar nu produce decât caricaturi oribile, lipsindu-i j fără îndoială, talentul".</p>
               <p rend="justify">Este vorba, probabil, de un copil stângaci!</p>
               <p rend="justify">         , Poate sta ore întregi aşezat sau culcat, cu privirile aţintite în vid*» |</p>
               <p rend="justify">Cel mai mare duşman al acestor copii, care au o atât de slat preţuire de sine, este timpul. Băiatul a găsit un mijloc de a face să treac timpul: el priveşte în gol.</p>
               <p rend="justify">         „Cu toate că are la dispoziţie cărţi şi pe unele a început să citească, nu a terminat de citit niciuna".</p>
               <p rend="justify">Nici răbdare, nici perseverenţă! Nimeni nu se ocupă de dânsul; nu aşteaptă nimic de la semenii săi.</p>
               <p rend="justify">         „Caută jucării, pe care în scurt timp le părăseşte, fără să-i fi făcut] plăcere".</p>
               <p rend="justify">Situaţia socială a acestui copil, sau mai degrabă a acestor copii, nu este strălucită, cu toate că ei nu suferă de foame.</p>
               <p rend="justify">         „Ceea ce este mai trist în viaţa lor este, probabil, faptul că în timpul zilei se află la o casă de copii".</p>
               <p rend="justify">Avem aici o supoziţie riscată, căci noi sperăm că tocmai în] asemenea aşezăminte băiatul va fi mai bine înţeles şi încurajat.</p>
               <p rend="justify">         „Directoarea acestei case are o animozitate marcată faţă de primul meu născut, deoarece ea este catolică înfocată, pe când noi suntem fără confesiune. Îmi spunea că băiatul minte, că este perfid şi laş, iar toate acestea s-ar datora faptului că n-a primit o educaţie religioasă".</p>
               <p rend="justify">Nu ne îndoim că toate aceste particularităţi provin din lipsa sa de curaj. Trebuie să mărturisesc că acest băiat fără confesiune nu se va putea îndrepta într-o casă de copii clericală decât dacă acolo i se va cultiva curajul. Dacă directoarea susţine că prezintă acele defecte pentru că a fost crescut în afara spiritului religios, probabil că ea nu are necesara competenţă de a identifica punctul slab al acestui copil.</p>
               <p rend="justify">Tatăl adaugă: „La drept vorbind, eu însumi am constatat toate aceste trăsături de caracter înjositoare. Pe când cel mic nu are defecte şi nu se vorbeşte de dânsul decât în termeni pozitivi, la adresa primului meu născut nu se formulează decât critici".</p>
               <p rend="justify">Toate acestea demonstrează că primul-născut a fost împins pe al doilea plan, de către secund.</p>
               <p rend="justify">Oare în mod întâmplător băiatul cel mare s-a dezvoltat într-un sens negativ, iar secundul într-un sens pozitiv? Cu siguranţă că nu. Primul-născut crede că a fost izgonit de către secund din situaţia sa de mai înainte, care era plăcută şi cu cât pierde din prietenie şi dragoste, cu atât este mai descurajat. Secundul, care acum este învingătorul, se simte într-o situaţie excelentă şi nu are nevoie să se facă remarcat într-un mod penibil.</p>
               <p rend="justify">NOTE</p>
               <p rend="justify">1  Esau, fiul lui Isaac şi al Rebecăi, a vândut pe un blid de linte – după cum citim în Biblie – dreptul său de prim-născut fratelui său Iacob, un aprig competitor. (Nota trad.)</p>
            </div>
            <div type="div2">
               <head>XIII. MINCIUNA CA MIJLOC ©E^ ATI DA IMPORTANTĂ.</head>
               <p rend="justify">Am prilejul de a vă prezenta povestea unui copil-probfemă a d mamă este de mai mult timp la curent cu concepţia noastră. Veţi ve care este poziţia ei în faţa acestei probleme, după cum veţi vedea în &lt; măsură înţelegerea ei ne ajută, cum Colaborează ea cu noi, cu toate modul nostru de a proceda nu i se pare prea lesnicios.</p>
               <p rend="justify">         „Fiul meu, Filip, în vârstă de-nouă ani, este ceea ce se numeşte i copil-jsroblemă". V ·;</p>
               <p rend="justify">Aceasta înseamnă c$ el îi face"griji, că fi dă multă bătaie de a că are un cbmportamem în dezacord pii sentimentul de1 cpmuniur socială. Nu ar avea nici 6 raţiune să ne mai chinuim mintea* şj să caut să-i educăm pe copii dacă sentimentul de comuniune socială existei nu s-ar revolta împotriva metehnelor unor astfel de copii.</p>
               <p rend="justify">Cândraama copilului ne spune că acesta „este nervos", informaţia aceasta nu este suficientă. În general, atunci când oamenii folosesc aces termen ei vor să spună că este vorba de un copil instabil, pe care nu ştii cumsă-liei.</p>
               <p rend="justify">Aş, dori să subliniez faptul că în nevroză factorul cel nu important este' sensibilitatea. Aceasta nu se manifestă întotdeauna a atare, ci se poate manifesta prin consecinţele ei. Vom vedea, în cazul] copilului despre care discutăm, că efectul sensibilităţii se traduce la el prin tentativa de a-şi scoate în relief propria-i persoană. Este ceea ce în| America, sub influenţa psihologiei individuale, se numeşte „superioriţ complet'1. Avem însă aici de-a face cu o a doua fază, cu rezultatul unui] inferiority complex"2, adică al unui sentiment de inferioritate. Este de la sine înţeles că între aceste două complexe intră în joc o hipersensibilitate a copilului, datorită căreia el îşi trăieşte situaţia ca pe un eşec. Drept urmare, va căuta o ieşire din respectiva situaţie, va căuta o compensaţie, al cărei rezultat va fi sentimentul de grandoare.</p>
               <p rend="justify">         „Este îngrozitor de nestatornic".</p>
               <p rend="justify">Iată confirmat faptul că, în situaţia în care se găseşte, copilul nu mai reuşeşte să-şi afle liniştea.</p>
               <p rend="justify">         „Nu mai învaţă deloc".</p>
               <p rend="justify">Informaţiile despre copii sunt haotice; remarcaxle mai sus este interpretativă într-un alt sens: nesimţindu-se la înălţimea exigenţelor şcolii, el nu mai face nici un efort la învăţătură.</p>
               <p rend="justify">         „Cu toate acestea nu este prost şi uneori te surprinde prin judecata lui".</p>
               <p rend="justify">Putem înţelege foarte bine lucrul acesta. Am şi presupus că acest copil pur şi simplu se crede slab faţă de exigenţele şcolii. Poate că se interesează de alte probleme. După câte cunoaştem despre dânsul, nu-l putem număra printre copiii curajoşi. Asemenea copii manifestă prea puţin interes pentru semenii lor, concentrându-şi interesul asupra propriei persoane.</p>
               <p rend="justify">         „Nimic nu-i scapă din cele ce se întâmplă pe stradă".</p>
               <p rend="justify">Cred că mulţi psihologi moderni ar trece liniştiţi pe lângă acest fapt, fără a-l lua în seamă. Suntem îndreptăţiţi să presupunem că avem de-a face cu un băiat interesat de tot ceea ce e vizibil. Se explică în felul acesta o mulţime de lucruri. Dacă e interesat de ceea ce ţine de sfera vizualului, faptul este în avantajul învăţământului practic, copilul având mai puţin tendinţa de a asculta explicaţiile teoretice. Lucrul acesta are importanţa lui pentru şcoală, multe eşecuri la învăţătură avându-şi temeiul în acest mecanism. Din acest fapt este de reţinut că există copii care tind să-şi satisfacă în primul rând interesele lor în sfera vizualului. Dacă reflectaţi asupra întrebării ce putem face dacă ne mulţumim să privim lucrurile, veţi ajunge la concluzia că nu putem face mare lucru în planul utilului şi că, în orice caz, nu putem face mare lucru acolo unde s-ar putea manifesta sentimentul de comuniune socială. Vă veţi gândi la desen, la pictură, poate la o mai bună înţelegere a spectacolului lumii. Problema nu este deloc simplă, îndeosebi dacă se accentuează sub acest aspect o latură a vieţii. În aceste condiţii, de fapt, nu mai rămâne suficient interes pentru celelalte necesităţi ale existenţei şi individul nu se mai poate dezvolta în acest sens. Băiatul nostru nu este pregătit cum; se cuvine pentru şcoală, iar greşeala nu este a sa; dar el arată un mareM interes pentru latura vizuală a lumii, pentru ceea ce este aparenţă exterioară. Dacă ne găsim pe calea cea bună, chiar şi într-o schiţă* imperfectă a vieţii lui putem spera să găsim confirmări ale supoziţiilor noastre.</p>
               <p rend="justify">         „El ţine minte tot ce spun adulţii".</p>
               <p rend="justify">Să reţinem această circumstanţă, care ne arată interesul său penţ marile dimensiuni. Desluşim aici cu claritate tendinţa sa de a-şi di importanţă, dorinţa lui de a fi mare.</p>
               <p rend="justify">         „Iar cele auzite ştie să le repete în mod corect, la momenti potrivit".</p>
               <p rend="justify">Începem să ne lămurim, într-o oarecare măsură, asupra stilului viaţă al acestui băiat în vârstă de nouă ani. Ne mai lipsesc confirmările şi indiciile privitoare la varianta specifică acestui tip.</p>
               <p rend="justify">         „Dar este laş".</p>
               <p rend="justify">Acest defect nu ne surprinde.</p>
               <p rend="justify">         „îi este frică până şi de umbra lui şi se fereşte de orice situaţie periculoasă".</p>
               <p rend="justify">Nu are nici o încredere în el însuşi. Este de presupus că mama sa=j are un rol însemnat în dezvoltarea copilului. Nu este independent, nu se j străduieşte să-şi rezolve singur problemele. De altfel nu are nicidecumâ intenţia de a se confrunta cu ele, dat fiind faptul că, până în prezent, *| fost obişnuit să o vadă pe mama sa rezol vându-i-le. Mai bine decât orie altă şcoală psihologică, noi vom putea constata că avem de-a face cu un i copil răsfăţat. Asemenea copii ne fac mari necazuri şi ei îngroaşă?! Numărul copiilor-problemă, al nevroticilor, al candidaţilor la sinucidere J al beţivilor, criminalilor, perverşilor din punct de vedere sexual. Este] un fapt atât de important încât vreau să adaug, totuşi, câteva elemente] şi să definim noţiunea de copil răsfăţat, aşa cum o înţelegem noi. (Mamele spun adesea că li se „întâmplă chiar să-i şi bată" pe copiii lorj imaginându-şi astfel că nu pot fi suspectate de a-i fi răsfăţat.) Este dej precizat imediat că noi nu înţelegem prin acest termen un „raport] sexual" în sensul freudian. În realitate avem de-a face cu un copil cărei s-a debarasat de existenţa independentă şi autonomă. Un altul vorbeşte i în locul lui, sesizează situaţiile primejdioase şi le îndepărtează dej dânsul, într-un cuvânt, copilul se lasă remorcat de acela. El dispune de o a doua persoană şi îşi construieşte viaţa în simbioza cu aceasta. Un astfel de copil pune în evidenţă un caracter parazitar, încercând să obţină totul prin intermediul mamei sale.</p>
               <p rend="justify">         „El ştie prea bine că laşitatea este ceva urât şi acum vine cu minciuni din cele mai gogonate".</p>
               <p rend="justify">Ghicim ce fel de minciuni îndrugă el, dat fiind faptul că este tentat să se scoată în relief, să se facă remarcat. Cum ştim că trage cu urechea la cei mari, fără îndoială că în minciunile lui va apărea comportându-se ca un erou.</p>
               <p rend="justify">         „Spre exemplu, povesteşte: «Găsindu-mă în Anglia şi privind de unde stăteam, de dincolo de colţul unui zid, am văzut un tigru» ".</p>
               <p rend="justify">Dacă o privim în sine, este o minciună cât toate zilele. Dar ceea ce mă interesează în mod deosebit aici este faptul că el nu numai că priveşte, ci vede „de dincolo de colţul unui zid". Aceasta da performanţă! Nu toată lumea poate face aşa ceva. Analizând mai îndeaproape afirmaţia copilului, înţelegem că pe el îl interesează în mod deosebit să ne apară drept unul care învinge dificultăţi, dificultăţi pe care ni le prezintă ca insurmontabile. Să menţionăm cu această ocazie că în asemenea cazuri avem de-a face, în general, cu copii care prezintă o inferioritate (Minderwertigkeit) a aparatului vizual. Dacă acum fac precizarea că băiatul este laş, veţi înţelege de unde se trage interesul său pentru tot ceea ce ţine de văz, de ce a devenit el ceea ce, cu un termen nou, numim eidetic3. În expresia sa, prin care ne spune că a privit „de dincolo de colţul unui zid", vedem tendinţa acestui băiat de a săvârşi tururi de forţă în domeniul văzului.</p>
               <p rend="justify">         „O dată m-am întors acasă, uşa era deschisă, nimeni nu îndrăznea să intre, lângă sipet văd un hoţ.</p>
               <p rend="justify">—  Iau toporul şi-l omor".</p>
               <p rend="justify">Şi în acest caz el „vede" ceva şi săvârşeşte un act de eroism. Pe drept cuvânt, mama conchide: „Mereu vrea să o facă pe eroul, să fie totdeauna cel admirat, cel care poate totul. Când îmi povesteşte că «azi la şcoală nimeni n-a ştiut nimic, în afară de mine», sunt sigură că nu a făcut acolo mare brânză şi, de regulă, faptul se confirmă".</p>
               <p rend="justify">Avem prilejul de a examina modul său de compensare, cu toate că el este destul de străveziu. După cum vedem, compensaţiile sale au loc pe planul imaginaţiei, iar aici totul se pierde în neant. De regulă el nu este activ în compensaţiile sale, pentru că, aşa cum am şi notat, e laş, având obişnuinţa ca mama sa să facă totul în locul lui.</p>
               <p rend="justify">Îl înţeleg, ştiu că el ar vrea din tot sufletul să fie un elev bun şi un băiat curajos; din minciunile lui am înţeles că acestea îi servesc spre a-şi exalta sentimentul personalităţii".</p>
               <p rend="justify">Fără îndoială că recunoaşteţi aici felul de a vedea lucrurile propriu psihologiei individuale. Este vocea bunului-simţ.</p>
               <p rend="justify">         „Nu-l pedepsesc".</p>
               <p rend="justify">Suntem întru totul de acord cu mama copilului. Oricum, băiatul acesta, dezamăgit de cunoştinţele şi de posibilităţile lui, băiat care, ori de câte ori are ceva de făcut, se găseşte ca pe marginea unei prăpăstii şi se retrage, pe bună dreptate, nu merită să fie pedepsit. Ar fi o flagrantă injustiţie.</p>
               <p rend="justify">Ce este de făcut? Ar trebui să-l determinăm să progreseze îndestul, încât să-şi recapete curajul şi să înveţe că problemele pot fi rezolvate. Dacă ar progresa, s-ar putea dezvolta frumos. Lucrul acesta nu se va realiza atât timp cât scopul său va fi acela de a căpăta un sentiment de punere în valoare pe latura sterilă a vieţii, în alţi termeni atât timp cât el va evita soluţionarea problemei pe latura utilă a vieţii. Este de înţeles de ce nu trebuie să-l pedepsim pe un astfel de copil; în pedeapsă el nu ar găsi decât confirmarea incapacităţii sale şi ar căuta alte căi lăturalnice ca să poată scăpa de pedeapsă şi să se dea îndărăt din faţaprăpastiei.</p>
               <p rend="justify">         „îl iubesc pe băieţel".</p>
               <p rend="justify">Iată o confirmare care ne lipsea şi care ne dovedeşte că mama îl răsfaţă pe copil.</p>
               <p rend="justify">         „îl iubesc din adâncul inimii mele. Dar el minte, minte din ce în ce mai mult şi se teme să nu se descopere că minte".</p>
               <p rend="justify">Apare aici o zare de speranţă, posibilitatea de a vedea că într-o zi el o va termina cu minciuna din teama de a nu fi demascat ca mincinos, posibilitatea de a îndrăgi adevărul. Unde rămâne atunci scopul său de a-şi dovedi superioritatea? Este singura concluzie pe care o poate trage un copil ca dânsul? Este cu putinţă şi o a doua: să ticluiască atât de abil şi de rafinat minciunile, încât să poată spera că niciodată nu va fi dat de gol. Acesta este drumul care i se deschide în faţă, nu altul, pentru că el nu-şi poate pierde cu totul simţul personalităţii. El a devenit mincinos ca să reprezinte ceva şi de aceea înţelegem că nu şi-ar putea abandona obiceiul de a minţi, căci ar risca să ni se prezinte ca un „zero", ca o cantitate neglijabilă. Într-adevăr, el va fi recurs şi la minciuni mai subtile.</p>
               <p rend="justify">         „Soţul meu spune că îl răsfăţ".</p>
               <p rend="justify">Este o particularitate de care vă veţi izbi întotdeauna. Dacă veţi fi descoperit, în urma unui efort propriu, stilul de viaţă al individului pe care îl studiaţi, veţi găsi mereu în anturajul acestuia pe cineva care să fi susţinut aceasta. Vă amintiţi de felul de a reacţiona al adversarilor noştri în materie de psihologie, care insistă asupra faptului că şi ei spun acelaşi lucru şi care îşi imaginează că pentru că l-au spus au şi obţinut rezultatul scontat? Aşa este, copilul e răsfăţat. Dar înţeleg ei raporturile de ansamblu? Chiar dacă ar şti că fiecare copil manifestă o tendinţă de a-şi da importanţă, ar trebui să fie capabili să analizeze procesul de apariţie a acestei tendinţe. Nu s-a făcut încă nimic prin afirmaţia că este vorba de un copil răsfăţat. Ce să faci cu un cuvânt? Mamele au dreptate când pun întrebarea: „Cum să procedez eu ca să nu-l răsfăţ?" Această întrebare prezintă interes atât timp cât mama nu a sesizat încă raporturile la care făcea referire mai sus, cum constatăm şi în cazul de faţă.</p>
               <p rend="justify">         „. El pretinde că de aceea este copilul atât de nestatornic şi de mincinos şi că are «gărgăuni» la cap, din cauză că tatăl meu s-a căsătorit cu o verişoară".</p>
               <p rend="justify">La bunici s-a descoperit o consangvinitate. Oare nu am avut dreptate susţinând că nu s-a făcut mare lucru dacă, cum spunea tatăl copilului, băiatul a fost calificat ca răsfăţat? Nici el nu crede că este suficient şi caută un al doilea factor, care pare mai convingător. El pune instabilitatea copilului pe seama unor antecedente de consangvinitate. Iată cât de mult a înlesnit ştiinţa modul de a proceda al tatălui, care aruncă în cârca mamei copilului responsabilitatea eşecurilor acestuia, de care el se scutură în mod strălucit.</p>
               <p rend="justify">         „Acest mariaj între rubedenii este o calamitate.</p>
               <p rend="justify">—  El mi-a făcut capul calendar pe această temă. De altfel, se întâmplă ca un copil să fie mai buclucaş decât un altul, dar soţul meu nu osteneşte să dea vina pe această căsătorie între consangvini. Trebuie să-i dovedesc contrariul, trebuie să fac ceva pentru băiatul meu. Nu este răutăcios, ci, dimpotrivă, bun la inimă".</p>
               <p rend="justify">Este cu putinţă ca bunătatea să nu fie decât un aspect al laşităţii lui. După cum vedeţi, avem întru totul dreptate când susţinem că nu se poate să izolăm un element oarecare al stilului de viaţă şi că fiecare element poate fi interpretat în mod diferit. Bunătatea, de pildă, poate fi şi negativă, „frumuseţea devine urâţenie, urâţenia frumuseţe". Tocmai această diversitate face ca nimeni să nu izbutească să înţeleagă psihicul unui om dacă nu a sesizat în prealabil stilul său de viaţă.</p>
               <p rend="justify">         „El face cadou altor copii din lucrurile pe care le are el, numai ca să le câştige bunăvoinţa".</p>
               <p rend="justify">Deci această bunătate prezintă o latură de egoism; el încearcă să-i corupă pe copii, ca să se facă răsfăţat de dânşii.</p>
               <p rend="justify">         „Dăruieşte copiilor lucruri la care ţine şi-şi iubeşte tatăl, chiar dacă acesta nu-l răsfaţă".</p>
               <p rend="justify">Aş dori să subliniez aici că, într-o anumită măsură, băiatul acesta s-a şi angajat pe calea pe care ar voi s-o câştige nu numai pe mama sa, ci şi pe alţii. Aşa cum am constatat-o anterior, el caută să se facă protejat şi ar dori să fie admirat şi remarcat, acest din urmă scop vizându-l minciunile sale.</p>
               <p rend="justify">         „Aşa, de exemplu, este pentru dânsul o mare sărbătoare să meargă la plimbare cu tatăl său. V-aş cere sfatul: trebuie să procedez cu severitate? Nu cred că aceasta ar fi eficient! Plânge, promite marea cu sarea, iar după zece minute o ia de la început".</p>
               <p rend="justify">Mama sa a încercat o educaţie severă, dar, evident, fără rezultat, singura metodă benefică fiind trezirea înţelegerii copilului pentru defectele structurii stilului său de viaţă. Ce înseamnă aceasta în planul practicii? Să fie făcut independent şi autonom, să i se trezească şi să i se cultive încrederea în el însuşi. Atâta vreme cât nu se realizează aceasta, atât severitatea, cât şi bunătatea par inoportune, deşi noi preferăm bunătatea. Băiatul nu are pregătirea necesară şi este inuman să-i ceri ceva pentru care nu a fost pregătit. Suntem totdeauna dispuşi să măsurăm cu exactitate ceea ce ne pot da animalele şi să nu le cerem nimic mai mult. Cât despre fiinţele umane, nici vorbă de o astfel de preocupare. Reflectaţi la importanţa pentru şcoală a acestei observaţii, pentru că la şcoală copiii intră având o pregătire diferită. A folosi un sistem de notare care, în fond, judecă pregătirea copiilor şi nu aptitudinile lor, este „a-i pune pe toţi într-o singură oală".</p>
               <p rend="justify">         „Astfel, el este obligat să mintă, pentru că se înfundă tot mai mult în propriile-i minciuni".</p>
               <p rend="justify">Fără a se exprima prea limpede, mama vrea să spună că băiatul nu găseşte altă cale pentru a se face apreciat. Ea a cerut un sfat şi i l-am dat, în sensul celor ce v-am expus aici pe scurt. În continuarea referatului ei vom găsi, poate şi alte pasaje importante.</p>
               <p rend="justify">         „Când, nu de mult, a reînceput să-mi toarne gogoşi, am reacţionat ca şi cum ar fi fost vorba de o glumă şi, râzând, i-am explicat de ce minţea".</p>
               <p rend="justify">În acest „de ce" recunoaşteţi, desigur, indicaţiile pe care i le-am dat mamei.</p>
               <p rend="justify">         „Filip, recunoscând minciuna, a încercat un sentiment de jenă şi a început şi el să râdă".</p>
               <p rend="justify">Băiatul este profund conştient de minciuna sa, care, prin urmare, se află în sfera conştiinţei sale. Trebuie să revizuim concepţiile acelor autori care pretind că pot stabili o deosebire între conştient şi inconştient şi cred că instinctele rele îşi au sediul în inconştient şi că nu pătrund în conştiinţă decât păcălind cenzura, după ce s-au deghizat.</p>
               <p rend="justify">Ce este minciuna? Dacă scrutăm conştiinţa şi nu ne mulţumim pur şi simplu să admitem minciuna în ceea ce are ea aparent, atunci aflăm că este un mijloc de a te face remarcat, de a-ţi da importanţă. Dacă îl examinăm pe băiat din unghiul inconştientului său, vom vedea că aici se ascunde un împovărător sentiment de inferioritate care caută să se elibereze. Tocmai acest sentiment de inferioritate generează tendinţa de a-ţi da importanţă. Lucrul acesta îl constatăm, de altfel şi în sfera conştiinţei.</p>
               <p rend="justify">         „Bineînţeles, comite greşeli. Recent, Filip l-a rugat pe tatăl său să-l însoţească la cimitir, pentru că avea de făcut o compunere cerută la şcoală. Soţul meu a refuzat şi el a mers acolo cu bona. Compunerea a fost foarte reuşită, dar nici un cuvânt nu era adevărat4".</p>
               <p rend="justify">Aş dori să remarc, în treacăt, că nu este necesar ca o compunere să fie neapărat adevărată; dar mama copilului are dreptate când regăseşte în compunere aceeaşi linie de conduită ca în cazul minciunilor lui.</p>
               <p rend="justify">         „El povestea în amănunt cum s-a dus la cimitir cu tatăl său şi cum acesta ar fi plâns. În final scria: cât despre mine, nu am plâns; un bărbat niciodată nu plânge".</p>
               <p rend="justify">El şi-a depăşit tatăl, dar numai în imaginaţie. Mama copilului înţelege foarte bine lucrul acesta.</p>
               <p rend="justify">         „Deci şi-a înjosit tatăl şi, minţind, şi-a dat lui însuşi importanţă'4</p>
               <p rend="justify">Care dintre contemporanii noştri nu-şi aminteşte de aşa-numitul complex al lui Oedip? Oare din cauza aceasta îşi înjoseşte el tatăl la cimitir, ori mai degrabă aspiraţiile proprii îl îndeamnă să o facă pe importantul şi să-şi depăşească tatăl, cu care se află în luptă? Nu s-ar putea ca aici să se dezvolte nu idei sexuale premature privitoare la complexul lui Oedip, ci idei ale unui complex situat în conştient? Se impune să reflectăm asupra acestei probleme. În ceea ce ne priveşte, adepţi ai psihologiei individuale, nu avem nici o ezitare: noi constatăm că linia dinamică a psihicului tinde pe parcursul întregii vieţi de la un „jos" la un „sus", iar această linie include şi dezvoltarea sexualităţii.</p>
               <p rend="justify">         „Dar compunerea este bună, institutorul l-a felicitat pe băiat şi, îi finalul orei, l-a pus să o citească. Nu am avut curajul să pomenesc de] minciună. Am tăcut, cu aerul că nu am dat nici o atenţie faptului".</p>
               <p rend="justify">Aici se termină expunerea cu privire la băiat. Putem afirma, j bună dreptate, că el face parte din categoria atât de răspândită mincinoşilor care vor să-şi dea importanţă. Este tendinţa de care se las; antrenaţi atât de adesea copiii, din cauza lipsei lor de însemnătate Meditaţi la punctul de plecare al acestui băiat, răsfăţat de mamă reprimat de tată. Ceea ce a dobândit el lângă mama sa nu are valoare î afara cercului familial. Putem admite că acei copii care suferă d strabism5 nu sunt prea iubiţi; ei prind de veste repede că nu sunt agreaţi şi, drept consecinţă, nu vor înţelege lumea aşa cum este ea în realitate. Nu este de mirare că acest băiat, de la primii săi paşi în viaţă, a perceput' o rezistenţă şi un aspect particular al existenţei. Răspunsul său este fuga. Dat fiind faptul că nimeni nu poate scăpa propriei sale tendinţe ascendente, el trebuie să găsească linia pe care va opera: aceasta va fi fanfaronada, minciuna. Există şi alte forme, dar în toate veţi g tendinţa de a ieşi dintr-o poziţie inferioară (falsificând, de exemplu* faptele, atunci când eşti ameninţat cu pedeapsa), de a căpăta impo cu ajutorul subterfugiilor şi de a se lăsa înălţat. În cazul altor minei sau fanfaronade putem constata că este vorba de lucruri în faţa c copilul apare prea slab şi de care el încearcă să scape cu ajuto: imaginaţiei. Este ca şi cum ar vrea să se ridice în vârful picioarelor. Vi înţelege, fără îndoială, cât de greşit este să pedepseşti cu străşni această încercare, care este rezultatul unei veritabile trebuinţe. Numai explicaţia fenomenului poate duce la rezultatul unei veritabile trebuinţe. Numai explicaţia fenomenului poate duce la rezultatul scontat.</p>
               <p rend="justify">Dr. A (adresându-se copilului): „E nefolositor să te eschivezi, să tragi o minciună, să o faci pe grozavul. Dacă ai privi lucrurile cu mai multă seriozitate, dacă ai face un efort, ţi-ai putea satisface tendinţele de a te pune în valoare prin ocupaţii utile şi nu ar fi obligat să recurgi la nerozii".</p>
               <p rend="justify">NOTE</p>
               <p rend="justify">1 în limba engleză, în original = „complexul de superioritate11 (Nota tmd.)</p>
               <p rend="justify">2 în limba engleză, în textul original = „complexul de inferioritate" (Nota trad.)</p>
               <p rend="justify">3 Introdus de E. Jaensch, termenul semnifică imagini cu caracter de halucinaţie, deosebit de vii. Mintea omului primitiv şi mintea copilului sunt, potrivit concepţiei lui Jaensch, „minţi eidetice", care confundă imaginile din conştiinţă cu cele din realitate. Copilului îi este frică de întuneric pentru că îl populează cu tot felul de fiinţe fantasmagorice. A se vedea, Erick R. Jaensch, Ober den Aufbau der Wahrnehmungswelt und ihre Struktur im Jugendalter (1920) şi Die Eidetik unddie typologische Forschungsmethode (1925). (Nota trad.)</p>
               <p rend="justify">4 Din păcate asemenea indivizi ajung deseori ziarişti şi, în acest caz, înţelegem uşor cât adevăr cuprind reportajele sau ştirile pe care le redactează. (Nota trad.)</p>
               <p rend="justify">5 Infirmitate oculară, care constă în dereglarea paralelismului axelor vizuale, astfel încât subiectul nu poate privi unul şi acelaşi obiect cu ambii ochi. (Nota tmd.)</p>
            </div>
            <div type="div2">
               <head>XIV. EROISMUL PE PLAN IMAGINAR ÎNLOCUIEŞTE REALIZĂRILE UTILE ÎN REALITATE.</head>
               <p rend="justify">Institutorul ne relatează că l-a urmărit pe copilul de care ne vom ocupa aici începând cu clasa a doua. Băiatul, în vârstă de nouă ani, dă dovadă de brutalitate în comportamentul său.</p>
               <p rend="justify">Din informaţiile de care dispunem nu reiese dacă avea vârsta de nouă ani când era în clasa a doua; sperăm că în prezent urmează cursurile clasei a treia.</p>
               <p rend="justify">         „La venirea sa în şcoală el încă mâzgălea; numai încetul cu încetul a învăţat să scrie".</p>
               <p rend="justify">Ne amintim că comportamentul lui este grosolan; are, fără îndoială, un temperament de luptător. Aparţine probabil acelei categorii de oameni care jură pe un ideal de erou, pe „codul onoarei".</p>
               <p rend="justify">De ce a învăţat atât de târziu să scrie? Credem că este stângaci, însă faptul nu este verificat.</p>
               <p rend="justify">         „Punctul lui slab este îndeosebi aritmetica".</p>
               <p rend="justify">Nici aici nu ne găsim pe un teren ferm. Poate că avem de-a face cu unul dintre acei copii răsfăţaţi care numai cu mare greutate învaţă aritmetica, materia aceasta neoferind nici un punct de sprijin concret, în alte materii de studiu există reguli1, se poate învăţa câte ceva pe derost; în ceea ce priveşte aritmetica, e inutil să te apuci să înveţi ceva pe derost, în afară de tabla înmulţirii. Dat fiind faptul că copiii răsfăţaţi nu vor niciodată să facă ceva din proprie iniţiativă, nu ne miră faptul că în rândurile lor se găsesc elevi slabi la aritmetică. Dacă am putea să o dovedim statistic, superstiţia „dotării" ar fi zdruncinată.</p>
               <p rend="justify">         „La această materie de studiu el primeşte ore de meditaţie".</p>
               <p rend="justify">Astfel, copilul reuşeşte să obţină ceea ce a vrut: persoana lui să fie o preocupare pentru ceilalţi, ceea ce, într-un fel, se reduce la a fi răsfăţat.</p>
               <p rend="justify">         „Frecventează cu plăcere aceste ore suplimentare".</p>
               <p rend="justify">Nu ştim de ce. Poate că institutorul este amabil, ori poate că elevul găseşte aici realizate condiţiile pe care el le cere învăţământului, adică prilej de a fi răsfăţat.</p>
               <p rend="justify">         „îi place să te ocupi în mod special de dânsul".</p>
               <p rend="justify">Avem aici cea dintâi confirmare: este vorba, într-adevăr, de un copil care doreşte să fie răsfăţat. Urmează alte confirmări: „Cere ajutor la îmbrăcat; este dus şi adus de la şcoală, încât nu face niciodată drumul singur. Cu toate acestea, este înalt şi bine dezvoltat pentru vârsta sa. Are părul roşcat."</p>
               <p rend="justify">Cât priveşte părul roşcat, se ştie că această particularitate îi expune pe copii la zeflemele care îi fac să sufere. Băieţii, mai mult decât fetele; la acestea părul roşcat adesea este găsit frumos. Dimpotrivă, băieţii cu păr roşcat nu prea sunt iubiţi. Avem de-a face cu superstiţii arhaice, cu nişte grosolane greşeli; de fapt printre copiii-problemă găsim adesea roşcovani. Este o constatare care mi s-a confirmat în multe privinţe, dar nu este vorba de defecte care prezintă un caracter definitiv. Avem impresia că, în cele din urmă, oricum, izbutesc să-şi depăşească dificultăţile. Chiar dacă nu este prea plăcut să fii în afara familiei obiect de luare în râs, în sânul familiei lucrurile stau altfel, iar sentimentul de inferioritate cântăreşte aici destul de puţin.</p>
               <p rend="justify">         „Dacă face rău o lucrare şi mama lui îl critică, se înfurie".</p>
               <p rend="justify">Ceea ce înseamnă că a putut stabili între dânsul şi mama sa un raport de dependenţă care este în favoarea lui. A reuşit aceasta cu ajutorul furiei, uneori poate prin loviturile pe care le primeşte de la dânsa. Întâlnim adesea astfel de situaţii, pentru că în cazul copiilor răsfăţaţi se ajunge la un punct în care nu-i mai putem răsfăţa în acelaşi fel. De exemplu, ei sunt ameninţaţi să-şi agraveze situaţia prin simplul fapt că cresc.</p>
               <p rend="justify">         „Dacă îl lauzi, el se încurajează pe sine, spunându-şi că lucrurile se vor rezolva".</p>
               <p rend="justify">Avem aici dovada că băiatul nu este cu totul descurajat.</p>
               <p rend="justify">         „A învăţat în mod normal să vorbească, să citească şi să scrie".</p>
               <p rend="justify">Putem deduce de aici că nu a întâmpinat dificultăţi în dezvoltarea sa organică.</p>
               <p rend="justify">         „începând cu vârsta de un an şi jumătate la el se manifestă semne de furie".</p>
               <p rend="justify">Dacă această observaţie este judicioasă, ar trebui să o reţinem. Personal am putut constata asemenea semne chiar şi la un copil în vârstă de şase luni: era vorba de un copil alimentat cu biberonul, în mod regulat, copil care se dezvolta foarte bine şi nu punea nici o problemă. La vârsta de şase luni s-a constatat următoarea particularitate: de îndată ce se trezea, începea să geamă încet; dacă te apropiai de el cu biberonul şi i-l puneai în gură, se comporta într-un mod ireproşabil; dar dacă te prezentai fără biberon, începea să urle, manifestând în mod vizibil semne de furie. Devenise obicei în familie să te apropii de copil aducându-i totdeauna bi beronul.</p>
               <p rend="justify">         „La şcoală, la început avea o conduită ştearsă".</p>
               <p rend="justify">Nu ne este greu să-l înţelegem: este în căutarea situaţiei în care ar putea fi răsfăţat. Vrea să se situeze în centrul atenţiei, să conducă. Negăsind la şcoală o situaţie potrivită din acest punct de vedere, copiii de felul acesta au o atitudine ştearsă; este semnul după care putem recunoaşte copilul răsfăţat. Apelând la ajutorul psihologiei individuale, institutorii pot obţine foarte uşor portretul moral al copilului. Ei pot apoi să opereze pe această bază, evident că nu fără să caute confirmări şi nu fără a proceda la eventuale corectări.</p>
               <p rend="justify">         „Are o imaginaţie bogată".</p>
               <p rend="justify">Putem deduce de aici că nu este în termeni prea buni cu realitatea, realitate care îl jenează. Îşi construieşte o lume imaginară, în care trăieşte după placul inimii. Acolo el găseşte linişte, este puternic, poate comanda cum doreşte. Sunt imaginate cuceriri, lupte victorioase, dobândirea unei averi imense cu ajutorul căreia îi recompensează şi îi salvează pe ceilalţi. Uneori astfel de copii se socot şi salvatori ai unor înalte personalităţi. În imaginaţia lor ei călăresc cai focoşi, îl scot din situaţii grele pe rege sau pe fiica acestuia, se aruncă în valuri spre a salva prinţese, care, se înţelege, se arată foarte recunoscătoare. Când revin pe terenul realităţii, ei se arată foarte şterşi.</p>
               <p rend="justify">         „Gândurile lui sunt pline de istorii cu pieile roşii şi cu tâlhari".</p>
               <p rend="justify">Este un erou pe planul imaginaţiei. Puteţi fi sigur că băiatul este laş; avem în acest caz o încercare de compensaţie din parte-i.</p>
               <p rend="justify">         „Are mereu tendinţa de a se lupta cu un inamic imaginar".</p>
               <p rend="justify">Imaginaţia lui am putea-o utiliza, iar băiatul şi-ar putea educa psihicul în aşa fel încât să termine cu laşitatea. Oricum ar fi, prin acest mijloc copiii aceştia izbutesc în mod cert să se elibereze, cel puţin în parte, de defectul lor.</p>
               <p rend="justify">         „Imaginaţia lui o ia uneori razna şi el îi povesteşte mamei sale evenimente închipuite petrecute la şcoală, terminând cu cuvintele: «Ştii, mamă, din toate cele spuse nimic nu e adevărat, sunt închipuiri de-ale mele» ".</p>
               <p rend="justify">Identificăm aici „un căpeţel" de sentiment de comuniune socială. El nu ar vrea să treacă drept mincinos, rezervându-şi controlul asupra realităţii. Dacă nu l-ar avea, ar fi vorba de o minciună nevrotică. Chiar dacă copiii se încălzesc în joaca lor, ei ştiu ceea ce datorează realităţii. Istorisirile imaginare ale acestui copil ne arată că el vrea să se înalţe pe vârful picioarelor, spre a părea mai mare decât este. Putem trage concluzia că este măcinat de un puternic sentiment al inferiorităţii, ceea ce se corelează cu calificativul de copil răsfăţat, pe care i l-am dat.</p>
               <p rend="justify">         „Mama sa relatează că a fost foarte bolnav în prima copilărie: colici intestinali la vârsta de patru luni, iar mai târziu scrofuloză şi pneumopatie".</p>
               <p rend="justify">Nu ne putem permite să judecăm cele afirmate mai sus şi să spunem în ce măsură are dreptate mama copilului când îl consideră „foarte bolnav". Ceea ce ne interesează mai mult este faptul că, socotindu-l bolnăvicios, ea trebuie să-l fi crescut cu o grijă şi o dragoste deosebite. Îl va fi făcut pe copil exagerat de dependent de dânsa.</p>
               <p rend="justify">         , Dacă un copil e bolnav, trebuie să-l menajezi", spune ea, ca apoi să exprime prin alte cuvinte ceea ce noi am arătat ceva mai sus: „îi este frică de întuneric".</p>
               <p rend="justify">Sunt semne ale copilului răsfăţat. Frica de întuneric înseamnă: „Trebuie ca cineva să rămână lângă mine".</p>
               <p rend="justify">         „Este extrem de neîndemânatic".</p>
               <p rend="justify">Ipoteza noastră, potrivit căreia ne-am putea afla în faţa unui copil răsfăţat, este astfel întărită.</p>
               <p rend="justify">         „în ceea ce priveşte neîndemânarea, el este influenţat de sora sa, mai în vârstă decât dânsul cu opt ani".</p>
               <p rend="justify">Auzind vorbindu-se despre o soră cu opt ani mai în vârstă, putem presupune că ea nu se comportă faţă de el ca o soră, ci ca o mamă sau ca o mătuşă. Fiindu-i aproape imposibil să o considere ca pe o rivală, băiatul creşte ca şi cum ar fi copil unic.</p>
               <p rend="justify">         „Ea intervine în strădaniile lui, criticându-l şi certându-l".</p>
               <p rend="justify">Este ca o mamă pisăloagă, ba chiar ca o soacră, am putea spune.</p>
               <p rend="justify">         „Băiatul este foarte agresiv."</p>
               <p rend="justify">El ştie că în spatele lui se află mama, ca să-l apere. Mai ştie că sora sa nu va putea depăşi o anumită măsură, dacă ar fi ca el să o provoace la luptă.</p>
               <p rend="justify">         „. Mai ales faţă de cei mai puternici decât el".</p>
               <p rend="justify">Această informaţie pare îndoielnică. Nu sunt dispus să cred că ar fi în întregime exactă. Dar dacă măcar în parte este aşa, înseamnă că băiatul nu este cu totul descurajat, că se mai crede capabil de ceva. Dar nu este încă eroism aici, pentru că mai puternici decât sora sa sunt ceilalţi membri ai familiei. Poate că şi pe institutor îl atacă, dat fiind că este unul dintre cei puternici; s-ar putea, însă, ca băiatul să nu-l privească din acelaşi unghi de vedere. Este cu putinţă ca el să aibă sentimentul că institutorul nu există decât pentru dânsul.</p>
               <p rend="justify">         „E luat adesea în batjocură din cauza culorii părului său, ceea ce îl înfurie".</p>
               <p rend="justify">Este, cum am spus-o, un copil răsfăţat care, atât din pricina surorii lui, cât şi din pricina culorii părului său, se găseşte sistematic într-o stare de iritare. Putem înfuria un animal dacă îl zădărâm; la acelaşi rezultat ajungem în cazul acestui băiat, dacă procedăm la fel.</p>
               <p rend="justify">         „Are un somn agitat, rostind cu voce tare replici din visele lui".</p>
               <p rend="justify">Am remarcat mereu aceste semne la copiii răsfăţaţi.</p>
               <p rend="justify">         „Când îşi face temele este într-o stare de extremă agitaţie".</p>
               <p rend="justify">Dacă este să interpretăm această nervozitate, vom spune că temele îi provoacă o stare de tensiune şi că această tensiune se traduce prin agitaţie.</p>
               <p rend="justify">         „E sălbatic şi cu greu ajunge să se înţeleagă cu ceilalţi".</p>
               <p rend="justify">Este un fapt uşor de înţeles, deoarece se află într-o stare de nervozitate cronică.</p>
               <p rend="justify">         „Este, însă, milos".</p>
               <p rend="justify">Nu este aici o contradicţie. Nu văd de ce, intransigent în faţa inamicului, nu ar da dovadă de caritate în faţa unui suferind. Vede aici o contradicţie doar acela care crede în teoria ambivalenţei. În ceea ce ne priveşte, susţinem că unul şi acelaşi stil de viaţă se exteriorizează diferit în situaţii diferite.</p>
               <p rend="justify">         „Şi-a manifestat mila într-o zi când sora sa s-a rănit la cap".</p>
               <p rend="justify">Ea se găsea atunci în situaţia de duşman învins. Am spune că el a păstrat o doză de sentiment de comuniune socială şi că este capabil să se arate uman într-o situaţie care îi este favorabilă.</p>
               <p rend="justify">         , JE1 respectă cu scrupulozitate ora când trebuie să fie la şcoală".</p>
               <p rend="justify">Nu mă încumet să interpretez acest fapt cu toată rigurozitatea. Dacă îl raportez la cele pe care le-am şi spus, aş adăuga că el tinde să progreseze, că vrea să demonstreze importanţa şcolii, ceea ce corespunde şi zelului cu care frecventează orele de meditaţie. Nu este prea descurajat şi ar vrea ca într-o zi să iasă biruitor.</p>
               <p rend="justify">         „Chiar şi mama copilului este foarte nervoasă şi îşi pierde uşor cumpătul".</p>
               <p rend="justify">Iată o altă dificultate pentru un băiat care se află într-o stare de nervozitate cronică; acum înţelegem mai bine de ce adesea devine furios.</p>
               <p rend="justify">         „în timpul zilei tatăl se află la teatrul unde este electrician. Familia este sub diriguirea mamei".</p>
               <p rend="justify">Şi în acest caz el se înverşunează împotriva celui mai puternic.</p>
               <p rend="justify">         „Mama este o femeie zdravănă, scandalagioaică, dându-şi mare importanţă, ca şi sora mai mare a băiatului. Copilul este crescut într-o atmosferă de critică continuă".</p>
               <p rend="justify">Mama, cu felul ei de a fi, accentuează şi mai mult nervozitatea băiatului.</p>
               <p rend="justify">         „Bun, pentru copil, este tatăl".</p>
               <p rend="justify">Ni s-ar părea firesc ca băiatul să se ataşeze mai mult de tatăl său; aceasta ar fi o a doua fază. În prima parte a vieţii el a fost cu siguranţă mai apropiat de mama sa, dată fiind starea sănătăţii lui. Ea trebuie să se fi ocupat mult de dânsul, răsfăţându-l. Probabil că mai târziu nu a mai putut menţine acest raport între ea şi el.</p>
               <p rend="justify">         „Dacă băiatul doreşte ceva şi nu obţine, plânge până când dorinţa îi este îndeplinită".</p>
               <p rend="justify">Este încăpăţânat şi ştie că lacrimile pe care le varsă fac impresie. Regăsim această trăsătură nu numai la mulţi copii, ci şi la destui adulţi. Ei cred că lacrimile lor constituie o armă de nebiruit. Adăugaţi la aceasta faptul că există oameni care nu suportă să vadă pe cineva plângând. Ei sunt atunci obligaţi să-i împlinească dorinţa sau riscă să manifeste semnele unei agitaţii extreme. Şi una şi alta îl satisfac pe cel care plânge.</p>
               <p rend="justify">Mama: „Eu sunt severă cu dânsul, dar soţul meu îi cedează în toate privinţele".</p>
               <p rend="justify">Ştim că acest mod de a proceda nu este bun, dat fiind faptul că băiatul, ataşat de tatăl său, va avea şi mai mult tendinţa de a o exclude pe mamă. Ar fi mai bine ca părinţii să se înţeleagă spre a găsi o cale de mijloc, care să-i satisfacă pe amândoi. Este necesar ca ei să se ajute reciproc în educarea copilului.</p>
               <p rend="justify">         „Eu nu cedez totdeauna".</p>
               <p rend="justify">Este confirmarea a ceea ce deja cunoaştem.</p>
               <p rend="justify">         „Frate şi soră se ceartă adesea. Sora are şi ea defectele ei: ea este mereu aceea care îl aţâţă. Dar el vrea să aibă totdeauna dreptate şi ţine foarte mult la autoritatea lui".</p>
               <p rend="justify">În plus, el este mezinul şi, ca atare, cheltuieşte mult efort şi perseverenţă ca să-i depăşească pe ceilalţi. Dacă apar obstacole, caută să le ocolească pe o cale mai lesnicioasă. Mezinii sfârşesc totdeauna prin a găsi calea care le asigură dominaţia asupra altora, fie în bine, fie în rău.</p>
               <p rend="justify">         „Băiatul ar vrea să fie electrician, ca tatăl său".</p>
               <p rend="justify">Tatăl reprezintă o etapă în tendinţa sa de a obţine superioritatea ideală. Faptul că vrea să devină ce este tatăl său arată admiraţia băiatului pentru dânsul. El crede că profesiunea tatălui reprezintă pur şi simplu o putere divină.</p>
               <p rend="justify">         „Ar dori, însă, să se facă şi vânător".</p>
               <p rend="justify">Dorinţa aceasta este de înţeles dacă nu uităm tendinţa sa de a o face pe eroul; dar acest rol el nu-l joacă până la capăt: ar vrea să vâneze animale lipsite de apărare, ceea ce nu i se prea potriveşte unui erou.</p>
               <p rend="justify">         , Jucăriile lui preferate sunt armele. Nu are nici un prieten".</p>
               <p rend="justify">Reiese de aici trăsătura de caracter a copilului răsfăţat, care nu reuşeşte să se apropie de ceilalţi copii. Prin tendinţa sa de a domina el strică totul.</p>
               <p rend="justify">         „Nu se înţelege cu nimeni. Strică bună-dispoziţie a oricui".</p>
               <p rend="justify">Nu are încredere în el însuşi mei măcar când are ocazia să aibă rolul principal în jocuri; preferă să le strice tuturor cheful.</p>
               <p rend="justify">         „Puseurile imaginaţiei lui îşi au punctul de pornire în realitate".</p>
               <p rend="justify">Informaţie obscură, pentru că o atare afirmaţie poate fi făcută cu privire la imaginaţia oricui. Este cu neputinţă să admitem că ne-am putea imagina ceva fără nici o tangenţă cu realitatea.</p>
               <p rend="justify">         „în ultimul timp dorinţa lui de fiecare zi era să poată pătrunde în junglă".</p>
               <p rend="justify">În închipuirea lui, este, probabil, stăpânul junglei, înarmat până în dinţi (fiarele nu au arme).</p>
               <p rend="justify">         „El îşi joacă rolul de erou în faţa oglinzii".</p>
               <p rend="justify">Aceasta ne sugerează ideea că ar putea, eventual, să îmbrăţişeze o carieră de actor. Poate că tocmai aceasta este calea obişnuită; probabil că orice actor, la începutul carierei sale, a jucat la teatru un rol de erou. Niciodată nu ne-am văzut, în imaginaţia noastră, jucând rolul vreunei bătrânici, ci mai degrabă pe al Fecioarei de la Orleans.</p>
               <p rend="justify">         „învârteşte sabia de lemn în faţa oglinzii şi, în cele din urmă, strigă triumfător «Te-am doborât!» ".</p>
               <p rend="justify">Regăsim aici trăsătura pe care am putut-o observa la mulţi copii: îşi antrenează o aptitudine aparte şi se identifică cu o situaţie. Se comportă ca şi cum într-adevăr ar juca un rol de erou. În interiorul lor sunt copleşiţi de ceea ce ar vrea să fie. Orice om are o astfel de posibilitate. Ea se manifestă ori de câte ori realitatea este prea stânjenitoare sau când ne izbim de dificultăţi în tendinţa noastră de ascensiune. Rezistenţa întâmpinată de băiat este clară: el este molestat de către sora sa, criticat de către mamă, în afara familiei este luat în râs din cauza părului roşcat, iar la şcoală nu străluceşte. Dacă cineva ne-ar întreba: admiteţi că aveţi nouă ani, că nimeni nu vă preţuieşte, nici acasă şi nici în afara ei şi că, pe deasupra, sunteţi mezin.</p>
               <p rend="justify">—  Ei bine, ce aţi face? Nu ne-ar rămâne decât o posibilitate: să ne refugiem în imaginaţie, să extragem de acolo ceea ce realitatea ne refuză.</p>
               <p rend="justify">Vă rog să reţineţi: a acţiona în acest fel nu este, desigur, logic. Un adult inteligent şi mai cu seamă un educator inteligent ne-ar putea obiecta: ar fi necesar ca băiatul să-şi dea mai multă silinţă la şcoală. Nu ştim dacă nu cumva va fi făcut eforturi în acest sens. Poate că a făcut, dar fără rezultat. Noi înţelegem prea bine că situaţia nu este deloc uşoară pentru băiat. Poate că el este stângaci fără să o ştie, ceea ce înseamnă că a avut de luptat cu dificultăţi reale. Ştiind că a abordat existenţa prin prisma stilului de viaţă al unui copil răsfăţat şi că asimilează totul potrivit cu schema acestui stil, trebuie să recunoaştem că băiatul acţionează într-un mod absolut inteligent; ceea ce face este fără cusur în ceea ce priveşte inteligenţa. O spunem, pentru că ne putem identifica cu el. Dacă m-aş găsi în locul acestui băiat şi dacă aş întâmpina aceleaşi dificultăţi, probabil că aş proceda la fel. E o dovadă că băiatul nu este nici prost şi nici vinovat. El se află într-o situaţie dificilă, fără ieşire. În cazul acesta tratamentul poate reuşi, în anumite condiţii, de pildă, dacă băiatul ar progresa la învăţătură, rezultat posibil cu ajutorul unor cursuri suplimentare. Fără îndoială că ar fi o ameliorare a situaţiei lui dacă, cel puţin pentru câtva timp, mama şi sora ar înceta să-l mai dăscălească şi mai ales dacă am putea să le facem să înţeleagă cât de mult i-au dăunat copilului. Este necesar să încercăm să-l ajutăm. Va trebui să-i explicăm totul cu bunăvoinţă, altfel riscăm să vedem că ambele caractere agresive, mama şi sora, se întorc împotriva consilierului. Faptul cel mai important este să-l facem pe băiat independent şi să-i dăm curaj. Ca să-l încurajezi pe cineva, nu este necesar să fii expert în materie de educaţie sau de psihologie. Dar nu este o sarcină uşoară. Băiatul s-a înpotmolit în convingerea că nu va putea juca un rol eroic decât în imaginaţia sa. Ar fi foarte nimerit să i se găsească un camarad capabil să-i preţuiască laturile bune. Singura cale sigură este tratamentul prin prisma psihologiei individuale. Trebuie să i se atragă băiatului atenţia asupra celor petrecute. Ar trebui să i se demonstreze că acela care caută fără încetare să se afle în centrul atenţiei celorlalţi va fi totdeauna expus ofenselor. Satisfacţia trebuie căutată pe latura utilă a vieţii. Ar trebui, de pildă, ca el să ia parte la jocurile copiilor, în loc să fie unul care le strică tuturor buna dispoziţie. Ar trebui să i se dezvăluie că există un întreg cortegiu de nedreptăţi pe lume şi că adesea oamenii găsesc cu cale să-i oprime pe semenii lor. Lucrul acesta are loc pretutindeni în acelaşi fel. Un popor vrea să-l doboare pe altul, o familie se crede mai sus-pusă decât alta etc, cazuri în care se pune accentul pe anumite laturi, spre a se găsi un punct de atac. Dar atacul nu are loc decât dacă şi partenerul se pretează la aceasta. Băiatul nostru trebuie să înţeleagă că el nu a venit pe lume spre a le servi altora de ţintă, îngăduindu-le să-l sâcâie. Tot astfel, în viaţă, dacă cineva se arată enervat, atacatorul persistă. El ar trebui să considere atacurile pe tema părului lui roşcat ca pe un semn de neghiobie din partea celor care le lansează.</p>
               <p rend="justify">Am avut ocazia să discut cu numeroşi oameni aparţinând unor rase oprimate.</p>
               <p rend="justify">—  Evrei şi negri; le-am atras atenţia asupra marii răspândiri a tendinţei de a-ţi oprima semenul. Fiecare e în căutarea mijlocului care să-i permită să se ridice cu cât mai puţină osteneală. Nu se poate nega că francezul îl socoate pe german inferior, pe când acesta din urmă se socoate pe sine ca aparţinând unei naţiuni alese. Chinezul îl dispreţuieşte pe japonez. Cei care obişnuiesc să voiajeze au constatat, desigur, că oamenii sunt peste tot aproape la fel şi mereu înclinaţi să găsească câte ceva prin care să-i înjosească pe alţii. Acelaşi lucru îl vedem între burghez şi proletar. Există oare vreo fiinţă umană care să nu fi simţit jindul şi invidia altora faţă de dânsa? De ce să fim obligaţi să luăm în serios criticile şi jignirile care ni s-ar putea aduce pe temă de apartenenţă naţională, confesiune sau chiar culoarea părului? Nu avem aici de-a face decât cu cristalizarea unei tendinţe comune, cu o nevroză obsesională generalizată.</p>
               <p rend="justify">Până în momentul în care umanitatea va consimţi să facă un pas înainte, spre o nouă treaptă de civilizaţie, nu avem încotro şi trebuie să considerăm asemenea tendinţe ostile ca fiind manifestări specifice, dar şi ca o expresie a unei atitudini umane generale eronate.</p>
               <p rend="justify">Ar trebui să-l determinăm pe acest băiat să înţeleagă că oamenii te atacă chiar şi din cauza culorii părului! Dacă el ar reuşi să sesizeze ceea ce poate să constituie un punct de atac permanent şi care, de altfel, se poate raporta la alte caracteristici, el ar râde, ceea ce ar avea drept efect că i-ar tăia oricui pofta de a-l mai ataca. Vom izbuti să-i dăm băiatului curaj, apropiindu-ne de dânsul cu mijloacele furnizate de psihologia individuală. Vom putea să-i demonstrăm până şi că este capabil să devină un elev bun la matematică. Exemplele nu lipsesc. Eu însumi am trecut prin această suferinţă, fiind considerat cu totul inapt în materie de aritmetică. Dacă tatăl meu ar fi urmat sfaturile care i se dădeau atunci, el m-ar fi retras de la şcoală şi m-ar fi făcut să învăţ o meserie manuală; poate că aş fi devenit un bun lăcătuş, dar aş fi rămas cu convingerea că există oameni dotaţi pentru aritmetică şi alţii nedotaţi. Cum eu însumi am avut de-a face cu un necaz similar, pot, prin urmare, în cunoştinţă de cauză, să spun că nu mai cred că există asemenea dotări.</p>
               <p rend="justify">NOTE</p>
               <p rend="justify">1 A se vedea nota noastră de la capitolul VII. Este opinia unui autor care a fost obligat să repete o clasă din cauza aritmeticii, profesorul recomandându-i tatălui lui Adler să-şi facă fiul croitor. (Mrta trad.)</p>
            </div>
            <div type="div2">
               <head>XV. STRICĂTORUL DE BUNĂ-DISPOZIŢIE.</head>
               <p rend="justify">La consultaţie se prezintă elevii G. şi S. Nu sunt cazuri ieşite din comun, ci tipuri curente de stricători de bună-dispoziţie a semenilor lor, care vor să se facă remarcaţi cu orice preţ, enervându-l inutil pe institutor, care duce împotriva lor o luptă infructuoasă.</p>
               <p rend="justify">Unul, cel pe care îl voi prezenta primul, este în vârstă de opt ani, iar celălalt de şapte ani. Amândoi frecventează clasa a doua, cel mai mare fiind repetent. Cu un an în urmă ei se aflau în aceeaşi clasă, dar au fost despărţiţi, pentru că împreună făceau cu neputinţă desfăşurarea procesului de învăţământ. Izolaţi, ei sunt mai suportabili, pe când totala lor absenţă este binefăcătoare atât pentru personalul didactic, cât şi pentru clasele de elevi respective. Cauza deficienţei de caracter la cei doi băieţi este diferită.</p>
               <p rend="justify">G., potrivit informaţiilor furnizate de mamă, este copil de alcoolic. Tatăl este birjar, cum este şi un frate, în vârstă de 17 ani. Un alt frate, care are 16 ani, face cu motocicleta curse pentru un brutar, iar un alt frate, 14 ani, este ucenic la brutărie. În afară de aceştia, mai există în familie un mezin în vârstă de cinci ani. Băiatul de care ne ocupăm frecventează dimineaţa şcoala, iar după-amiaza o instituţie de binefacere. Timpul liber şi-l petrece la grajd sau se plimbă cu birjele celor pe care îi cunoaşte bine. Mama lucrează şi ea la brutarul unde lucrează şi fiii ei. Ea nu-l vede pe băiat cât e ziua de mare, nici măcar pentru un mic schimb de cuvinte, probabil pentru că patronul are oroare de farsele lui de prost gust. Casa părintească fierbe de dispute şi certuri.</p>
               <p rend="justify">Mama recunoaşte, cel puţin în parte, neajunsurile copilului, dar nu poate face nimic pentru el. Într-adevăr, băiatul este preferatul tatălui, iar acesta îi ia apărarea împotriva tuturor. Promisiunile şi recompensele băneşti sunt utilizate în casă drept principal mijloc de educaţie. În zilele de sărbătoare aici se bea nu glumă, iar de la un fonograf pot fi auzite cuplete din cele mai vulgare pe care, fireşte, băiatul le soarbe cu maximum de interes, ca pe un bun spiritual. Se pare că băiatul ajunge şi la han, unde i se servesc băuturi alcoolice, dar este greu ca acest lucru să fie verificat, din moment ce copilul dă dovadă, în tot ceea ce povesteşte, de multă imaginaţie, pe când, pe de altă parte, părinţii neagă asemenea fapte. În timp ce părinţii merg la cinematograf, băiatului i se dau bani ca să-şi cumpere cârnaţi de la han; cel puţin aşa explică el existenţa în buzunarul său a unei piese de 50 de creiţari.</p>
               <p rend="justify">Aptitudinile copilului sunt submediocre şi nici muncitor nu este. Rareori îşi face temele, uită caietele acasă şi nu manifestă nici o plăcere pentru învăţătură. La şcoală nu se interesează decât de desen şi, când nu se poate altfel, de scris. Nu pare să aibă un real interes decât pentru cai. Nici în timpul anului şcolar, nici după aceea nu a suferit de nici o maladie mai gravă. Atenţia îi este deturnată până şi de cea mai mică frivolitate. Nu poţi fi sigur că minte sau nu face decât să debiteze produsele imaginaţiei lui. Povesteşte, de exemplu, că a fost cu tatăl său în cutare sau cutare lor, că l-a însoţit la han, că a petrecut noaptea la mătuşa sa, pe când, în realitate, după cum s-a putut stabili, în acele zile nu-şi părăsise domiciliul. Sau mai susţine că a văzut, la ţară, cum se scot cartofii din pământ cu plugul, pur şi simplu pentru că a auzit acestea povestite de un alt băiat. Este complet lipsit de spirit critic. Lucrările lui şcolare sunt totdeauna dezordonate. În ceea ce priveşte voinţa, este lesne influenţabil şi ia decizii rapide.</p>
               <p rend="justify">La şcoală se dă şi peste cap ca să atragă atenţia asupra persoanei sale; scoate strigăte şi se ceartă în timpul recreaţiei, ca de altfel şi în timpul orelor de învăţământ. Îşi bate colegii şi mărturiseşte că a căutat să-i facă să sufere. Nu ţine seama de mustrările ce i se fac. Însărcinările care i se dau sunt folosite pentru a isca certuri şi a face nerozii; adesea pătează cu bună ştiinţă hainele colegilor săi. Cât despre ale lui, chiar dacă sunt noi, nu le cruţă deloc. Într-o vreme voia să le spele la şcoală. Cântă în timpul orelor de clasă. Tot ce spun ceilalţi este pentru el motiv de critică cu voce tare şi astfel deranjează desfăşurarea lecţiilor. Vrea să corecteze chiar şi răspunsurile exacte ale colegilor săi şi îi bate pe elevii care nu recunosc că dreptatea este de partea lui. Îşi bate joc de institutor, îl maimuţăreşte pe strada, se poartă brutal cu oamenii şi cu animalele.</p>
               <p rend="justify">Nu fură, însă păstrează pentru el obiectele găsite. Nu a fost cu putinţă să fie lăsat în aceeaşi clasă cu prietenul său S. Dacă îi luam cu mine la o altă clasă, unde aveam de suplinit vreun coleg, ei se comportau frumos, pentru că le era străin climatul de acolo, elementele care o compuneau. Oricum, izolaţi, băieţii se comportau altfel decât când erau împreună şi se stimulau reciproc. Propun, prin urmare, să-i observăm, pe de o parte, când sunt laolaltă, iar, pe de altă parte, când sunt izolaţi.</p>
               <p rend="justify">De patru săptămâni cei doi prieteni au fost despărţiţi, fiecare în altă clasă, unde împovărează pe alţi institutori. În timp ce clasa de elevi dezbate un subiect oarecare, G. desenează sau dă drumul unor remarci care se potrivesc ca nuca-n perete, făcând ca întreaga clasă să râdă; vocabularul lui este de o vulgaritate nemaiîntâlnită. De îndată ce institutorul se află cu spatele la el, G. îşi părăseşte locul din bancă şi începe să se agate de colegii săi. În timpul recreaţiilor trebuie strunit, pentru că altfel sare la bătaie şi ajunge chiar până la a-şi călca în picioare colegii. În sala de gimnastică se caţără ca o maimuţă pe aparate, scoţând urlete. Aseară, evident, fără ca cineva să i-o fi cerut, a început să se grozăvească, în argou: „Ce, parcă nu ştiu io că directoarele o să-ntrebe dacă-s băiat de comitet, ori vreo pramatie? O să-i spun că-s un îngeraş. Mă doare-n cot! O să mă fac nevăzut.</p>
               <p rend="justify">—  Ştiu io unde, aşa că nimeni n-o să mă găsească. O să trag aghioase, că maică-mea e la muncă pân'pe la orele nouă seara".</p>
               <p rend="justify">Cazul S. are altă explicaţie. Mama sa suferă de o nefrită gravă şi, înainte de naşterea copilului, a făcut o mulţime de injecţii. La vârsta de cinci ani băiatul şi-a dat drumul ca pe un tobogan pe rampa scării, de la etajul al doilea până la etajul întâi, unde a căzut. A fost dus, fără cunoştinţă, la spital, unde a stat câtva timp sub observaţie fără a se fi putut constata nimic deosebit. Până când a intrat la şcoală – ne spune mama copilului – tatăl acestuia era ataşat de el; băiatul era de o răutate ieşită din comun, se întorcea acasă spre miezul nopţii, mama fiind cu totul neputincioasă. Ba încă băiatul o întreba adesea, cu un sentiment drăcesc: „încă nu eşti la spital? Când o să crapi?" După primele plângeri venite din partea şcolii, tatăl a „întors foaia", tratându-şi fiul cu o severitate deosebită, dar fără rezultat. De notat că tatăl băiatului a fost agent de poliţie şi că în prezent stă acasă. Cu un an în urmă, în familie s-a născut o fetiţă, iar apariţia acesteia a stârnit gelozia băiatului. În acelaşi an a suportat o îndepărtare a amigdalelor pe cale chirurgicală şi a fost foarte bolnav. La un moment dat a întrebat: „De ce sunt vaccinat şi operat eu şi nu surioara asta a mea? 4' Dacă mama sa îl ameninţă că îl va da la un pension, el spune că va fi mai bine pentru dânsul decât să fie nevoit s-o vadă pe dânsa. Raporturile pe care le are cu un unchi şi o mătuşă, pe care o iubeşte mai mult decât pe mama lui, nu sunt prea clare. Băiatul nu-şi ascunde preferinţa pentru unchiul şi mătuşa sa. Nu este exclus ca aversiunea faţă de mama sa să-şi aibă rădăcinile în aceste raporturi. Pe timpul verii toate clasele îşi petreceau recreaţiile în grădină; acolo el s-a apropiat de o fetiţă foarte îngrijită şi i-a spus că vrea s-o sărute. L-am luat de-o parte şi l-am întrebat prieteneşte de ce vrea să facă lucrul acesta şi dacă, în general, îi place să-i sărute pe ceilalţi. În final l-am sfătuit să o sărute pe mama sa, ceea ce el a refuzat cu vehemenţă. Cât priveşte povestea aceasta cu sărutul, banală în ea însăşi, cred că m-a făcut să înţeleg că băiatului îi lipseşte acasă afecţiunea. Am chemat-o pe mama la şcoală şi i-am sugerat să încerce să redreseze situaţia, sărutându-şi pur şi simplu copilul şi arătându-i mai multă afecţiune, în locul bătăilor pe care i le administra. M-am lovit, însă, de o rezistenţă sălbatică: „La noi nu există aşa ceva!" în rest, băiatul este bine îngrijit din punct de vedere fizic şi acordă tot atâta atenţie vestimentaţiei sale precum rechizitelor şcolare. Părinţii veghează cu străşnicie ca el să-şi facă temele. Aptitudinile îi sunt mai mult decât mediocre, atenţia uşor de distras. De altfel este muncitor şi ar dori să facă totul singur. Voinţa, în genere, este lesne de influenţat şi ia hotărâri pripite. În timpul orelor de clasă îl întrerupe pe institutor, nu dă nici o importanţă mustrărilor, îi loveşte fără motiv chiar şi pe elevii care nu se găsesc în imediata lui vecinătate, aruncând în ei cu servieta, ori îi răneşte la faţă cu sandalele de gimnastică. Când i se năzare, se culcă în bancă, aruncă cu castane prin clasă, fluieră şi fredonează, comentează spusele institutorului şi ale colegilor, substituie creioanele colorate şi apoi susţine că sunt ale lui. Plăcerea lui este că dărâme jocurile de construcţii. Aruncă pe jos uneltele de lucru manual, iar când le adună, face dispărute dălţile.</p>
               <p rend="justify">Funcţiile onorifice care i se dau, în scopuri educative, nu sunt pentru el decât prilej de a face năzbâtii sau de a isca gâlceava. Stropeşte pereţii şi tablourile cu buretele de şters tabla. Crede că se comportă ca un erou. O face pe grozavul, povestind cum a scăpat el, la spital, de injecţii. Prietenul său G. îl ascultă cu gura căscată. Dacă e acuzat de vreo faptă nelalocul ei, o neagă din toate puterile sau dă vina pe G. Disputele şi denunţurile reciproce sunt procedee obişnuite la cei doi băieţi. S. îi acuză pe unii dintre colegii săi de defecte imaginare. Hotărârea părinţilor săi de a-l aduce azi la consultaţie l-au scos la început din fire, mai cu seamă când şi-a dat seama că nu-este vorba de o formalitate.</p>
               <p rend="justify">La şcoală s-a încercat în fel şi chip reeducarea acestor doi băieţi, rezultatele fiind inegale. Orice mijloc educativ s-a dovedit infructuos. Predici binevoitoare, promisiuni, sarcini onorifice, apelul la sentimentul onoarei, invocarea viitorului, încercarea de a le trezi comprehensiunea, explicaţiile menite să le demonstreze cât de neplăcut ar fi pentru dânşii ca alţii sa procedeze la fel, excluderea de la orele de curs care îi interesează, munca pedagogică individuală la direcţiunea şcolii etc, nimic nu a ajutat. S. poate fi adus din când în când la raţiune, însă G. nu are decât un surâs sarcastic pentru toate aceste strădanii. Mijlocul cel mai eficace până în prezent s-a dovedit „privirea de autentic îmblânzitor", însă, evident, cu anumite limite.</p>
               <p rend="justify">Dr. A: Fără îndoială că nu este greu să ajungem la o concluzie de ansamblu în ceea ce priveşte descrierea celor doi băieţi, luaţi împreună, pe care trebuie să-i examinăm nu doar din punctul de vedere al psihologiei individuale, ci şi din punctul de vedere al psihologiei sociale. Ei par diferiţi atunci când sunt separaţi, însă sunt mereu la fel. Amândoi ar trebui scoşi din mediul lor familial şi plasaţi la pension pentru o lună sau două. Aceasta mi se pare a fi o datorie faţă de viitorul acestor doi copii. Cazurile deosebit de dificile trebuie şi ele tratate în instituţii asemănătoare, pe care le-am putea denumi case de convalescenţă; aici copiii trebuie bine trataţi, studiindu-se, în acelaşi timp, în profunzime, cauzele care stau în spatele metehnelor lor. Este de datoria noastră să clarificăm fenomenele şi, în acest scop, voi încerca să vă prezint într-o variantă simplificată tipul căruia îi aparţin cei doi băieţi.</p>
               <p rend="justify">Primul caz este reprezentat de acel băiat în vârstă de opt ani, caracterizat îndeosebi de faptul că a repetat clasa, că se află sub medie în ceea ce priveşte aptitudinile şi de faptul că se interesează mai ales de cai.</p>
               <p rend="justify">Băiatul acesta nu colaborează cu şcoala. Dacă lăsăm la o parte unele fapte şi examinăm modul în care se comportă băiatul, ce linie dinamică are el şi ce atitudine ia faţă de exigenţele şcolii, am putea spune că este pe cale de a exclude şi de a refuza toate exigenţele. Cauza este părerea lui că nu poate obţine nici o reuşită la şcoală. Este o cauză care mi se pare suficientă, deoarece, dacă mă identific cu acest băiat şi îmi închipui că nu aş putea obţine nici o reuşită, în cazul în care aş fi fost obligat să frecventez şcoala, aş reacţiona întocmai ca dânsul. Dacă, însă, am putea să trezim brusc conştiinţa1 băiatului şi să-i explicăm că ar putea foarte bine să reuşească, pentru că nu are dreptate când crede că nu este dotat decât pentru grajd şi nicidecum pentru şcoală, atunci ar fi posibil să-i cultivăm interesul pentru învăţătură. Evident, se impune să-i acordăm un ajutor individual şi, într-o perioadă de timp dată, să-i înlesnim reuşita la una dintre materiile de studiu.</p>
               <p rend="justify">Ştim că, în condiţiile în care trăieşte băiatul, în mediul său, interesele lui nu se concentrează decât asupra cailor, hanurilor şi expresiilor picante. Nu trebuie să contăm pe faptul că un asemenea mediu va trezi interesul băiatului pentru şcoală. Un astfel de rol şi-ar putea asuma o casă ca aceea la care m-am referit anterior. Cum nu dispunem pentru dânsul de o astfel de casă, l-am putea ajuta dacă cineva s-ar ocupa în mod special de el, în sensul arătat. Mă gândesc la unul dintre fraţii lui mai mari, care, cu bunăvoinţă, i-ar putea câştiga încrederea şi simpatia, conducându-l pe calea curajului social. Tot ceea ce face el acum la şcoală este expresia laşităţii sale, iar eu mi-aş da silinţa să-i explic cum stau lucrurile în această privinţă. Aş vrea, de asemenea, să-l fac să înţeleagă că acesta este motivul care îl determină să se găsească nu pe latura folositoare a vieţii, ci pe latura ei nefolositoare. Aştept mult de la această explicaţie. Dat fiind faptul că băiatul prezintă mari lacune în educaţie, nu va fi uşor să-i fac demonstraţia necesară. Ne lipseşte temelia pe care să clădim. Trebuie ţinut seama de faptul că este preferatul tatălui. Familia aceasta pare să prezinte, pe de altă parte, unele părţi bune, cum ar fi, de exemplu, faptul ca aici copiii nu sunt maltrataţi, ceea ce nu s-ar putea spune cu certitudine despre familia celui de al doilea băiat. Din medii prea blânde provin copii care, atunci când se izbesc de dificultăţi, imediat le ocolesc. Ei nu suportă să se găsească într-o situaţie dezavantajoasă. Ei joacă, din răsputeri, rolul celui care pare mai mult decât este. Veţi constata la acest băiat tendinţa de a-şi da importanţă, trebuinţa de a-şi face loc în primul plan, dar fiind încredinţat că drumul îi este barat în partea utilă a vieţii.</p>
               <p rend="justify">Avem datoria să argumentăm cele afirmate mai sus. Mama ne-ar putea arăta dacă l-a răsfăţat pe copil, precum şi condiţiile în care acesta a crescut. Aş dori să subliniez că băiatului îi lipseşte curajul şi se impune să vedem dacă această carenţă nu se manifestă şi în alte împrejurări. S-ar putea ca noaptea să ceară ca mama să stea lângă el, după cum s-ar putea să scoată ţipete în timpul somnului. Dacă la şcoală se comportă arogant faţă de institutor, asta nu înseamnă curaj; el cunoaşte limitele ce-i sunt impuse institutorului şi o face pe eroul.</p>
               <p rend="justify">Al doi ha caz este un tip complex, mai răsfăţat de către tată decât de către mamă, raporturile lui cu mama fiind tensionate, deoarece nu a ştiut să-i câştige simpatia. După răspunsul în legătură cu sugestia institutorului, care i-a cerut să-şi trateze băiatul de preferinţă cu dragoste, sărutându-l din când în când în loc să-l bată, putem presupune că această femeie este dură şi rece. Ne amintim ce a răspuns ea: „Aşa ceva nu se obişnuieşte la noi". Trebuie să se fi petrecut lucruri mai grave pentru ca mama să se poarte în felul acesta.</p>
               <p rend="justify">Băiatul are o soră mai mică. Dacă auziţi spunându-se că un copil este mai ataşat de tatăl său decât de mamă, puteţi presupune că el se află în a doua fază de evoluţie. Dacă mama, într-un fel sau altul, nu menţine legătura cu copilul, atunci pe primul plan trece tatăl. Ar trebui, de asemenea, să încercăm să ştim dacă nu cumva, înaintea acestui băiat, mama nu a avut un alt copil care să-i fi monopolizat tandreţea. Poate că tatăl, o mătuşă, un unchi s-au ocupat mai mult de dânsul, pe când mama era în imposibilitate să o facă, din cauza bolii. Nu cunoaştem dacă boala mamei a reprezentat un motiv suficient ca să-l deturneze pe copil de la dânsa.</p>
               <p rend="justify">S-ar putea ca el să aibă unele deficienţe organice. Dotarea sa depăşeşte media. Coeficientul de inteligenţă al acestui copil, stabilit prin administrarea unui test, este superior faţă de medie, probabil pentru că are o foarte marcată aptitudine de a stabili raporturi între fapte. Atitudinea lui faţă de şcoală are o cu totul altă explicaţie decât în cazul prietenului său. El are nevoie de căldură afectivă, de a fi răsfăţat. Timp de şase ani a fost copil unic şi a trăit în centrul atenţiei celorlalţi, alintat de toţi, ca întotdeauna când eşti copil unic. Mătuşa şi unchiul şi-au adus şi ei contribuţia. La şcoală a intrat cu trebuinţa ca cineva să se ocupe de el în mod special. Ceea ce nu este cu putinţă aici, în pofida oricărei bunăvoinţe.</p>
               <p rend="justify">Aceşti copii, care vor să atragă în permanenţă atenţia asupră-le, preferă să se facă remarcaţi într-un mod neplăcut, pe latura nefolositoare, decât pe latura plăcută şi folositoare a vieţii. Răsfăţaţi, în genere ei sunt lipsiţi de curaj, preferând să iasă în relief în situaţii mai facile. Băiatul nostru se simte frustrat în comparaţie cu situaţia lui anterioară, atât la şcoală, cât şi acasă. Ce face uri copil când se simte frustrat? Încearcă să se îmbogăţească, iar această tendinţă şi-o manifestă în încercarea de a o face pe superiorul, pe eroul. Aceeaşi trăsătură o găsim în imaginaţia sa confabulatorie şi nu ne miră că asemenea copii fură. La copilul de care ne ocupăm o asemenea atitudine s-a şi manifestat, căci fleacurile pe care le subtilizează de la colegi reprezintă dorinţa lui de a se îmbogăţi cât mai uşor cu putinţă. Se comportă ca unul care dispune de dinamismul, de nevoia de a poseda şi de a fi mai mult decât ceilalţi.</p>
               <p rend="justify">Primul băiat trebuie încurajat să progreseze la învăţătură; pe al doilea trebuie să-l convingem că nu este totdeauna necesar să se afle în centrul atenţiei şi că nu trebuie să se considere frustrat ori de câte ori anturajul se ocupă de alt copil. Dacă vrea să ocupe centrul scenei, atunci trebuie să colaboreze în sens pozitiv la aceasta. Dacă o persoană pe care el nu o cunoaşte îi va spune aceste lucruri, el va reflecta asupra lor. Astfel el se va îmbogăţi cu o noţiune nouă, care ar putea fi aprofundată dacă institutoarea îi va adresa un surâs comprehensiv, ca şi cum i-ar spune: „Nu eşti încă destul de mare ca să faci să trăiască în tine ceea ce am discutat noi în treacăt".</p>
               <p rend="justify">Confirmarea tezei noastre trebuie să o obţinem în cursul dialogului pe care îl purtăm. Căutăm să stabilim dacă ne găsim pe drumul cel bun sau dacă vom fi obligaţi să renunţăm la eforturile noastre. Este extrem de important pentru noi să-i indicăm o cale de urmat acestui băiat, cale care probabil va avea asupra sa o influenţă mai importantă şi va stabili un raport social mai bun decât am putea noi să facem. Dacă, prin pedepse, îi vom face şi mai neplăcută şcoala, este posibil ca el să refuze definitiv să mai meargă la şcoală.</p>
               <p rend="justify">Dr. A (adresându-se mamei lui G.): Chestiunea cea-mai importantă este să-l facem pe copil să progreseze la învăţătură. El şi-a pierdut cu totul curajul şi crede că niciodată nu va putea fi un elev bun. Are prieteni?</p>
               <p rend="justify">Mama: Nu are. La şcoală îi place să scrie frumos, dar nu-i place să citească. Mai degrabă frecventează asociaţia de ocrotire.</p>
               <p rend="justify">Dr. A: Acolo nu se dau nici examene, nu se pun note. Trebuie să i se permită să avanseze, să obţină un succes. Mi-ar plăcea să-l ajutaţi, spre a-l încuraja. Spuneţi-i: „Tu eşti un băiat inteligent, e păcat să abandonezi". În rest, este un băiat amabil?</p>
               <p rend="justify">Mama: Da, însă e zburdalnic. ~</p>
               <p rend="justify">Dr. A: Ceilalţi copii îl iubesc?</p>
               <p rend="justify">Mama: Se ceartă cu ei.</p>
               <p rend="justify">Dr. A: Cum stă cu tatăl său, cu fraţii? Este iubit în familie?</p>
               <p rend="justify">Mama: Adesea se iau la sfadă, ca toţi copiii.</p>
               <p rend="justify">Dr. A: Tatăl manifestă afecţiune faţă de el?</p>
               <p rend="justify">Mama: Soţul meu îl iubeşte mult şi copilul se lipeşte de el; pe mine nu mă ascultă decât dacă îi vorbesc cu drăgălăşenie.</p>
               <p rend="justify">Z} r. A* A fost bolnav când era mic de tot?</p>
               <p rend="justify">Mama: A fost bolnav de plămâni.</p>
               <p rend="justify">Dr. A: Trebuie examinat de un medic care, desigur, vă va da sfaturile necesare. Doarme bine, ori e agitat? Îi este frică, noaptea, de fantome?</p>
               <p rend="justify">Mama: Nu-i este frică de nimic.</p>
               <p rend="justify">Dr. A: Trimiteţi-ni-l ca să vedem dacă este timid sau nu, însă fără să-i spuneţi despre ce este vorba. (Auditoriului, după plecarea mamei): Un copil îşi poate compensa timiditatea prin aroganţă. (Adresându-se copilului): Ce vrei să te faci când vei fi mare?</p>
               <p rend="justify">G, (nu răspunde).</p>
               <p rend="justify">Dr. A: Ce ţi-ar plăcea cel mai mult? Ai vrea să devii un băiat inteligent, în stare de ceva, ori crezi călâu vei reuşi niciodată aşa ceva?</p>
               <p rend="justify">         (Se constată că este un copil stângaci.)</p>
               <p rend="justify">Faptul acesta trebuie să fi împiedicat mult progresele copilului.</p>
               <p rend="justify">Dr. A: îţi lipseşte curajul; crezi că ceilalţi pot totul, iar tu nimic. Crezi că nimic nu-ţi va ieşi cum trebuie şi de aceea îi stinghereşti pe ceilalţi. Eu sunt încredinţat că eşti un băiat curajos. Va fi bine dacă te apuci curajos de treabă, concentrându-ţi atenţia în această direcţie. Mai bine nu va fi nici mâine, nici poimâine, dar în vreo două săptămâni vei putea deveni un elev bun. Totul va merge mai bine. Ce crezi? Vrei să încerci? Chiar dacă nu primeşti nota cea mai bună, nu trebuie să te dai bătut. Dacă deranjezi lecţiile, ia stai puţin şi gândeşte-te dacă n-o faci pentru că nu crezi că poţi şi tu să reuşeşti să înveţi.</p>
               <p rend="justify">Băiatul stă cu ochii în pământ şi uneori îşi furişează privirea într-o parte.</p>
               <p rend="justify">Dr. A: Tare aş vrea să ştiu, când vei reveni aici, peste o lună de zile, dacă vei avea mai mult curaj, ori dacă ai să rămâi acelaşi fricos şi laş.</p>
               <p rend="justify">         (Băiatul, care, în tot acest timp, nu a scos un cuvânt, iese.)</p>
               <p rend="justify">Dr. A (auditoriului): Aş vrea să adaug o observaţie. Trebuie să ai o anumită experienţă ca să le vorbeşti părinţilor şi copiilor, dar cine altul să o poată avea, dacă nu chiar institutorul? Nu este vorba pur şi simplu de o explicaţie verbală a stărilor de lucruri. În fiecare caz de copil-problemă ne confruntăm cu o situaţie dramatică. În calitate de psihopedagogie asumăm un anumit rol, pe care suntem obligaţi să-l îndeplinim cum se cuvine, în mod judicios, în vederea atingerii unui scop clar definit. Activitatea noastră nu o putem compara cu nimic altceva. Trebuie să ne fie limpede că nu o putem asemui decât cu arta. O artă de o mare eficienţă, atât pentru copii, cât şi pentru adulţi</p>
               <p rend="justify">         (Mamei lui S.): Sunteţi mulţumită de fiul dumneavoastră?</p>
               <p rend="justify">Mama: E tare rău. Se ia de cei mici.</p>
               <p rend="justify">Dr. A: Timp de şase ani a fost singurul dumneavoastră copil. A trăit o tragedie. În momentul în care s-a născut surioara lui, pentru că, dintr-o dată, el nu a mai fost unicul copil la părinţi. Ce părere aveţi? Iată ce trebuie noi să înţelegem. Nu trebuie să gândim întotdeauna într-o lumină atât de crudă, dar în astfel de situaţii totul se petrece ca şi cum ar trebui să părăseşti brutal căldura şi să ieşi în ger. Este mai ataşat de alte persoane?</p>
               <p rend="justify">Mama: Nu, dar eu sunt, poate, prea aspră.</p>
               <p rend="justify">Dr. A: Totdeauna este insuportabil pentru un copil să constate că părinţii fac deosebiri în tratamentul pe care îl aplică fraţilor şi surorilor. Ar fi de folos dacă aţi putea sta de vorbă cu soţul, spre a vă pune de acord cum să procedaţi faţă de copii.</p>
               <p rend="justify">Mama: Sunt bolnavă. Tocmai am stat patru luni în spital. Sunt nervoasă. Copilul nu a ţinut niciodată la mine; numai pe taică-su îl iubeşte.</p>
               <p rend="justify">Dr. A: Copilul unde stă când sunteţi internată în spital?</p>
               <p rend="justify">Mama: Anul trecut am stat şase luni în spital şi alte şase într-o staţiune balneară. În tot acest timp băiatul a stat la bunica hâi.</p>
               <p rend="justify">Dr. A: Bunicii îi răsfaţă întotdeauna pe copii. Acum el simte deosebirea. Noaptea scoate ţipete? Udă aşternutul?</p>
               <p rend="justify">Mama: Doar că este puţin. Agitat. De la vârsta&lt;le doi ani nu-şi mai udă aşternutul.</p>
               <p rend="justify">Dr. A: îşi face uşor prieteni? _ _</p>
               <p rend="justify">Mama: Este foarte autoritar.</p>
               <p rend="justify">Dr. A: Are impresia că nu mai este primul, ca odinioară, la bunica lui, unde a avut această impresie. Ascultarea înseamnă pentru dânsul înjosire. Se crede victima unei nedreptăţi când cineva nu se ocupă de dânsul.</p>
               <p rend="justify">Mama: Trebuie să discut mereu cu el, dar nu mă ascultă niciodată. Este neglijent, dar îi place să-şi facă toaleta. Se spală singur.</p>
               <p rend="justify">Dr. A: Asta e foarte bine, e drăguţ din partea lui. Se pare că nu devine răutăcios decât când nu se ocupă cineva de dânsul.</p>
               <p rend="justify">Mama: Mă plictiseşte într-una. Săptămâna trecută a plecat de acasă la ora 10, mi-a promis că se întoarce la ora amiezii, însă nu s-a întors decât la ora 6 seara. -</p>
               <p rend="justify">Dr. A: îi place să fie căutat şi să manifeste cineva grijă faţă de el. E curajos?</p>
               <p rend="justify">Mama: Nu se teme de nimic.</p>
               <p rend="justify">Dr. A: Aş dori să stau de vorbă cu el şi să-i spun să n-o mai facă mereu pe eroul. Pentru că dacă se va purta în acest fel la şcoală va sfârşi prin a o apuca pe un drum rău în viaţă. Încercaţi să fiţi mai prietenoasă cu dânsul şi spuneţi-i cu blândeţe: „Tu vrei ca mereu să se ocupe cineva de tine, dar acum eşti băiat mare!"</p>
               <p rend="justify">         (Mama iese.)</p>
               <p rend="justify">Dr. A (auditoriului): Femeia aceasta nu mi se pare chiar atât de bolnavă! (Adresându-se copilului, care a intrat): Cum o duci cu şcoala?</p>
               <p rend="justify">5.; Foarte bine!</p>
               <p rend="justify">Dr. A: Ţi-ar plăcea să fii primul? Ce frumos ar fi dacă ai fi mai bun la aritmetică, la compunere şi dacă te-ai menţine printre fruntaşi! Dar pentru asta ar trebui să colaborezi, pe când tu, cel mai adesea, faci opoziţie. Nu vrei să colaborezi cu clasa, cu institutorul? Ar fi mult mai bine!</p>
               <p rend="justify">         (Se constată că copilul este stângaci.)</p>
               <p rend="justify">Nici un copil stângaci nu ştie lucrul acesta, dar trage consecinţele.</p>
               <p rend="justify">Dr. A: Cum merge cu scrisul?</p>
               <p rend="justify">5.: Nu merge bine.</p>
               <p rend="justify">Dr. A: Dacă ai fi mai silitor, în loc să te ţii de năzbâtii, dacă ai face ceva efort, ai putea să ai un scris frumos. (Adresându-se auditoriului):</p>
               <p rend="justify">Iată două materii (scrisul şi cititul) care prezintă dificultăţi deosebite pentru copilul stângaci. Dacă veţi fi cât se poate de atenţi la modul în care citesc aceşti copii, veţi vedea că ei silabisesc de la dreapta la stânga. Acest fel de citire sună fals şi ai impresia că ei nu ştiu să citească. (Adresându-se lui S.): E cazul ca institutorul să se ocupe de tine. Dar nu este drept să-l stânjeneşti când îşi ţine lecţiile. Ce ai tu de câştigat din asta?</p>
               <p rend="justify">5.; Nimic.</p>
               <p rend="justify">Dr. A: Ai putea fi un elev bun, şi, fireşte, asta nu se poate face de azi pe mâine. Dar dacă exersezi, vei scrie frumos. Peste o lună ai să-mi arăţi cât de frumos ştii să scrii. Să-mi mai spui dacă eşti destul de curajos ca să colaborezi cum se cuvine la lecţii Fii atent faţă de surioara ta şi ai grijă ca hainele tale să fie în ordine. Mama ta e bolnavă, dar se va însănătoşi, dacă o ajuţi şi tu un pic.</p>
               <p rend="justify">Aş dori să mai adaug câteva cuvinte cu privire la frecvenţa mare a copiilor stângaci. Nu există copii dotaţi şi nedotaţi; există două tipuri de copii: primul tip, total delăsător, care nu face nici un efort; iar al doilea tip, copii care merg orbeşte înainte. Unii se trădează pe parcursul întregii lor vieţi printr-o anumită neîndemânare; ei ignoră faptul că sunt copii răsfăţaţi, dar suferă consecinţele acestei dispoziţii. Se întâmplă foarte adesea ca ei să se subestimeze, în timp ce îi spupraestimează pe alţii. Veţi găsi un mare număr de stângaci printre copiii-problemă, nevrotici, criminali, candidaţi la sinucidere, perverşi sexual, dar şi printre marile personalităţi: artiştii, de exemplu, cuprind un mare procent de stângaci.</p>
               <p rend="justify">Extrem de importantă în educarea unui stângaci se dovedeşte încurajarea. Chiar dacă vă limitaţi doar să-l încurajaţi pe un şcolar stângaci şi tot veţi avea totdeauna succes.</p>
               <p rend="justify">NOTE</p>
               <p rend="justify">1 „die Aufmerksamkeit", în textul original. (Nota trad.)</p>
            </div>
            <div type="div2">
               <head>XVI. LUPTA PENTRU RECUCERIREA PARADISULUI PIERDUT.</head>
               <p rend="justify">Este vorba de an preşcolar în vârstă de cinci ani, al cărui caz ne va permite ca, analizându-i viaţa de până acum, să tragem o concluzie cu privire la modul în care se va comporta la şcoală. Vreau să vă arăt, în stil telegrafic, calea pe care putem reuşi să înţelegem structura unui caz şi confirmarea acestei structuri.</p>
               <p rend="justify">         „Avem de-a face cu un copil-problemă".</p>
               <p rend="justify">Acest copil se află în mod cert angajat într-o luptă şi trăieşte în această stare, într-un anturaj blând, care cu siguranţă l-a răzgâiat. Se pune, aşadar, întrebarea: în ce scop se află el în luptă în prezent? De ce are el impresia că acum nu mai este răsfăţat ca înainte? Actualmente poziţia sa nu mai este atât de favorabilă pe cât i-a fost. Toate acestea pot fi prezise.</p>
               <p rend="justify">         „Este hiperactiv".</p>
               <p rend="justify">Este pentru noi o noutate? Ne putem, oare, reprezenta un luptător care să nu fie hiperactiv? Dacă nu ar fi şi activ, l-am socoti deficient mintal. Căci este neîndoielnic faptul că „luptător" şi „activ" sunt atribute de nedespărţit şi fac parte din stilul de viaţă al unui copil modern.</p>
               <p rend="justify">         „îi place să strice lucruri, să le spargă".</p>
               <p rend="justify">Este un mod de a lupta.</p>
               <p rend="justify">         „Din când în când are crize de furie".</p>
               <p rend="justify">Toate acestea sunt de Ia sine înţelese şi trebuie să avem de-a face cu un copil inteligent. Se pune, însă, problema de a stabili dacă face parte din categoria copiilor deficienţi mintal, care trebuie crescuţi într-un mod cu totul diferit. Astfel de copii nu dispun de un stil de viaţă, pe când al nostru, dimpotrivă, are un scop: să lupte şi să învingă, să trăiască bucuria învingătorului.</p>
               <p rend="justify">         „Mama relatează că starea de sănătate a copilului este bună, că el este plin de viaţă. Şi că vrea ca întotdeauna cineva să se ocupe de persoana lui".</p>
               <p rend="justify">Este o luptă ca aceea care se poate desfăşura într-o familie, unde neapărat trebuie să faci ceva ca să-i scoţi din sărite pe ceilalţi.</p>
               <p rend="justify">         „Se caţără încălţat cu bocănceii murdari pe masă. Încearcă cea mai mare satisfacţie să se joace cu lampa, în timp ce mama sa este ocupată şi are nevoie de lumină".</p>
               <p rend="justify">Ştie exact în ce punct să atace.</p>
               <p rend="justify">         „Dacă mama lui cântă la pian sau citeşte, tocmai aceste momente le alege el ca să se joace cu lumina. Nu stă o clipă locului, nici în timpul meselor, cerând o permanentă supraveghere".</p>
               <p rend="justify">Vrea să iasă învingător şi să se situeze în centrul atenţiei. Ajunşi aici, ni se impune următoarea idee: dacă el are o atât de mare nevoie de a se afla în centrul atenţiei, este de crezut că s-a şi aflat în această situaţie anterior şi că acum doreşte s-o restabilească. Ce eveniment a putut, aşadar, să agraveze atât de tare situaţia sa? Evenimentul este naşterea unui frăţior.</p>
               <p rend="justify">         „Caută mereu prilejul să boxeze cu tatăl lui, să se joace cu dânsul".</p>
               <p rend="justify">După cum vedem, găseşte ceea ce caută, ceea ce îi este de trebuinţă ca să lupte şi să tulbure liniştea.</p>
               <p rend="justify">         , Are obiceiul să-şi înfunde mâna în prăjitură şi să-şi umple gura".</p>
               <p rend="justify">Ar putea lupta şi prin refuzul hranei.</p>
               <p rend="justify">         „Dacă mama sa are invitaţi, el îi împinge, îi scoală de pe scaunul lor şi se aşază în locul lor".</p>
               <p rend="justify">Este un act care ne dovedeşte că nu-şi iubeşte semenii, constatăm un deficit de sentiment al comuniunii sociale, ceea ce explică şi pornirea lui împotriva fratelui mai mic.</p>
               <p rend="justify">         „Dacă tata şi mama cântă la pian, copilul strigă fără încetare, spunând că nu-i place cântatul la pian".</p>
               <p rend="justify">Ar vrea ca părinţii să se ocupe exclusiv de persoana lui. Dar orice meteahnă, orice neajuns am constata la copil, nu trebuie să-l pedepsim, pentru că pedeapsa nu ajută. Ştim deja cum trebuie să-l tratăm. Băieţelul acesta se simte ofensat, rănit, împins pe planul al doilea.</p>
               <p rend="justify">         „Tatăl este cântăreţ şi cântă la concerte. Mama copilului îl acompaniază. Băiatul a strigat o dată: «Tată, vino-ncoace!».</p>
               <p rend="justify">Deci toate eforturile lui au drept ţel ca părinţii să se ocupe mereu şi numai de dânsul.</p>
               <p rend="justify">         „Are crize de furie dacă doreşte ceva şi nu obţine imediat".</p>
               <p rend="justify">Atitudine de luptător.</p>
               <p rend="justify">         „Distruge tot ce-i cade în mână, cu o şurubelniţă, cu care desface şi şuruburile de la patul lui".</p>
               <p rend="justify">Aici apare din nou atitudinea lui asocială. Face tot ce poate spre a le aduce prejudicii părinţilor şi pentru a-şi arăta proasta dispoziţie.</p>
               <p rend="justify">         „Uneori face remarci cinice, mai ales când a făcut vreo poznă şi ştie că asemenea remarci îl vor ajuta să iasă din impas. Lumea îl consideră băiat inteligent pentru că face observaţii caustice. Este instabil, neputându-se ocupa mult timp de unul şi acelaşi lucru. Mama face încercări de a-l dezbăra de acest prost obicei" (evident, fără să reuşească).</p>
               <p rend="justify">         „Mama îi dă o palmă; râde şi vreo două minute stă liniştit. Mama este de părere că băiatul a fost în mod excesiv răsfăţat de către tată şi bunică. În prezent, la drept vorbind, nu mai este răsfăţat".</p>
               <p rend="justify">Sentimentul de comuniune socială nu s-a putut dezvolta la copil, care a rămas legat în exclusivitate de tatăl şi mama sa; de unde modelarea eronată a copilului.</p>
               <p rend="justify">         „Şi tatăl, ca şi mama, este mereu epuizat, pe când copilul are o energie neistovită".</p>
               <p rend="justify">Fireşte că acest joc, care îi place, nu-l oboseşte. Munca de educaţie nu place nici tatălui, nici mamei, extenuându-i. Constrângerea nu serveşte la nimic, pentru că, dacă este constrâns, băiatul se răzbună.</p>
               <p rend="justify">         „Nu are memorie şi nu se poate concentra".</p>
               <p rend="justify">Asta pentru că nu dispune de cele necesare şi nu are pregătirea cerută spre a acţiona în mod independent. De aici şi lipsa sa de memorie, ca şi imposibilitatea de a se concentra.</p>
               <p rend="justify">         „Nu a frecventat niciodată grădiniţa de copii".</p>
               <p rend="justify">Deci mama pare să-l fi crescut pur şi simplu pentru ea însăşi.</p>
               <p rend="justify">Este extrem de important să ne dăm seama de modul în care înţelegem aceste raporturi. Putem vorbi de comprehensiune atunci când ştim că este vorba aici de un element de ansamblu, nu de un proces fiziologic. A înţelege este a sesiza raportul existent între lucruri, între fapte.</p>
            </div>
            <div type="div2">
               <head>XVII. PIERDEREA AFECŢIUNII -CAUZĂ A HOŢIEI</head>
               <p rend="justify">         „Copil născut într-un oraş meridional din Ungaria. Împlinea doi ani şi jumătate, când tatăl său a dat faliment".</p>
               <p rend="justify">Faptul acesta ne face să ne gândim că până la vârsta de trei ani probabil că băiatul a crescut într-o situaţie materială favorabilă, situaţie care apoi trebuie să se fi schimbat. Ca urmare a falimentului tatălui său, băiatul s-a găsit într-o situaţie mizerabilă, copleşitoare. Nu este uşor să te adaptezi la o astfel de situaţie când ai trăit într-una total diferită. Copiii care au cunoscut la început o bună stare materială sunt puternic impresionaţi de o schimbare în rău survenită ulterior.</p>
               <p rend="justify">         „S-a mutat cu soţia şi cu unicul său fiu la Viena, ca să caute aici de lucru".</p>
               <p rend="justify">Reţinem, deci, că în acel timp copilul era unic, răsfăţat şi obişnuit să se găsească în centrul atenţiei. Putem prezice că din acel moment o nouă situaţie defavorabilă trebuie să fi exercitat o impresie zguduitoare asupra acestui copil.</p>
               <p rend="justify">         „în următorii şapte ani tatăl şi-a câştigat existenţa ca voiajor comercial."</p>
               <p rend="justify">Această circumstanţă este de notat, întrucât noi adesea am constatat că, atunci când tatăl este voiajor comercial, mama —date fiind frecventele absenţe ale tatălui – nu-şi poate îndeplini cea de-a doua funcţie a sa, anume lărgirea interesului social al copilului faţă de alte persoane şi în primul rând faţă de tată. Acest element are, în general, importanţa sa atunci când tatăl este constrâns să absenteze adesea de acasă. Acelaşi factor acţionează şi atunci când între soţi există grave neînţelegeri. În acest caz este imposibil să trezeşti interesul copilului pentru semenii săi. Adesea în căsniciile nefericite se întâlnesc copii-problemă. Crizele de furie ale tatălui sau folosirea de mijloace de educaţie autoritare sunt obstacole în calea dezvoltării sentimentului social.</p>
               <p rend="justify">         „. Şi s-a zbătut în procesul care a urmat falimentului său".</p>
               <p rend="justify">Dacă ne imaginăm situaţia în care trăia acest copil, vom putea înţelege tristeţea de moarte cu care acel proces impregnase atmosfera familială.</p>
               <p rend="justify">         „Copilul nu-şi aminteşte ca acea atmosferă să-l fi zdruncinat".</p>
               <p rend="justify">Dacă acea atmosferă nu a lăsat urme în memoria sa, în schimb va fi influenţat stilul său de viaţă.</p>
               <p rend="justify">         „Oricum, înainte de faliment copilul era ascultător, liniştit şi drăgăstos."</p>
               <p rend="justify">Aceasta înseamnă că era foarte ataşat de mama sa.</p>
               <p rend="justify">         „. Şi o mare tandreţe îl lega de mama sa foarte tânără, dar nu întotdeauna şi foarte dreaptă şi încă şi mai mult de tatăl său, blând şi bun".</p>
               <p rend="justify">Dacă această observaţie este exactă, trebuie să subliniem îndeosebi expresia „nu întotdeauna şi foarte dreaptă". Mama nefiind poate în stare să-şi îndeplinească în mod corect prima sa funcţie, copilul s-a îndreptat spre o altă persoană. În pofida frecventelor sale absenţe de acasă, tatăl a putut câştiga afecţiunea copilului care, într-o a doua fază a dezvoltării, s-a ataşat mai mult de dânsul.</p>
               <p rend="justify">         „în primăvară familia şi&lt;-a schimbat domiciliul şi tatăl a fondat o casă de comerţ pentru soţia sa şi pentru unul dintre fraţii acesteia".</p>
               <p rend="justify">Faptul îl interpretăm în felul următor: întrucât mama a fost implicată într-o nouă ocupaţie, situaţia s-a agravat pentru copil, pentru că ea nu mai dispunea, ca înainte, de timp spre a se ocupa de dânsul şi a-l răsfăţa.</p>
               <p rend="justify">         „Probabil că băiatul a intrat în cârdăşie cu indivizi de o condiţie dubioasă".</p>
               <p rend="justify">Informaţia aceasta confirmă ipoteza noastră, potrivit căreia mama nu prea mai avea timp de consacrat copilului, care dorea să aibă pe cineva lângă el.</p>
               <p rend="justify">         , JE1 a furat cravate din magazinul părinţilor săi."</p>
               <p rend="justify">Probabil că acest copil are sentimentul de a fi fost deposedat. Tatăl este pe drumuri, mama la magazin, iar el este privat de îngrijirea ce i se cuvine, situaţie care îi dă sentimentul frustrării. Trebuie văzut ce a făcut el cu cravatele. Poate că le-a dăruit unor copii, spre a le câştiga căldura afecţiunii, acele sentimente pe care nu le mai găsea la propria-i mamă.</p>
               <p rend="justify">         „. Spre a le face cadou ucenicilor mindirigii din acea casă de comerţ".</p>
               <p rend="justify">Faptul confirmă pe deplin concepţia noastră.</p>
               <p rend="justify">         „A furat trandafiri dintr-un parc de prin împrejurimi, fie spre a-i oferi unei mătuşi foarte frumoase şi care îl iubea mult, fie spre a-i aduce acasă".</p>
               <p rend="justify">Ca mulţi copii care se simt deposedaţi, el începe să-i corupă pe alţii, pentru a le câştiga dragostea, tandreţea. Avem aici unul dintre motivele cele mai frecvente care îi determină pe copii să fure. Este un motiv complet necunoscut la tribunalele pentru minori, de exemplu, unde nimeni nu-şi bate capul cu acest punct de vedere.</p>
               <p rend="justify">         „într-o zi, băiatul, care în acel timp avea opt ani, ieşea de la şcoală împreună cu colegii lui; pe când aceştia l-au salutat politicos pe abatele întâlnit în drum, el i-a aruncat acestuia o necuviinţă nemaipomenită".</p>
               <p rend="justify">Aşadar, iată-l un liber-cugetător! Ba chiar trebuie să ducem şi mai departe deducţiile noastre: băiatul acesta, care doreşte atât de mult să se afle în centrul atenţiei, prezintă probabil o neînfrântă tendinţă de a se face remarcat. Cum pe o cale normală nu are nici o şansă de succes, încearcă alte căi.</p>
               <p rend="justify">         „De ce?" se întreabă acela care a redactat referatul din care extragem citatele., JE1 nu a avut niciodată de-a face cu acel abate". Care era deci motivul acelei conduite incalificabile? După o oră el a fost adus la şcoală, pentru a săruta mâna abatelui şi a-i cere iertare, dar a refuzat".</p>
               <p rend="justify">Aveţi aici, iarăşi, o imagine a întregului său caracter: el, care întotdeauna a vrut să joace un rol dominant, nu concepe să se plece în faţa nimănui, nici prin cap nu-i trece să recunoască faptul că nu are dreptate. Personal nu înclin să le cer copiilor să-şi ceară iertare şi să recunoască a nu avea dreptate. Aş prefera să se procedeze în modul în care s-a procedat o dată cu mine. Aveam vârsta de şase ani când le-am jucat un renghi părinţilor mei. Mama mea, vânată de mânie, mi-a cerut socoteală, pe când eu eram foarte jenat, fiind cât se poate de conştient de vinovăţia mea. Tatăl meu, care stătea lângă dânsa, tăcut, a sfârşit prin a mă lua de mână, zicându-i: „Lasă-l". Scena aceasta m-a impresionat profund şi îmi amintesc mereu de ea. Îi sunt recunoscător tatălui meu pentru atitudinea lui de atunci. M-a influenţat mai mult decât dacă mi-ar fi cerut să-mi pun cenuşă în cap sau dacă mama mi-ar fi tras o palmă. Nu văd de ce ar fi bună metoda care constă în a-l sili pe copil să-şi ceară iertare. Este în afară de orice îndoială faptul că băiatul despre care discutăm ştie că a greşit. De ce să-i cerem o mărturisire publică? Pentru ce să-l umilim în mod public, demonstrându-i că a trebuit să se supună?</p>
               <p rend="justify">         „A primit o notă proastă la purtare şi tot restul anului şcolar a fost obligat să ocupe banca din fundul clasei".</p>
               <p rend="justify">Putem face prezicerea că măsura aceasta nu va putea să exercite o influenţă pozitivă asupra lui, deoarece prin aceasta el va rămâne în centrul atenţiei clasei. Se va face remarcat într-un mod neplăcut şi o va face pe eroul şi pe martirul.</p>
               <p rend="justify">         „Institutorul nu îl trata cu răutate".</p>
               <p rend="justify">Iată, în mod cert, o circumstanţă atenuantă, aducătoare de roade bune. Dacă institutorul ar fi arătat o atitudine duşmănoasă, băiatul s-ar fi răzvrătit în continuare, încă şi mai vârtos.</p>
               <p rend="justify">         „Un eveniment banal din acea perioadă s-a fixat pentru totdeauna în memoria lui. Copilul, umblând prin curte, i-a dat unui lucrător care dulgherea acolo o bucăţică de azimă din care ciugulea el. Lucrătorul a pus bucăţica aceea pe bancul său şi, cu ciocanul, a făcut-o mici fărâme, spunând: «Aşa ar trebui să-i zdrobim pe toţi jidanii!».</p>
               <p rend="justify">După cum vedem, era vorba de un băiat evreu. Este firesc ca o astfel de replică să fi zguduit profund pe acest copil avid de blândeţe, de afecţiune şi bunăvoinţă. Nici pe noi acea replică nu ne-ar face să zâmbim, văzând în ea expresia unei tendinţe generale; iar dacă ar fi să o examinăm mai în profunzime, am căuta în primul rând rădăcinile acestui sentiment. Să vedem ce alte urmări a avut asupra copilului această întâmplare.</p>
               <p rend="justify">         „Nu ne-a stat în putinţă să stabilim dacă această întâmplare s-a petrecut înainte sau după incidentul cu abatele. Nu ar fi fost lipsită de interes şi de importanţă stabilirea acestui fapt. Se poate ca respectiva întâmplare să fi declanşat la el o atitudine de duşmănie şi ca ofensa adusă abatelui să fi fost rezultatul unei astfel de atitudini.</p>
               <p rend="justify">În primăvara anului următor, tatăl a lichidat casa de comerţ şi s-a mutat din nou în arondismentul IX. Ceva mai târziu tatăl a început să-şi ispăşească pedeapsa cu închisoarea, la care fusese condamnat ca urmare a falimentului său".</p>
               <p rend="justify">Din nou o zdruncinare a sufletului acestui copil însetat de afecţiune şi atât de ataşat de tatăl său. A trebuit, deci, să-şi vadă sărmanul tată băgat la închisoare. Nu m-aş mira ca acest copil să fi manifestat o puternică opoziţie faţă de legislaţia noastră şi să fi sfidat întreaga societate. Se poate ca acea zguduire emoţională să fi împiedicat cu totul manifestarea interesului crescând faţă de semenii săi şi să fi ruinat orice rudiment al unui atare interes. Copilul va afişa tendinţa de a se asocia cu indivizi care pun în pericol ordinea socială; probabil că o va apuca şi pe calea crimei.</p>
               <p rend="justify">         „Nimeni şi niciodată nu a putut discuta despre acest fapt cu copilul".</p>
               <p rend="justify">Este extrem de greu să-i ascunzi un fapt ca recluziunea tatălui. Evident, mai bine ar fi fost ca niciodată să nu fi ştiut nimic despre aceasta. Dar ne îndoim că, în cazul dat, ar fi fost posibilă o tăinuire a adevărului.</p>
               <p rend="justify">         „Mai târziu, ca adolescent şi ca adult, a evitat să abordeze o discuţie pe această temă. El a trăit faptul ca pe o umilire şi o vexaţiune profundă. Se prefăcea întotdeauna că ignoră acel fapt, despre care nu le-a vorbit niciodată nici măcar prietenilor lui intimi".</p>
               <p rend="justify">Ne aflăm în faţa unui fapt extrem de interesant, pentru că, dacă băiatul era revoltat, dacă ar fi simţit ca pe o injustiţie ceea ce s-a petrecut cu tatăl său, pe bună dreptate ar fi trebuit să insiste asupra ipotezei că tatăl său fusese închis pe nedrept. Dar, pesemne, era puternic influenţat de tradiţie şi de concepţiile burgheze şi nu a putut domina aceste concepţii, spre a discuta lucrurile într-un mod deschis şi liber. Nu se poate să vorbeşti despre toate cele; există lucruri despre care ar fi nesăbuit să vorbeşti. La băiatul acesta, care începe să iasă din cadrul societăţii, înscriindu-se într-o mişcare de revoltă, putem decela limpede o anumită ezitare în atitudinea sa. Evenimentele exterioare au o importanţă capitală în structurarea atitudinilor. Probabil că el ar fi păşit pe calea cea bună dacă tatăl său nu ar fi fost băgat la închisoare şi dacă nu s-at fi simţit oprimat din cauza religiei sale.</p>
               <p rend="justify">         „Recalcitranţa sa din ultimii doi ani a dispărut brusc, copilul copleşind-o cu o tandreţe fără seamăn pe mămica lui, atât de tânără şi de frumoasă, faţă de care se arăta ascultător şi potolit".</p>
               <p rend="justify">Vedem aici manifestarea trebuinţei de a se ataşa de cineva, nu de un cerc de oameni mai larg, ci de o persoană unică. Structura sa este de aşa natură încât nu se poate ataşa decât de o singură persoană. Dacă i se ia pentru un anumit timp tatăl, el îşi caută altul. Dacă mama lui era ocupată, încerca să câştige simpatia ucenicului; are mereu nevoie de cineva faţă de care să se ataşeze.</p>
               <p rend="justify">După ce tatăl a fost eliberat, printr-o muncă neîncetată a putut depăşi greutăţile materiale generate de absenţa sa. Dar acea îndelungată opresiune care planase asupra familiei dispăruse ea, oare?</p>
               <p rend="justify">Dificultăţile materiale prin care trecuse îl făcuseră pe băiat să simtă iarăşi povara circumstanţelor exterioare.</p>
               <p rend="justify">         „Copilul s-a reanimat".</p>
               <p rend="justify">Încă nu suntem cu totul satisfăcuţi, deoarece nu ştim ce semnifică această reanimare, nu cunoaştem de ce ea s-a produs. Copilul încă nu ştie ce atitudine să adopte, întrucât în memoria sa tatăl său trăieşte ca acea fiinţă care l-a răsfăţat.</p>
               <p rend="justify">         „în primii ani de şcoală era printre cei mai buni elevi; ulterior, s-a situat printre submediocri, pentru ca acum să-l vedem înviorat şi vesel".</p>
               <p rend="justify">Aceasta coincide cu perioada întoarcerii acasă a tatălui său.</p>
               <p rend="justify">         „Fiind ascultător şi sârguincios, curând s-a numărat printre fruntaşii clasei".</p>
               <p rend="justify">Este cu putinţă să fi avut şi un institutor pe care îl simpatiza.</p>
               <p rend="justify">         „A fost lăudat în repetate rânduri, pentru rezultatele bune, de către institutorul pe care el îl stima mult, iar aceste laude l-au stimulat".</p>
               <p rend="justify">Iară a găsit o persoană care să se ocupe de dânsul. Pare să fi fost salvat de dragostea şi afecţiunea ce i s-au arătat.</p>
               <p rend="justify">         „în toamnă, la liceu, a avut un start bun".</p>
               <p rend="justify">Singurele noastre temeri se referă la evoluţia lui pe mai departe: ce se va întâmpla dacă nu reuşeşte să ocupe la şcoală o poziţie în care să fie stimat? S-ar putea să aibă un diriginte care să nu-i fie pe plac sau să aibă greutăţi legate de religia sa şi astfel să se simtă dezavantajat S-ar putea să dea peste unele obstacole sau să nu găsească metoda potrivită pentru munca sa şcolară. Mai târziu, în viaţă, de asemenea va putea cunoaşte situaţii în care căldura afectivă să-i lipsească. Sunt rezervele noastre cu privire la viitorul evoluţiei băiatului.</p>
               <p rend="justify">         , Jn luna noiembrie, tatăl său a căzut grav bolnav".</p>
               <p rend="justify">Experienţa pe care am acumulat-o ne vine în ajutor, arătându-ne că în cazul în care un asemenea copil pierde contactul cu cei care îi asigură căldura afectivă, pierdere cauzată de boala tatălui, ca şi de faptul că mama trebuie să se ocupe în primul rând de bolnav, nemaiputându-şi răsfăţa copilul, acesta poate trece printr-o situaţie nouă, adesea foarte grea pentru dânsul. Tocmai în astfel de conjuncturi au loc eşecurile. Pentru noi faptul este de înţeles: tatăl e bolnav grav, mama trebuie să se ocupe de dânsul, iar copilul este din nou izolat. Dacă ar avea şansa ca în această perioadă să aibă la şcoală un diriginte care să se poată ocupa de dânsul, dificultatea ar fi uşor de depăşit; dar, pentru moment, nu cunoaştem nimic în această privinţă.</p>
               <p rend="justify">         „în timpul unei călătorii, tatăl, în vârstă acum de 40 de ani, a făcut un ictus şi a rămas hemiplegie".</p>
               <p rend="justify">Înţelegem prea bine ce înseamnă, într-un cămin, îmbolnăvirea capului familiei, a susţinătorului acesteia, mai ales când este vorba de o familie unită. Înţelegem, de asemenea, consecinţele acestui eveniment.</p>
               <p rend="justify">         „La faliment l-au dus marile sacrificii materiale pe care a trebuit să le facă pentru numeroşii săi fraţi şi surori, mai ne vârstnici, precum şi pentru părinţii săi".</p>
               <p rend="justify">Iată explicaţia care ar fi trebuit dată copilului, ceea ce i-ar fi înfăţişat în propriul său tată un bărbat drept şi cinstit.</p>
               <p rend="justify">         „Nervii încordaţi din cauza procesului, care a durat mai mulţi ani, vexaţiunile, regretul de a nu-şi mai putea ajuta-părinţii, fraţii şi surorile, surmenajul şi acea particularitate nefericită de a nu se fi putut confesa altuia, nici chiar soţiei sale, pe care, de altfel, o alinta mult, grijile care îl împovărau, toţi aceşti factori au pricinuit desigur prăbuşirea fizică a acestui bărbat, până atunci perfect sănătos".</p>
               <p rend="justify">Aici se termină referatul din care am extras citatele pe care vi le-am expus, iar de aici încolo trebuie să recurgem la supoziţii. Dacă băiatul se simte în apele lui la şcoală, el va depăşi situaţia dificilă în care se găseşte. Dacă va abandona şcoala, va fi nevoit să se supună destinului său şi să se mulţumească cu o funcţie de subaltern, situaţie în care va suferi nespus.</p>
               <p rend="justify">Ştim că are un stil de viaţă automatic, care se manifestă prin nevoia de a găsi o persoană de care să se ataşeze. Nu vom fi surprinşi să constatăm că din nou reînvie în el acea revoltă pe care am mai întâlnit-o la dânsul, în cazul în care se va simţi iarăşi dezavantajat sau dacă îl încearcă un puternic sentiment de inferioritate. Dacă, însă, are parte de o situaţie favorabilă, cineva ocupându-se de el, este posibil ca băiatul să-şi urmeze drumul în viaţă în aşa fel încât nimeni să nu aibă a-i reproşa nimic.</p>
               <p rend="justify">Mai târziu poate că va progresa într-un mod satisfăcător. Dacă se va găsi într-o situaţie care să-i convină, nu va întâmpina dificultăţi deosebite în exercitarea profesiunii sale. Mai grea pentru dânsul va fi soluţionarea problemei afecţiunii, dat fiind faptul că va căuta mereu să se facă răsfăţat. Va fi mereu în căutarea unei femei care să se poarte cu el întrucâtva ca mama sa, la care, cum am văzut, găsea împlinirea tuturor dorinţelor lui de copil. Dar o astfel de situaţie nu s-ar putea ivi decât printr-o fericită coincidenţă.</p>
               <p rend="justify">Nu ne supără faptul că a trebuit să exersăm pe marginea unui fragment de referat, etalându-ne paleta de cunoştinţe în materie de psihologie individuală. Aş dori să profit de prilej ca să subliniez că este mai puţin important de a şti dacă am ghicit tot ceea ce ar putea avea loc ulterior. Ne satisface fie şi numai faptul de a fi putut scoate în evidenţă detaliile cazului respectiv cu mai multă precizie ca de obicei. La fel procedăm şi în viaţă, întâlnind fiinţe omeneşti din a căror existenţă nu sesizăm decât un fragment şi în legătură cu care restul suntem nevoiţi să-l ghicim. Niciodată nu ne este dat să găsim un portret perfect, iar concluziile trebuie să le tragem noi înşine, cu osteneala de rigoare.</p>
            </div>
            <div type="div2">
               <head>XVIII. ENURETICUL (PIŞORCOSUL) „Emil are 12 ani şi suferă de enurezie"1.</head>
               <p rend="justify">Când auzim vorbinduse de enurezie, putem presupune, bazân-du-ne pe propria-ne experienţă, că avem de-a face cu o dinamică psihică al cărei scop este stabilirea unui contact cu mama, deşi pe o cale mai puţin obişnuită. Băiatul despre care discutăm aici ne vorbeşte prin intermediul enureziei lui. Este ca şi cum el ne-ar vorbi în Jargonul vezicii urinare". Putem considera că toate formele de exprimare ale unui subiect sunt varietăţi de limbaj. În cazul pe care îl avem în vedere, respectivul limbaj semnifică: „Nu sunt destul de mare, trebuie încă să fiu supravegheat!" în general, mama este obligată să se trezească de două sau trei ori pe noapte, să supraveghere copilul şi, la nevoie, să-l trezească. Copilul îşi încarcă mama cu o treabă suplimentară.</p>
               <p rend="justify">Enurezia nu este o maladie organică şi ştim că enureticul îşi poate foarte bine controla vezica în timpul zilei. Problema care se pune este de a şti de ce nu poate face acelaşi lucru în timpul nopţii. Motivul constă în faptul că se află într-o tensiune psihică, tensiune care îi face imposibilă reţinerea de la actul de a urina.</p>
               <p rend="justify">De unde provine această tensiune? Ştim cu ce constanţă persistă copiii în enurezia lor. Prin aceasta ei caută un contact uman, doresc ataşarea de cineva, doresc să-l încarce pe acel cineva cu o activitate suplimentară (remarca unui bolnav: „ei vor să-şi creeze un fel de sucursală la unul din semenii lor"). Din nou avem de-a face cu tipul copilului răsfăţat. Dacă descoperim un asemenea efort spre a se face şi mai răsfăţat, ştim că este vorba de un copil care întâmpină oarecare dificultate în menţinerea ataşamentului în care este interesat. Suntem destul de stăpâni pe domeniul nostru de investigaţie ca să putem spune că enurezia reprezintă probabil un atac care rezultă dintr-o atitudine adoptată de un copil în scopul monopolizării cuiva. Aceluiaşi tip îi aparţin şi copiii care nu au astâmpăr noaptea, care scot ţipete în timpul somnului (pavor noctumus) şi care, prin zgomotul făcut, încearcă să stabilească legătura cu ceilalţi. Este un limbaj exercitat de un alt organ. Semnificativ este modul în care reuşeşte copilul să facă aceasta. Există aici un raport cu o inferioritate a vezicii urinare şi cu centrii nervoşi care o comandă. Am fost cel dintâi care (în 1907) a arătat că la enuretic găsim o slăbiciune a coloanei lombare. Am subliniat, de asemenea, că enurezia se găseşte în raport cu spina bifida2 sau cu un neg congenital al acestei zone anatomice (profesorul Fuchs împărtăşeşte această părere). Pe de altă parte, trebuie să înţelegem cum reuşeşte copilul să vorbească în acest «Jargon al vezicii urinare". Constatăm acest fapt îndeosebi la copiii cărora li s-a atras atenţia asupra importanţei funcţiei, ca şi atunci când mama şi-a dat osteneala să-l ţină pe copil curat noaptea, ea supraestimând importanţa suprimării enureziei. În felul acesta copilul ajunge în mod automat la ideea: aici e ceva de făcut în favoarea mea, este un punct în care aş putea ataca. Se înţelege că la toţi aceşti copii sunt totdeauna de descoperit semnele răsfăţatului.</p>
               <p rend="justify">Să nu rămânem la dogme şi să vedem cum stau în continuare lucrurile, care este realitatea.</p>
               <p rend="justify">Deci băiatul are 12 ani. Nu trebuie să pierdem din vedere că avem de-a face cu un copil răsfăţat care, de când este enuretic, are impresia că nu este suficient de iubit. Se pot deduce de aici câteva elemente. Băiatul are, probabil, un frate sau o soră mai mici decât dânsul. Sunt motive care îl determină pe un copil răsfăţat să înceapă lupta, ori el îşi acuză părinţii în mod manifest, prin deficienţa sa, că îl răsfaţă mai puţin. O acuzaţie este identică cu un atac; deosebirea este nulă. Copilul se socoate expulzat din poziţia pe care o deţinea. Poate că are un tată vitreg sau o mamă vitregă. Nu avem o regulă fixă; important pentru noi este să ştim ce se petrece; trebuie să descoperim de ce copilul este actualmente mai puţin răsfăţat. Băiatul are un scop ideal fictiv (idealul său se identifică cu intenţionalitatea sa); idealul este acela de a fi răsfăţat, de a avea pe cineva care să-i stea la dispoziţie. Se impune să-i schimbăm acest scop, să-i indicăm un alt scop, aşa încât să se poată face folositor semenilor.</p>
               <p rend="justify">         „Niciodată noaptea, ci exclusiv ziua".</p>
               <p rend="justify">Este o informaţie care influenţează puternic maniera noastră de a gândi. Ziua copilul trăieşte o mare tensiune, pe când noaptea pare mulţumit. Ne putem face tot felul de idei şi să presupunem că adesea, noaptea, copilul doarme cu mama sa, pe când ziua doreşte să se facă remarcat într-un mod dezagreabil, ca şi cum ar voi să spună: „Ocupaţi-vă mai mult de persoana mea!" Ziua lupta lui este mai intensă.</p>
               <p rend="justify">         , Adesea enurezia se însoţeşte cu emisia de materii fecale".</p>
               <p rend="justify">Din aceleaşi motive el se face, de asemenea, remarcat prin murdărirea cu materii fecale. Lupta o duce într-o stare de completă descurajare. Stabilirea, în acest caz, a diagnosticului de imbecilitate depinde de ideea pe care ne-o facem despre tulburările lui. Ne întrebăm: de ce n-o face noaptea? Nu de puţine ori vedem că, absorbiţi cu totul de joc, copiii îşi pierd orice control asupra funcţiilor fiziologice. Pornind de la aceste detalii, putem constata că avem aici de-a face cu o funcţie socială. Or, trebuie să considerăm ca fiind anormală o funcţie care îşi dă curs în afara oricărei conduite legitimate din punct de vedere social.</p>
               <p rend="justify">         „Băiatul este ilegitim".</p>
               <p rend="justify">S-ar putea ca acest copil să fi crescut fără dragoste, fără căldura afecţiunii, fără acea atmosferă de tandreţe creată în mod normal în jurul copiilor în primii lor ani de existenţă. Dar şi printre ilegitimi găsim copii răsfăţaţi. Va trebui, prin urmare, să obţinem clarificări în această privinţă.</p>
               <p rend="justify">         „Tatăl său a căzut pe câmpul de onoare, în război, iar mama sa s-a recăsătorit".</p>
               <p rend="justify">Ipoteza se confirmă: copilul are un tată vitreg.</p>
               <p rend="justify">         „Din această a doua căsătorie s-au născut doi copii: un băiat, care are vârsta de opt ani şi o fetiţă, care are şase ani".</p>
               <p rend="justify">Amintindu-vă că am pomenit mai înainte de o acuzare, vă veţi convinge şi mai mult că modul nostru de a interpreta cazul de faţă este judicios. Probabil că băiatul are motive pentru acuzaţia sa, motive pe care el le resimte. Îmi amintesc de cazul unui băiat care îşi pierduse mama pe când avea numai două săptămâni. Tatăl se recăsătorise imediat şi nimeni nu ştia că băiatul are mamă vitregă. Nici lui nu i s-a spus, niciodată, cum stau lucrurile. Mai târziu s-a născut un al doilea copil. Cu prilejul unei consultaţii, băiatul mi-a spus că până la vârsta de 14 ani a trăit cu ideea că acea femeie nu era mama lui bună, ci o mamă vitregă şi că această impresie se confirmase. Acest fapt vă arată în ce măsură copiii desluşesc realitatea, chiar dacă sunt bine trataţi. Ei percep distinct nuanţele unui comportament; dacă au fraţi vitregi, simt că aceştia se bucură de mai multă atenţie şi îngrijire din partea mamei care pentru ei, cei mai puţin cocoliţi, este mamă vitregă.</p>
               <p rend="justify">         „Copilul se comportă faţă de fraţii şi surorile sale într-un mod absolut satisfăcător".</p>
               <p rend="justify">Deci nu constatăm o luptă între aceşti copii. Adesea am remarcat că un copil poate fi invidios şi că, în pofida acestui fapt, îşi iubeşte fraţii şi surorile. Se poate simţf dezavantajat, pentru ca, pe de altă parte, să se înţeleagă cu dânşii. Un astfel de sentiment poate avea consecinţe diferite. O fetiţă în vârstă de cinci ani, copil unic Ia început, avea o soră. Mai târziu s-a aflat că acea fetiţă a ucis trei fetiţe nou-născute, ca şi cum ar fi vrut să spună: „Toate fetele trebuie'sâ dispară". Faţă de sora ei, dimpotrivă, s-a comportat impecabil. Omorurile le-a săvârşit cu o abilitate deosebită, nefiind descoperită decât în timp ce comitea cea de a treia crimă3.</p>
               <p rend="justify">         „Tatăl vitreg era, la început, foarte sever faţă de dânsul".</p>
               <p rend="justify">Băiatul a trăit o perioadă tristă; situaţia lui s-a agravat din momentul în care a avut un tată vitreg, moment din care a început şi acuzarea sa.</p>
               <p rend="justify">         „însă, datorită intervenţiei mamei, situaţia lui s-a îmbunătăţit".</p>
               <p rend="justify">După cum ne putem închipui, această îmbunătăţire nu era de o asemenea natură încât băiatul să beneficieze de ea în mod permanent.</p>
               <p rend="justify">         „în general, copilul a trăit departe de casă, fie la o mătuşă."</p>
               <p rend="justify">La începutul existenţei sale el trebuie să se fi simţit 4) îne. La mătuşi sau la bunici copiii sunt, în general, bine trataţi.</p>
               <p rend="justify">         „. Fie la orfelinat".</p>
               <p rend="justify">Nu aş putea afirma că lucrurile au stat la fel în orfelinat. Nu am cele mai bune păreri despre aceste instituţii. Domneşte aici o anumită disciplină, care interzice ca vreun copil să-şi ude aşternutul sau să se murdărească. Disciplina aceasta era prea severă pentru copilul despre care discutăm. Probabil că şi mătuşa sa a acordat prea mare importanţă acestor lucruri. Am putut observa că în cazul în care se încearcă să i se demonstreze unui copil importanţa alimentării, copilul va manifesta</p>
               <p rend="justify">182r dificultăţi în această privinţă. Cei care vor să fie stăpâni pe funcţiile lor organice sau pe mădularele lor, vor refuza să primească ordine referitoare la acestea. Vom putea vedea cum, noaptea, se scoală într-o stare de semisomn, aşezându-se pe oliţa lor, fără a avea nevoie de asistenţă. Dar când este trezit şi pus pe oliţă, intervine refuzul, însoţit de crize de furie.</p>
               <p rend="justify">Nu ne este îndeajuns de clar unde s-au comis erori în educarea acestui copil. Probabil că, de la o situaţie plăcută, el a trebuit să treacă la una prea puţin agreabilă pentru dânsul.</p>
               <p rend="justify">         „Copilul frecventează în prezent prima clasă de liceu".</p>
               <p rend="justify">Cred că este cam târziu pentru vârsta lui. Clasa aceasta el ar fi trebuit s-o urmeze la vârsta de zece sau unsprezece ani. Putem admite ca sigur faptul că, din moment ce a ajuns să frecventeze liceul, nu este nici idiot, nici imbecil şi nici măcar debil mintal. Este verosimil faptul că ar fi fost un elev mai bun în cazul în care nu ar fi avut de suferit în permanenţă acea tensiune psihică pe care o cunoaştem.</p>
               <p rend="justify">         „A trebuit să repete prima şi a treia clasă la şcoala primară".</p>
               <p rend="justify">Aceasta se corelează cu ipoteza noastră, potrivit căreia el a suferit de pe urma unei anumite tensiuni şi că nu s-a putut consacra îndeajuns activităţii la şcoală; mai ales dacă a avut de-a face şi cu un institutor sever. Ceea ce l-a descurajat şi mai mult. Desigur că aceste circumstanţe nu i-au adus nimic bun nici acasă.</p>
               <p rend="justify">         „în prezent face progrese mulţumitoare la învăţătură."</p>
               <p rend="justify">Probabil că dirigintele este un om cumsecade.</p>
               <p rend="justify">         „Are prieteni".</p>
               <p rend="justify">Începe să-şi recapete speranţa şi să privească viaţa cu mai mult curaj.</p>
               <p rend="justify">         „Adesea, la şcoală sau pe stradă, face grimase".</p>
               <p rend="justify">Şi grimasele prezintă o formă dinamică pe care o putem considera un limbaj. Ce vor să spună strâmbăturile lui decât că băiatul cere să fie privit, să sară în ochii celorlalţi? El joacă un rol, un rol de comedie, spre a atrage atenţia semenilor. Fenomenul este analog cu acela al enureziei şi cu murdărirea cu excremente. El ar dori să se situeze cât mai în prim plan. Are impresia că nu este luat în seamă şi luptă spre a se face remarcat.</p>
               <p rend="justify">         „Din informaţiile ce ne stau la dispoziţie, ar fi început să meargă la vârsta de 11 luni şi a început să vorbească destul de târziu".</p>
               <p rend="justify">Există copii a căror dezvoltare a limbajului este reglată de împrejurările exterioare (mutism). Am f4 avut înţelegere chiar şi pentru, cel care ar fi susţinut că acest băiat este imbecil, cu toate că nu este cazul.</p>
               <p rend="justify">         „Are, pe deasupra, un defect de pronunţare a cuvintelor. Când vorbeşte, limbai se împiedică de dinţi". "</p>
               <p rend="justify">Este" ceea ce numim „a fi peltic'^Nu înţeleg de ce nu s-a trecut la remedierea Ţintii asemenea defect de vorbire; ar fi trebuit să i se arate copilului, cu blândeţe, cum trebuie să-şi ţină limba când vorbeşte sau să fie pus să se folosească dispozitivele destinate remedierii acestei metehne. Este lesne de înlăturat acest defect care, în cazul pe care îl discutăm., trebuie să fi accentuat sentimentul de inferioritate. Fără îndoială că pelticia a fost ţinta unor reflemeli şi-că aceste zeflemeli i-au măcinat curajul. – 1.</p>
               <p rend="justify">         „Tatăl său ar fi prezentat acelaşi defect de pronunţie".</p>
               <p rend="justify">Nu defectul de pronunţie s-a transmis pe cale ereditară, ci forma limbii sau conformaţia maxilarului. Orice defeet de pronunţie este favorizat de o dispoziţie organică specială. La gângavi constatăm foarte adesea fie o conformaţie anormală a bolţii maxilarului sau a laringelui, fie anomalii dentare. Toate acestea contribuie la stânjenirea mecanismului pronunţiei normale şi deschid calea unui defect de vorbire.</p>
               <p rend="justify">—  Boli ale copilăriei: rujeolă, varfcelă, precum" şrpneumonâe. Ablaţia unor vegetaţii adenoide şi amigdalectomie&gt;~acum trei ani".</p>
               <p rend="justify">Asemenea informaţii nu trebuie trecute cu vederea.</p>
               <p rend="justify">         „Copilul este plăpând, astenic şi Iasă4mpresia că este timid şi anxios".</p>
               <p rend="justify">Nici nu ne aşteptam să ne dea impresia unui copil curajos. Dacă în ultimul timp starea lui psihică s-a îmbunătăţit pe acest plan, este probabil pentru că este în progres la învăţătură, „Din cauză că maxilarul lui superior este mai proeminent decât cel inferior şi că ţine gura aproape în permanenţă deschisă, lasă impresia de prostănac".</p>
               <p rend="justify">Vedeţi, aşadar, că prezintă anomalii ale osaturii feţei. Aspectul de nerod trebuie să fi contribuit la însingurarea copilului.</p>
               <p rend="justify">         „Examen organic general: nimic de semnalat, reflexe normale; încă nu s-a efectuat o examinare din punct de vedere neurologic; nici o examinare rinolăringologicăUn frate al mamei copilului a suferit de nefrită".,., ·;</p>
               <p rend="justify">Esle extremele interesant, din punctul de vedere al psihologiei individuale, faptul că la enujetici găsim o inferioritate a întregului sistem urogenital &lt;deexempju, inferioritateaunui rinichi), fapt asupra căruia am şi insistat în studiul meu asupra „inferiorităţii organelor"4. Aceste inferiorităţi sunt uneori cauza unor maladii, ceea ce nu înseamnă că enurezâa este ea însăşi consecinţa unei maladii organice. Există o inferioritate embrionară care favorizează apariţia enureziei. La enuretici se mai constată şi o debilitate î tractului digestiv, precum şi a aparatului genital. Slăbiciunea aparatului genital este prezentă aproape în totalitatea cazurilor. —</p>
               <p rend="justify">Să vedem acum în ce mod putem discuta cu mamă copilului şi să stabilim dacă acest coprl este un caz cu adevărat disperat. Vomâneerca, pe de altă parte, să ne dăm seama dacă situaţia băiatului s-a îmbunătăţit în ultima perioadă, dat fiind faptul că avem semne pozitive în acest sens, cum ar fi acela că şi-a făcut prieteni şi că randamentul său şcolar este mai bun. Se pune şi problema de a-o determina pe mamă să-l facă pe copil să înţeleagă că el are valoarea sa şi să-i demonstreze că nu este neglijat. Ar trebui, de asemenea, să o facem pe mamă să obţină de la soţul ei o conduită mai benefică faţă de copil, să-i facă acestuia uneori plăcerea, de exemplu, de a-l lua cu el la plimbare, duminica. În aceste condiţii copilul va renunţa la atitudinea lui acuzatoare şi nu va mai strica buna dispoziţie din familie.</p>
               <p rend="justify">Va trebui să-f încurajăm pe t&gt;ăiat să obţină succese, să-i propunem un scop de care să fim siguri că poate fi atins. Vom încerca să-i conturăm eihprecizie acest scop şi îl vom întreba dacă este capabil să stabilească raporturi amiabile cu părinţii. Dacă vom reuşi să-rfacem mai prietenos, el însuşi va face eforturi de a evita să le facă altora necazuri. Putem presupune că ntr-şi va păta cinstea în faţa dirigintelui; el nu se terfeleşte decât în cazurile în care este complet descurajat.</p>
               <p rend="justify">Vedeţi, prin urmare, care sunt pun6tele cele nfâi importante ale demersului nostru: să obţinem din partea părinţilor o atitudine mai favorabilă faţă de copil şirsă-l încurajăm pe acesta, făcându-l să înţeleagă importanţa pregătirii pentru o profesieT.</p>
               <p rend="justify">Dr. A. (adresându-se mamei): Am dori să discutăm referitor la băiat. Cum merge el cu şcoală?</p>
               <p rend="justify">Mama: în ultimul timp şi-a dat silinţa să meargă mai bine.</p>
               <p rend="justify">Dr. A: Şi-a exprimat până acum vreo dorinţă cu privire la ceea ce ar vrea să facă în viaţă?</p>
               <p rend="justify">Mama: Ar vrea să se facă electrician.</p>
               <p rend="justify">Dr. A: înseamnă că are ambiţie. Pricepe câte ceva din meseria aceasta?</p>
               <p rend="justify">Mama: Da, dovedeşte ceva interes pentru această meserie.</p>
               <p rend="justify">Dr. A: Acasă, pune el mâna să vă ajute?</p>
               <p rend="justify">Mama: Da.</p>
               <p rend="justify">Dr. A: Este bucuros când i se recunosc meritele şi este lăudat? Mi-ar plăcea să fie lăudat mai des copilul acesta. E însetat după laude, ar vrea să fie tratat cu tandreţe şi sensibilitate. Cum vă înţelegeţi împreună?</p>
               <p rend="justify">Mama: E ascultător. Te poţi bizui pe dânsul.</p>
               <p rend="justify">Dr. A: Are grijă de ceilalţi copii? Se înţelege cu ei? Nu este prea izolat?</p>
               <p rend="justify">Mama: Cel de al doilea băiat al nostru nu se uită la ce spune el, îl lasă rece.</p>
               <p rend="justify">Dr. A: Secunzii sunt mult mai îndrăzneţi, mai iuţi, mai rapizi în acţiune. Cum doarme?</p>
               <p rend="justify">Mama: Sforăie de zăngăne ferestrele. A avut vegetaţii adenoide.</p>
               <p rend="justify">Dr. A: Unde doarme?</p>
               <p rend="justify">Mama: în aceeaşi încăpere cu mine. Cred că îi este teamă de tatăl său vitreg; de altfel e foarte fricos. Înainte a stat la rude şi mătuşa lui a fost foarte bună cu dânsul. Pe urmă a intrat la orfelinat.</p>
               <p rend="justify">Dr. A (punctul de cotitură al situaţiei copilului a fost orfelinatul): Nu l-am putea face pe soţul dumneavoastră să priceapă că trebuie să se comporte în aşa fel încât copilului să nu-i mai fie teamă de el? E un băiat de treabă, care are nevoie de un tratament tandru, de amabilitate, în acest sens se poate face câte ceva. Dacă soţul dumneavoastră ar consimţi să-l ia într-o duminică la plimbare, făcându-i o plăcere, ar fi cât se poate de bine. Băiatul nu trebuie bătut şi nici să se strige la el. A pornit-o pe calea cea bună şi se va dezvolta bine. Ce poziţie ia când doarme?</p>
               <p rend="justify">Mama: Doarme culcat pe burtă.</p>
               <p rend="justify">Dr. A: întoarce vieţii dosul; se ascunde.</p>
               <p rend="justify">Mama: îşi trage şi cuvertura pe cap. Este temător de când a fost la orfelinat.</p>
               <p rend="justify">Dr. A: încercaţi să nu-i mai faceţi morală, să nu-l mai mustraţi pentru orice fleac. Cât despre mine, i-aş spune: „Eşti un băiat capabil!" L-aş lăuda şi i-aş dovedi că ţin la el. Un astfel de copil are nevoie de o dovadă de afecţiune. Dacă ar avea-o, totul ar merge mai bine în ceea ce îl priveşte. Nu are tendinţa de a vă abandona?</p>
               <p rend="justify">Mama: Când îi spun că îl voi duce din nou la orfelinat se îngrozeşte.</p>
               <p rend="justify">Dr. A: Eu nu l-aş ameninţa cu aşa ceva. Are acelaşi comportament la şcoală ca acasă?</p>
               <p rend="justify">Mama: La şcoală îi este frică pentru că nu poate ieşi din clasă oricând. Şi nu îndrăzneşte să ceară voie de la profesor.</p>
               <p rend="justify">Dr. A: Poate că ar fi bine ca profesorii să fie avertizaţi din partea spitalului că este vorba de un enuretic. (Mama pleacă.)</p>
               <p rend="justify">Dr. A (adresându-se lui Emil): Bună ziua! Eşti silitor la învăţătură? Ce-ai vrea să te faci?</p>
               <p rend="justify">Emil: Mecanic.</p>
               <p rend="justify">Dr. A: Bravo! Eşti în stare? Cum merge cu scrisul?</p>
               <p rend="justify">Emil: Nu prea bine!</p>
               <p rend="justify">Dr. A: Dar cu desenul?</p>
               <p rend="justify">Amil: Destul de bine.</p>
               <p rend="justify">Dr. A: Poţi să te faci mecanic, dar pentru asta trebuie curaj, cu frica nu faci nimic. Nimeni nu-ţi vrea răul. Ai putea să înveţi să nu-ţi mai fie frică? Nu trebuie s-o faci pe puştiul în faţa profesorilor! Eşti de-acum băiat mare, nu mai eşti un sugaci. Chiar dacă mai iei şi note rele, gata cu frica! Şi eu luam uneori note rele, dar mă înverşunam să învăţ mai bine şi după aceea luam note bune. Niciodată nu trebuie să-ţi fie frică! Când te apucă frica, te commporţi ca un puştiulică. Cât timp mai ai de frecventat şcoala?</p>
               <p rend="justify">Emil: îndă doi ani, apoi intru ucenic.</p>
               <p rend="justify">Dr. A: La gimnastică cum merge?</p>
               <p rend="justify">Emil: Am luat nota 2!</p>
               <p rend="justify">Dr. A: Ai mulţi prieteni?</p>
               <p rend="justify">Emil: Am şi prieteni răutăcioşi, care mă bat.</p>
               <p rend="justify">Dr. A.: Te cerţi cu dânşii?</p>
               <p rend="justify">Emil: Câteodată.</p>
               <p rend="justify">Dr. A: Nu trebuie să le faci altora rău. Poţi să te cerţi fără să răneşti pe cinevaJDisputele sunt, într-un fel, exerciţii de gimnastică. Te cerţi şi cu fratele tău?</p>
               <p rend="justify">Emil: Are opt ani.</p>
               <p rend="justify">Dr. A.: Atunci înseamnă că tu eşti cel mare. E frumos să te cerţi cu dânsul?</p>
               <p rend="justify">Emil: Şi el e răutăcios. El se ceartă cu mine!</p>
               <p rend="justify">DrA: Se pare că nu e atât de fricos ca tine. Trebuie să încerci să faci progrese la învăţătură. Dacă el, la cei opt ani ai lui, se poate purta ca un om mare, cu atât mai mult ai putea să o faci tu. Să revii aici peste o lună şi să-mi spui cum merg lucrurile, dacă ai prins curaj şi dacă te porţi ca un bărbat în toată firea şi nu ca un mucos. Încearcă, apoi îmi vei povesti cum ai reuşit. (Băiatul iese.)</p>
               <p rend="justify">Deocamdată ne aflăm în faza încurajării. Dacă i-am vorbi de defectele lui, am fi departe de a-l încuraja. Dacă revine după o lună şi constatăm că a făcut progrese, atunci vom putea să abordăm şi problema defectelor lui.</p>
               <p rend="justify">NOTE</p>
               <p rend="justify">1 Urinare involuntară, în timpul somnului, care în cazul unor copii poate căpăta caracter sistematic. Unii autori utilizează termenul enurezis. Se întâlnesc şi cazuri de enurezie diurnă. (Nota trad.)</p>
               <p rend="justify">2 Malformaţie congenitală a canalului spinal, constând în absenţa sudării arcurilor vertebrale la una sau mai multe vertebre; malformaţia se întâlneşte în special în zona lombosacrală. (Nota trad.)</p>
               <p rend="justify">3 Cazul respectiv este pe larg înfăţişat în Alfred Adler, Cunoaşterea omului, capitolul „Trăsături de caracter de natură agresivă", paragraful consacrat geloziei. (Nota trad.)</p>
               <p rend="justify">4 Studiu dat publicităţii în 1907. (Nota trad.)</p>
            </div>
            <div type="div2">
               <head>XIX. ENUREZIA – MIJLOC DE COMUNICARE</head>
               <p rend="justify">         „F., în vârstă de 12 ani, s-a prezentat la consultaţie pe motiv de enurezie".</p>
               <p rend="justify">Este, pesemne, un copil bătăios, desigur răsfăţat mai înainte şi pe care anumite evenimente l-au făcut să piardă privilegiul acestui tratament. De atunci nu se mai simte în apele lui şi începe să-şi atace mama în aşa fel încât să o oblige să se ocupe de dânsul chiar şi în timpul nopţii. Este necesar să identificăm semnele care să ne permită să susţinem că avem de-a face cu un copil răsfăţat, anume: descurajarea, invidia din partea unui copil mai mic, mofturile în ceea ce priveşte alimentaţia, încercarea de a se situa în centrul atenţiei, căutarea simpatiei altora.</p>
               <p rend="justify">         „. Enurezie pe care adesea o manifestă şi în timpul zilei."</p>
               <p rend="justify">Când descoperiţi că un copil manifestă enurezie diurnă, este semn al unei lupte de o extremă violenţă. Nu se mulţumeşte să-i deranjeze pe cei din juru-i noaptea, ci o face şi în timpul zilei. Trebuie neapărat să stabilim dacă nu cumva prezintă deficienţe psihice. Bolile organice care provoacă asemenea enurezii sunt foarte rare.</p>
               <p rend="justify">         „. Din când în când şi noaptea".</p>
               <p rend="justify">Lupta violentă o duce ziua, probabil pentru că în timpul nopţii se găseşte într-o situaţie mai favorabilă, calmându-se. Nu ne-ar mira să auzim că lupta aceasta o duce într-un mod conştient şi că trăsătura dominantă a caracterului său este aroganţa. Pentru că aroganţa este o formă de luptă cvasiconştientă.</p>
               <p rend="justify">         „Dacă lângă dânsul se găseşte mama, ori când băiatul este la şcoală, niciodată nu urinează pe el".</p>
               <p rend="justify">Este semnul că enurezia lui este motivată de elemente psihice. Dacă mama copilului se află în preajmă-i, nu are nevoie să caute să şi-o apropie. Iar la şcoală probabil că se simte bine. Poate că e un elev bun sau poate că vrea să evite o exmatriculare.</p>
               <p rend="justify">         „Mama este divorţată".</p>
               <p rend="justify">Neînţelegerile din familie au o influenţă cât se poate de rea asupra copiilor. Soţii care se ceartă se ocupă, în general, puţin de copiii lor şi îşi manifestă indispoziţia faţă de ei. Este de subliniat faptul că printre copiii-problemă, delincvenţi, nevrotici, perverşi sexual, beţivi se găsesc adesea copii din căsniciile nefericite, dezorganizate. Vom căuta să vedem dacă nu cumva băiatul de care ne ocupăm a fost supraîncărcat, supraîncărcarea fiind totdeauna motiv de agravare a stării copiilor.</p>
               <p rend="justify">         „El locuieşte la bunici".</p>
               <p rend="justify">Se cuvine să ne amintim că bunicii se poartă adesea foarte afectuos cu nepoţii. Nu întotdeauna, pentru că în cazul în care mama răsfaţă copilul, bunica îi face fiicei sale reproşuri pe această temă, iar dacă mama nu răsfaţă pe copil, atunci bunica este aceea care face lucrul acesta.</p>
               <p rend="justify">         „Mai înainte copilul dormea în aceeaşi încăpere cu părinţii".</p>
               <p rend="justify">Aceasta dovedeşte că băiatul este răsfăţat, fie pentru că, datorită propriilor eforturi, s-a putut ataşa de mamă, fie pentru că părinţii ţineau ca băiatul să le stea aproape.</p>
               <p rend="justify">         „Acum copilul doarme singur".</p>
               <p rend="justify">Circumstanţa aceasta nu ne este indiferentă şi joacă un anumit rol în etiologia enureziei. Dacă copilul ar dormi în patul mamei sale, el nu ar uda aşternutul.</p>
               <p rend="justify">         „Copilul este puternic ataşat de mama sa".</p>
               <p rend="justify">Se confirmă ideea că băiatul este puternic legat de mama sa. El încearcă să-şi recâştige mama şi s-o folosească spre binele său.</p>
               <p rend="justify">         „Este foarte răsfăţat de către bunici".</p>
               <p rend="justify">Supoziţiile noastre şi-au găsit, deci, confirmarea.</p>
               <p rend="justify">         „în urmă cu patru ani, a zăcut pe un pat de spital timp de şapte luni, din cauza unei osteomielite la şold şi femur".</p>
               <p rend="justify">Este vorba de o maladie cronică, caz în care copiii sunt nespus de răsfăţaţi. Astfel de împrejurări provoacă, de obicei, după însănătoşirea acestor copii, o teribilă senzaţie de carenţă afectivă în comparaţie cu modul în care erau trataţi pe parcursul bolii. Niciodată un copil nu va fi atât de răsfăţat ca în cazul spitalizării pentru o maladie de felul osteomielitei.</p>
               <p rend="justify">         „într-un timp se propusese o amputare, dar copilul s-a vindecat, rămânând totuşi cu o anchiloză importantă".</p>
               <p rend="justify">Are, prin urmare şi o deficienţă organică. Aceasta contribuie la trezirea şi la menţinerea la aceşti copii a unui puternic sentiment de inferioritate. Copiii răsfăţaţi au din start un asemenea sentiment, îndoindu-se de propriile lor aptitudini. Cum băiatul prezintă o anchiloză, sentimentul său de inferioritate se amplifică, el încercând să se sprijine şi mai mult pe alţii. Din cauza bolii, a întrerupt şcolarizarea timp de trei ani, între vârsta de 7 şi 10 ani. Evident, anii aceştia i-a petrecut lângă mama sa.</p>
               <p rend="justify">Clasele auxiliare au accentuat şi mai mult sentimentul de inferioritate, ceea ce se întâmplă de regulă, cu excepţia cazurilor de imbecilitate sau de debilitate mintală. În asemenea cazuri copilul nu-şi dă seama că se află printre copiii arieraţi. La Viena, de exemplu, se vorbeşte în mod curent de „clase de imbecili" în aceste cazuri. Un copil normal are impresia unei degradări dacă, din nefericire, nimereşte într-o clasă auxiliară. Copilul nostru are, deci, destule motive să se simtă inferior şi dezavantajat.</p>
               <p rend="justify">         „Activitatea lui la şcoală este bună".</p>
               <p rend="justify">Nu ne miră să aflăm că face progrese la învăţătură, din moment ce este normal din punct de vedere psihic. Nu-i mare lucru să fii chior printre orbi1.</p>
               <p rend="justify">         „întâmpină greutăţi la aritmetică".</p>
               <p rend="justify">Dacă într-o bună zi va descoperi metoda potrivită lucrului cu numerele, va face progrese şi la aritmetică, situându-se la înălţimea celorlalţi.</p>
               <p rend="justify">         „Când li se pun întrebări altor elevi, tocmai el se găseşte să intervină cu voce tare, anticipând răspunsurile".</p>
               <p rend="justify">De aici putem deduce că avem de-a face cu un copil inteligent. Acest copil răsfăţat ar voi să le-o ia înainte celorlalţi. Enurezia lui este un mijloc de atingere a acestui scop. La şcoală ocupă o poziţie satisfăcătoare; poate fi mulţumit de el însuşi; dar şi aici ar vrea să-i întreacă pe alţii şi tocmai de aceea răspunde mereu neîntrebat.</p>
               <p rend="justify">         „Chiar când este vorba de amuzamente, îşi impune să joace primul rol".</p>
               <p rend="justify">Are propriu-i stil, ceea ce nu veţi găsi la prostănaci şi putem face afirmaţia că locul său nu este la şcoala ajutătoare. Ştim că, din cauza bolii sale, nu a putut fi suficient de pregătit pentru o clasă normală şi că i-ar fi greu să urmeze o astfel de clasă. Ar fi necesar să se deschidă o şcoală pregătitoare specială pentru astfel de elevi.</p>
               <p rend="justify">         „Are un frate, cu patru ani şi jumătate mai mare decât el, care altădată fusese foarte răsfăţat de către tatăl său".</p>
               <p rend="justify">Tragem concluzia că nu are nici un frate sau o soră care să-i urmeze. Probabil că el trăieşte cu ideea că fratele mai mare îl întrece. Cel mare este răsfăţat de către tatăl său şi nu frecventează o şcoală ajutătoare.</p>
               <p rend="justify">         „Fratele mâi mare este tare chipeş. A fost nevoit să repete clasa întâi primară, dar acum e fruntaş la învăţătură, fiind foarte serios şi cumpătat în ce face".</p>
               <p rend="justify">Ori de câte ori auzim vorbindu-se de doi fraţi, din care cel mare se dezvoltă bine şi este imbatabil, secundul, în general, este un copil-problemă. Dacă secundul este acela care progresează, calcă pe urmele celui mare şi chiar îl întrece, atunci primul-născut va deveni un copil-problemă. Această concepţie se confirmă, o dată în plus, în cazul de faţă. Probabil că primul-născut nu se jenează să sublinieze faptul că i fratele său urmează şcoala ajutătoare.</p>
               <p rend="justify">         „Copilului nostru îi place mult să o facă pe măscăriciul".</p>
               <p rend="justify">Manifestare frecventă la copiii care au un puternic sentiment de inferioritate, care nu se prea ostenesc, dar vor să se situeze în centrul atenţiei. Adesea la aceşti copii găsim trei manifestări paralele: enurezie, nevoia de a-i întrerupe pe alţii şi bufonerie. Toate acestea sunt forme de exteriorizare a unei fiinţe slabe şi ambiţioase. Acela care are încredere în sine nu se va manifesta în acest fel.</p>
               <p rend="justify">         „Noaptea, adesea, scoate ţipete".</p>
               <p rend="justify">Caută şi în cazul acesta un contact. Să strigi, să o faci pe măscăriciul sunt dovezi ale inteligenţei lui; el procedează judiciîs, face ceea ce, fără îndoială şi noi am fi făcut dacă —fie-mi permis să mă exprim aşa – ne-am fi găsit în aceeaşi situaţie şi dacă am fi înţeleşi greşit această situaţie, care cere curaj.</p>
               <p rend="justify">         „La masă nu face greutăţi, nu este mofturos la mâncare".</p>
               <p rend="justify">Semn că în această familie nu s-au făcut erori de educaţie pe acest plan, nepunându-se un prea mare accent pe importanţa hranei. Dar copilul a făcut în această privinţă o eroare: trebuia şi aici să creeze dificultăţi. Nu trebuie să ne mire dacă, în structura unui stil de viaţă, constatăm absenţa anumitor simptome care, dată fiind experienţa noastră, ar fi trebuit să se manifeste.</p>
               <p rend="justify">         „îşi face toaleta şi se îmbracă singur".</p>
               <p rend="justify">În această privinţă s-a procedat, probabil, în mod satisfăcător.</p>
               <p rend="justify">         „Părinţii şi bunicii dinspre tată sunt consangvini".</p>
               <p rend="justify">Nu are, în fond, importanţă, deoarece acelaşi fapt se semnalează la mulţi copii. Meteahna copilului nu poate fi imputată factorilor ereditari. Aş dori, însă, să subliniez că descopăr întotdeauna căsătorii între consangvini în cazul unor oameni lipsiţi de curaj. Ei caută un fel de securitate în alegerea partenerului de viaţă. Şi o găsesc mai curând la persoanele pe care le cunosc din copilărie. Este indiciul unui slab sentiment de comuniune socială, familia lor reprezentând pentru dânşii întreaga societate. Nu vreau să neg că aceste căsătorii între consangvini dau copii care prezintă inferiorităţi organice (inferioritatea văzului sau auzului). Dar, după cum am putut constata până în prezent, aceasta se întâmplă numai în cazul în care la ambii parteneri se găsesc inferiorităţi identice. Iar, pe de altă parte, găsim copii perfect sănătoşi acolo unde nu există astfel de inferiorităţi paralele. Ne opunem mariajului între consangvini pur şi simplu pentru că sentimentul de comuniune socială cere un vast amestec de sânge. Indivizii care fac o deosebire atât de mare între persoanele din propria lor familie şi alte familii nu au un sentiment de comuniune socială prea dezvoltat.</p>
               <p rend="justify">         „Copilul a suferit de varicelă şi de tuse convulsivă".</p>
               <p rend="justify">Părinţii îi răsfaţă mult pe copii atunci când aceştia sunt bolnavi. Veţi observa că există o serie de boli ale copilăriei care îi fac în mod automat pe părinţi să-şi răsfeţe copiii. Astfel sunt, de exemplu, scarlatina, tuşea măgărească, urmate adesea de unele dificultăţi caracteriale, pe care tindem să le imputăm bolii. Invers, veţi putea constata uneori că un copil-problemă îşi îmbunătăţeşte comportamentul după ce a trecut printr-o boală gravă. Nu vom merge totuşi până la a susţine că scarlatina ar putea să exercite o influenţă favorabilă asupra caracterului copilului.</p>
               <p rend="justify">         „A învăţat să meargă la vârsta de 16 luni".</p>
               <p rend="justify">Dacă mama nu se înşală, atunci poate că băiatul a fost rahitic. Evident că, în asemenea împrejurări, copilul a beneficiat de o supraveghere specială din partea mamei, supraveghere de care acesta nu ar fi avut parte în împrejurări normale.</p>
               <p rend="justify">         „Abia la vârsta de trei ani a învăţat să pronunţe corect unele cuvinte".</p>
               <p rend="justify">Aceasta dovedeşte că nu a avut în mod deosebit nevoie de limbaj, deoarece dacă limbajul i s-ar fi părut necesar, ar fi învăţat să vorbească mai repede. Trebuie să i se fi satisfăcut toate dorinţele fără ca el să fi avut nevoie să vorbească. La fel se întâmplă cu muţii care au auzul intact. Astfel de copii sunt, în general, foarte răsfăţaţi şi nu au nevoie să vorbească. Adesea vedem mame care se mândresc cu faptul că ele prevăd întotdeauna dorinţele copiilor lor; aceştia vor să fie înţeleşi fără a se obosi să scoată vreo vorbă, după cum vor ca cineva să le stea mereu la dispoziţie. Dat fiind însă faptul că aceşti copii nu vorbesc şi că, pe de altă parte, persoana aleasă execută totdeauna munca suplimentară cu care ei o însărcinează, devine inteligibil modul în care se constituie structura psihică a acestor muţi care aud şi înţeleg. Mai ştim ca ei pot să-şi structureze şi să-şi regleze funcţiile potrivit cu anturajul.</p>
               <p rend="justify">Cunosc cazul unui copil născut într-un menaj de surdomuţi, el fiind însă perfect normal; el auzea şi vorbea ca toţi copiii. Dar dacă se lovea, plângea fără să scoată nici un sunet; lacrimile îi curgeau pe obraji, faţa îi era tristă, dar de auzit nu se auzea nimic, el ştiind că zgomotul era inutil. Aşadar, funcţiile se dezvoltă într-un mod diferit. Puteţi apela în cazul acestor consideraţii la psihologia instinctelor, deoarece instinctele se dezvoltă exclusiv în conformitate cu anturajul. Acest copil a fost scutit de necesitatea de a vorbi şi astfel limbajul său nu s-a putut dezvolta la timpul potrivit.</p>
               <p rend="justify">—  U^^i^ „o™ pe nas ş_a proceciat la ablaţia ide, cu patru ani în urmă, dar poate tatea nazală va trebui repetată. Tip</p>
               <p rend="justify">—  A a ceea ce?</p>
               <p rend="justify">Ci | exprim aşif greşit această s „La masă ne să aflăm că este vorba de un tip m ca nu cumva, în Cele din urmă, Iilor mintal. Eu nu l-aş clasa cu atâta e tip mongoloid. Până acum nu s-a iă nu fi fost debil mintal; să nu uităm, însă, că unii copii seamănă cu mongoloizii, fără ca din cauza aceasta să fie debili mintal.</p>
               <p rend="justify">         „Are o rădăcină a nasului lată, urechi clăpăuge, buza inferioară proeminentă. Examenul sistemului nervos nu prezintă nimic aparte, iar inteligenţa este normală. Piciorul drept este rigid. Băiatului îi place să facă gimnastică şi a putut obţine autorizaţia de a lua parte la exerciţii în măsura în care piciorul i-o permite, pe când la început orice gimnastică îi era interzisă".</p>
               <p rend="justify">Am constatat deseori că acei copii care prezintă deficienţe ale membrelor superioare sau inferioare se consacră cu mult zel gimnasticii. Astfel se confirmă, o dată mai mult, una din tezele fundamentale ale psihologiei individuale, potrivit căreia cele mai bune randamente se obţin atunci când se manifestă un interes special, provocat de existenţa la individ a unui organ care prezintă o anumită inferioritate anatomo-funcţională2. Acum câţiva ani, în oraşul nostru3, dansa în faţa publicului un individ care nu avea decât un singur picior.</p>
               <p rend="justify">După cum vă puteţi închipui, în puţinul timp care ne stă la dispoziţie, nu putem pune în valoare toate potentele copilului despre care discutăm. Dacă cineva s-ar oferi să-i ajute pe mamă şi pe copil, atunci munca noastră psihopedagogică ar fi mult înlesnită. Trebuie să încercăm să facem copilul mai independent şi mai curajos şi, prin lecţii suplimentare, să-l facem în stare să frecventeze şcoala destinată celor normali. S-ar impune să-i propunem un scop, spre a-i deschide ochii asupra modalităţilor de a ajunge la realizări mai strălucite pe latura utilă a vieţii. În măsura în care el va înregistra succese, obişnuinţele sale negative nu vor mai avea raţiunea de a exista; ultimul său refugiu este enurezia. Dacă, însă, îi propunem un scop util, fără a o avea de partea noastră pe mamă, copilul nu va ieşi din impasul dificultăţilor sale. Vreau să-i demonstrez mamei care este adevărata structură a personalităţii copilului şi să încerc să o influenţez.</p>
               <p rend="justify">Dr. A (adresându-se mamei): Spuneţi-mi, copilul dumneavoastră este unul dintre cei mai buni elevi ai clasei?</p>
               <p rend="justify">Mama: Nu aş putea-o spune.</p>
               <p rend="justify">Dr. A: Este el unul dintre cei mai buni elevi din clasa ajutătoare?</p>
               <p rend="justify">Mama: Aici merge destul de bine, în afară de aritmetică. Sunt în clasă copii mai buni decât el. Institutoarea spune că dacă nu s-ar grăbi la citit ar fi bine.</p>
               <p rend="justify">Dr. A: Ce meserie ar vrea să îmbrăţişeze?</p>
               <p rend="justify">Mama: Tâmplar.</p>
               <p rend="justify">Dr. A: Tatăl său ce este?</p>
               <p rend="justify">Mama (cu mândrie): Tehnician dentar. Bunicul său ţine un magazin de mobilă. Tatăl meu spunea că ar dori ca băiatul să se facă tâmplar, ca să poată confecţiona mobile.</p>
               <p rend="justify">Dr. A: Deci vrea să se facă tâmplar. Are prieteni?</p>
               <p rend="justify">Mama: Desigur, dar mereu copii mai mici decât dânsul.</p>
               <p rend="justify">Dr. A: Are tendinţa de a se afla împreună cu alţi copii?</p>
               <p rend="justify">Mama: Nu vrea să se joace decât cu copii mai mici ca el.</p>
               <p rend="justify">Dr. A: Frecventează vreo instituţie de binefacere?</p>
               <p rend="justify">Mama: A frecventat „Amicii copiilor". Acolo, într-o zi, copiii s-au luat la ceartă, iar institutoarea i-a tras de urechi şi i-a pus la colţ.</p>
               <p rend="justify">Dr. A: Spune el totdeauna adevărul?</p>
               <p rend="justify">Mama: Uneori mai înşiră verzi şi uscate, dar de minţit nu minte.</p>
               <p rend="justify">Dr. A: Ştie să-şi chibzuiască banii?</p>
               <p rend="justify">Mama: Da, e foarte serios. Poate să lucreze în comerţ – are capul pe umeri. Răspunde la telefon şi i se pot încredinţa mici sarcini. Dar este foarte naiv.</p>
               <p rend="justify">Dr. A: Cum se simte la şcoală?</p>
               <p rend="justify">Mama: Se simte foarte bine la şcoală. Mai înainte a frecventat un curs privat. Credeam că acolo va progresa cu adevărat, dar nu s-a ocupat nimeni serios de dânsul. Un neurolog a stabilit că băiatul e normal şi ne-a sfătuit să-l dăm la şcoala ajutătoare.</p>
               <p rend="justify">Dr. A: Cum îi găsiţi pe copiii de la şcoala ajutătoare?</p>
               <p rend="justify">Mama: Sunt înspăimântători, dar nu preocupă pe nimeni. Am văzut acolo copii foarte întârziaţi la învăţătură. Dacă aş fi fost sigură că băiatul este capabil să se descurce singur.</p>
               <p rend="justify">Dr. A: V-aţi îndoit uneori?</p>
               <p rend="justify">Mama: Institutorii m-au asigurat întotdeauna că el va deveni un bun comerciant. Se interesează de toate, ştie să discute despre o mulţime de lucruri şi lasă impresia că este independent. Dar e cât se poate de naiv.</p>
               <p rend="justify">Dr. A: Urinează des pe el?</p>
               <p rend="justify">Mama: Da. Am fost la institutoare şi m-am interesat cum se comportă la şcoală. Ea s-a plâns doar de faptul că vorbeşte cu voce tare în timpul lecţiilor, fără a fi întrebat, că ar trebui să se dezbare de acest obicei. Şi la şcoală urinează pe el. Institutoarea spune că ar fi vorba de o slăbiciune (organică). În ultima vreme acest defect s-a agravat.</p>
               <p rend="justify">Dr. A: Situaţia şcolară i s-a înrăutăţit?</p>
               <p rend="justify">Mama: Face progrese. Mai înainte nu-şi făcea singur temele, pe când acum şi le face.</p>
               <p rend="justify">Dr. A: Nu a fost depreciat pe nedrept în ceea ce priveşte aritmetica?</p>
               <p rend="justify">Mama: La aritmetică sunt alţii mai buni ca dânsul.</p>
               <p rend="justify">Dr. A: Ar fi bine dacă ar putea să progreseze la această materie. Nu aţi vrea să vă trimiteţi copilul la un cămin de zi? (dr. A dă adresa). Poate ajunge acolo singur?</p>
               <p rend="justify">Mama: Da, ştie să ia tramvaiul. La şcoală merge singur, nu-l conduce nimeni.</p>
               <p rend="justify">Dr. A: în acel cămin de zi vor reuşi să-l convingă că poate face mult mai mult şi că are putinţa să frecventeze şcoala pentru copiii normali.</p>
               <p rend="justify">Mama: Şi la „Amicii copiilor" a obţinut rezultate frumoase. A confecţionat scena unui frumos teatru. Are ceva ce lipseşte multor copii, cum spune institutoarea: conştiinciozitatea.</p>
               <p rend="justify">Dr. A: Ar fi mult mai profitabil pentru copil să frecventeze şcoala pentru copii normali. Celălalt băial cum este?</p>
               <p rend="justify">Mama: E nemaipomenit.</p>
               <p rend="justify">Dr. A: Cum se poartă.cu fratele mai mic?</p>
               <p rend="justify">Mama: în prezent ţin unul la altul. Nu se văd decât rareori. Eu locuiesc la părinţii mei. Băiatul cel mare stă la bunică-sa. Fraţii nu se văd prea des.</p>
               <p rend="justify">Dr. A: Fratele mai mare îl tachinează pe cel mic?</p>
               <p rend="justify">Mama: Se arată interesat de el, chiar tremură pentru el, să nu i se-ntâmple ceva rău.</p>
               <p rend="justify">Dr. A: Se comportă ca un tată. Această trăsătură de caracter se întâlneşte adesea la primii-născuţi care ies învingători din lupta cu secunzii lor.</p>
               <p rend="justify">Mama: Cel mare e bine dezvoltat.</p>
               <p rend="justify">Dr. A: Pare să fie şi foarte popular.</p>
               <p rend="justify">Mama: Mai popular e cel mic. Băiatul cel mare este orgolios.</p>
               <p rend="justify">Dr. A: Nu-l tachinează pe cel mic pe tema şcolii ajutătoare?</p>
               <p rend="justify">Mama: Pe tema asta nu, dar îşi râde de dânsul în ceea ce priveşte piciorul, iar asta e îngrozitor!</p>
               <p rend="justify">Dr. A: Asta se va rezolva şi, de asemenea, faptul că urinează pe el. V-aş sfătui să-i daţi curaj copilului, sănu-l supuneţi criticilor, sănu-l răniţi şi să-l exersaţi să facă totul prin el însuşi.</p>
               <p rend="justify">Mama: Familia mea este aceea care îl sâcâie, îl critică, îl răneşte în permanenţă în amorul său propriu.</p>
               <p rend="justify">Dr, A: Transmiteţi-le celor din familie bunele mele sentimente şi spuneţi-le că ar trebui să-şi mai frâneze pornirea spre critică, reproşuri şi jigniri. În ceea ce ne priveşte, vom încerca, cu metoda noastră, să-i ameliorăm comportamentul.</p>
               <p rend="justify">         (Mama îşi ia rămas bun, mulţumind.)</p>
               <p rend="justify">Dr. A: Este foarte important să se ştie dacă un copil este, în familie, ţinta permanentă a atacurilor. Nu ştiu dacă aţi văzut, la grădina zoologică, vreun tapir. Acest animal are particularitatea ca, atunci când cineva îl sâcâie, să-i întoarcă sâcâitorului dosul şi să urineze. Este uneori foarte jenant să-l muştruluieşti pe cineva când nu este vinovat.</p>
               <p rend="justify">Dr. A: (adresându-se copilului): Cum o duci cu şcoala?</p>
               <p rend="justify">Copilul: Bine.</p>
               <p rend="justify">Dr. A: Tu eşti un băiat bun şi ai putea să fii şi un elev bun. Cred că nu prea ai încredere în tine, ţi-a intrat în cap că nu poţi reuşi la aritmetică. Este un fleac. O să vezi că vei reuşi cu uşurinţă. Te voi ajuta eu să devii bun la aritmetică! Atunci vom reuşi să urmezi altă şcoală, unde iar aş vrea să te ajut. Vom porni-o cum se cuvine, te vei bucura şi, deodată, vei vedea, o să se spună despre tine:„Ia uite ce progrese face!" Aş dori să frecventezi căminul de zi pentru copii, pe care îl conduc eu; te poţi juca acolo, îţi poţi face temele, vei fi fericit între copiii din cămin. Şi eu o duceam rău cu aritmetica, cineva mi-a arătat cum să procedez şi aşa am ajuns cel mai bun la această materie. Ce-ar spune institutoarea să vadă că ai ajuns cel mai bun la aritmetică?</p>
               <p rend="justify">Copilul: Ar fi fericită.</p>
               <p rend="justify">Dr. A: Vrei să-i faci plăcerea aceasta?</p>
               <p rend="justify">Copilul: Da.</p>
               <p rend="justify">Dr. A: Revin-o în câteva zile şi nu te mai mâhni dacă vreun băiat îţi spune ceva răutăcios, pentru că o face din prostie. Dacă acasă eşti criticat, nu trebuie să te superi şi să faci pipi pe tine. Trebuie să-mi dai o mână de ajutor. Se poate conta pe tine?</p>
               <p rend="justify">         (Băiatul iese.)</p>
               <p rend="justify">NOTE</p>
               <p rend="justify">1 „Printre orbi, chiorul este împărat", sună o cunoscută zicală. (Nota trad.)</p>
               <p rend="justify">2 Ceea ce Adler numeşte „Minderwertigkeit von Organen", adică inferioritatea organelor. (Nota trad.)</p>
               <p rend="justify">3 Referire la oraşul Viena. (Nota trad.)</p>
            </div>
            <div type="div2">
               <head>XX. ÎN UMBRA FRAŢILOR ŞI SURORILOR CU O DOTARE SUPERIOARĂ.</head>
               <p rend="justify">Să continuăm seria de explicaţii prin care aş dori să vă demonstrez cum procedez în tratarea unor cazuri de copii greu educabili. Am sub ochi o serie de referate asupra unor copii-problemă, referate pe care nu le-am examinat de mai multă vreme. Aş dori să supun analizei, împreună cu dumneavoastră, un anumit subiect, spre a vă arăta cum, beneficiind de experienţa pe care am acumulat-o, luăm în considerare amănunţit fiecare aspect, spre a descoperi relaţiile şi a îngloba toate manifestările într-un ansamblu armonios. Veţi vedea ce înţelegem noi prin „a explora", ca şi prin „a interpreta", noţiuni despre care au discutat mulţi autori, însă care – susţin eu – nu au fost suficient de bine înţelese. Dacă, eventual, citim expuneri privitoare la psihologia individuală, constatăm că unii cred că au înţeles această psihologie dacă vorbesc despre „tendinţa de a se pune în valoare" sau folosesc expresii ca „sentimentul de inferioritate" şi „tendinţa de dominare". Nu se uită deloc că aceste noţiuni au fost folosite de Nietzsche. Toţi cred că sunt stăpâni pe psihologia individuală. În ultimii ani s-a afirmat un curent psihologic numit curentul caracterologic, curent care practică într-un mod dezmăţat caracterologia. Şi în cazul acesta este invocat, fără excepţie, Nietzsche. Nu trebuie să ne lăsăm păcăliţi, deoarece nu suntem obligaţi să atribuim fineţe psihologică acelora care îi citează numele. Oricine citează din vanitate numele lui Nietzsche, imediat este etichetat drept suspect.</p>
               <p rend="justify">         „Copilul despre care discutăm a suferit de multe boli ale copilăriei".</p>
               <p rend="justify">Înainte de a face menţiunea că un copil care a suferit de multe boli ale copilăriei înseamnă că a fost răsfăţat, aş dori să subliniez faptul că psihologia individuală şi-a trasat ca sarcină principală explorarea şi interpretarea felului în care un individ se comportă faţă de semenii săi, dat fiind că nici nu există pentru dânsul alt mijloc de exteriorizare. Ştim numai că este necesar ca el să stabilească raporturi cu semenii săi şi trebuie să vedem cum o face. Pornind de la această regulă, suntem în stare să identificăm date perceptibile. Când spun că cutare copil a suferit mult de pe urma bolilor copilăriei, văd conturându-se tabloul unei corelaţii sociale. În ce mod a intrat acest copil în relaţie cu anturajul său?</p>
               <p rend="justify">         „A avut difterie şi i s-au făcut injecţii".</p>
               <p rend="justify">Dacă referatul din care cităm a fost redactat de către părinţi, atunci putem spune că injecţiile i-au impresionat puternic, ei văzând în acest tratament medical ceva înspăimântător. Fără îndoială că nu este un fleac să ai difterie şi să ţi se facă injecţii, dar având în vedere felul în care este redactat referatul, tragem concluzia că autorii sunt părinţii copilului, care vor să ne inculce impresia că odrasla lor a suferit nespus de mult.</p>
               <p rend="justify">         „în perioada de convalescenţă au survenit tulburări nervoase: copilul îşi scutura umerii, îşi freca coapsele şi vorbea foarte precipitat".</p>
               <p rend="justify">Putem considera aceste manifestări drept tulburări nervoase, dar complicaţiile nervoase pe care le identifică medicul, ca urmări ale difteriei, sunt altele. Acestea constau în paralizii ale vălului palatin, ale anumitor grupuri musculare, în unele leziuni cerebrale, despre care în cazul pe care îl prezentăm nu se spune nimic. Credem că aici este vorba fie de un tic, fie de o mişcare voluntară care urmăreşte un anumit scop. Scopul acesta îl putem întrevedea şi în cazul unui tic, însă nu la fel de evident. În cazul în care vedem că un copil îşi freacă cu mâinile coapsele avem confirmarea concepţiei noastre, potrivit căreia nu avem de-a face cu un substrat organic. Comportamentul copilului este suspect şi trebuie să ne amintim că astfel de manifestări apar în faza de debut a demenţei precoce1. Dar din referat se pare că aceste manifestări şi-au făcut apariţia la o vârstă la care ne este imposibil să admitem apariţia unei asemenea maladii psihice. Trebuie să ne gândim la altceva, luând în considerare tema noastră principală: ce efect are asupra celor din jurul copilului manifestarea respectivă. Avem de-a face cu o modalitate de exteriorizare, dar într-un mod nesatisfăcător. Frecarea coapselor, scuturarea umerilor.</p>
               <p rend="justify">—  Iată gesturi care, în mod sigur, au atras atenţia părinţilor şi, în general, a anturajului copilului. Este de presupus că există o stare conflictuală între copil şi părinţi, întrucât în mod obişnuit nimeni nu se comportă astfel. Ştim, din propria experienţă – şi oricine, de altfel, nu se poate să nu ajungă la aceeaşi concluzie – că asemenea comportamente sunt menite să atragă atenţia. După ce am stabilit că acest copil trebuie să fi fost răsfăţat, vom presupune că, ulterior, el şi-a amplificat eforturile de a-şi asigura afecţiunea din partea anturajului. Modalitatea de a se situa în centrul atenţiei nu este din cele mai curajoase, copilul pare a nu fi sigur pe dânsul, pentru că altfel ar fi recurs la mijloace mai curente: ar fi învăţat cu mai multă seriozitate, s-ar fi purtat politicos, s-ar fi prezentat sub un aspect amiabil, plăcut. Ar fi progresat pe latura utila a vieţii. Se pare că o asemenea idee nu i-a venit, probabil pentru că nu are încredere în el însuşi. Dacă băiatul vorbeşte precipitat, el de asemenea încearcă să atragă atenţia anturajului printr-o manieră specială de a se exprima, aşa cum se întâmplă atunci când este vorba de un accentuat sentiment de inferioritate. Ni se cere să înţelegem de ce copilul a recurs la modalităţi atât de spectaculare. Dat fiind faptul că s-a găsit într-o situaţie psihică foarte agreabilă – a fost bolnav, i s-au făcut injecţii şi, din această cauză, a fost peste măsură de răsfăţat – este de aşteptat ca el să nu renunţe la privilegiile de care se bucură. Dar desfăşurarea vieţii şi destinul acestor copii fac ca la un moment dat situaţia lor să se schimbe, caz în care au impresia că au fost detronaţi. Dată fiind tendinţa de a se pune în valoare, tendinţă care animă toată lumea, este firesc ca ei să încerce prin toate mijloacele să reintre în centrul atenţiei anturajului. În prezent, deşi însănătoşit, subiectul nostru încearcă mereu calea care ar putea să-l ducă din nou la tandreţea cu care a fost înconjurat în perioada în care a fost bolnav. Încă nu am temeiuri să afirm că aceasta ar constitui singurul motiv care îl îmboldeşte pe copil să reînvie situaţia agreabilă de altădată. Poate că există şi alte cauze. Să nu ne lăsăm induşi în eroare constatând că alţi copii prezintă aceleaşi manifestări fără să fi suferit de boli grave, deoarece aproape toţi copiii traversează o fază în care doresc să fie răsfăţaţi. În primii doi sau trei ani orice copil va putea contracta obinuinţa de a se lăsa răsfăţat, dacă părinţii nu adoptă metoda care constă în orientarea interesului copilului asupra altor lucruri şi asupra altor persoane. Tocmai de aceea este necesar să căutăm alte motive care ar fi putut să întărească acest sentiment de inferioritate.</p>
               <p rend="justify">         „Medicul care a fost consultat afirmă că aceste manifestări vor dispărea în perioada pubertăţii".</p>
               <p rend="justify">Din această informaţie cred că putem deduce în mod sigur că băiatul nu ajunsese încă la vârsta pubertăţii. De altfel, această explicaţie a medicului nu este mai exactă, în general, decât toate acele concepţii fantastice, aş spune neliniştitoare, pe care unii psihologi le formulează cu privire la importanţa pubertăţii. Credinţa lor este că pubertatea reprezintă o fază înspăimântătoare, că sexualitatea îi degradează pe copii şi că în această fază de dezvoltare se produce în organism o transformare fundamentală. În realitate nu avem de-a face decât cu faptul că puberul obţine mai multă libertate, mai multă energie, mai multe posibilităţi, în această perioadă în cugetul său răsunând un fel de apel de a se comporta ca şi cum nu ar mai fi copil. Acestui apel copilul îi dă un răspuns întotdeauna excesiv. În epoca noastră se face puternic simţită tendinţa de a înţelege actele individului prin prisma dezvoltării glandelor sale genitale. În curând nu ne va mai fi îngăduit să ne îndoim de faptul că sediul inteligenţei noastre se află în glandele genitale. Pubertatea este prezentată potrivit cu scopul urmărit: dacă se constată o agravare în conduita copilului, vina este a pubertăţii şi, tot aşa, dacă se constată o ameliorare pe plan comportamental, cauza este pubertatea. Actualmente pubertatea este mai degrabă un Asylum ignorantiae1 decât un teren de cercetare.</p>
               <p rend="justify">         „Tatăl băiatului a suferit şi el de timiditate în copilărie, dar într-o măsură mai mică".</p>
               <p rend="justify">Înţelegem, printre rânduri, că şi copilul suferă de timiditate. Nu ştiu ce înţeles dau timidităţii caracterologii care fac referiri la Nietzsche. Dacă aplicăm aici modul nostru social de a vedea lucrurile, timiditatea dovedeşte o subestimare a propriei persoane sau, ceea ce înseamnă acelaşi lucru, o supraestimare a celorlalţi; altfel spus, băiatul se simte slab. Slăbiciunea lui se exprimă prin gesturi frapante, prin aroganţă faţă de părinţi. Nu suntem uimiţi constatând că, dat fiind sentimentul său de inferioritate, atunci când se loveşte de forţe mai puternice, la indivizi străini de anturajul său, apare cu claritate adevăratul conţinut al mentalităţii sale. Timiditatea semnifică „ţine-te deoparte", lipsa voinţei de a te asocia cu semenii. Având în vedere gesturile lui, putem stabili despre ce este vorba: copilul nu se crede în stare de nimic. Dacă timiditatea este fapt sigur, nimic nu ne va putea surprinde, totul se va desfăşura cum este de aşteptat să se desfăşoare. Avem posibilitatea să stabilim cum se va comporta în cutare sau cutare fenomen social; în ceea ce priveşte prietenia, de exemplu.</p>
               <p rend="justify">         „Ceilalţi copii nu suferă de timiditate".</p>
               <p rend="justify">Aşadar, în familie sunt şi alţi copii. Dacă auzim că ceilalţi copii nu sunt timizi, putem stabili că ei nu au un atât de marcat sentiment de inferioritate. Împovărătorul sentiment de inferioritate poate proveni din faptul că băiatul a fost extrem de răzgâiat şi că timp prea îndelungat s-a bazat pe alte persoane, situaţie care la un moment dat a încetat. Aflând de existenţa altor copii în familie, suntem îndreptăţiţi să gândim că băiatul acesta a putut trăi şi un alt moment tragic pentru dânsul. Poate că pentru un anumit timp a deţinut situaţia de mezin. Nu îndrăznesc să spun că a fost copil unic. Mezinul se află mai mult decât toţi în centrul atenţiei, iar dacă, mai târziu, un altul îi ia locul, se înţelege că trăieşte o agravare a întregii lui situaţii. Dacă ni se certifică faptul că există un Prâslea care se află acum în favorurile anturajului, vom pricepe numaidecât de ce acest băiat este înclinat să se facă remarcat.</p>
               <p rend="justify">         „Primul-născut este aproape de încheierea studiilor universitare".</p>
               <p rend="justify">Dacă, într-o familie, unul termină studiile universitare şi altul nu, această deosebire declanşează întotdeauna la „muritorii de rând" o furie turbată. Altminteri, poate că nu fără motiv, întrucât secundul ar fi îndreptăţit să spună: „De ce nu m-aţi stimulat să devin un om remarcabil?" Vom cerceta, în cele ce urmează, dacă aceasta nu semnifică îndoiala că băiatul ar putea să ajungă şi el atât de departe. Dacă, într-adevăr, acestea sunt simţămintele băiatului, vom dispune atunci de materialele necesare stabilirii, în final, a cauzei sentimentului său de inferioritate.</p>
               <p rend="justify">         „Mezinul era un copil deosebit de dotat".</p>
               <p rend="justify">Este o observaţie care întăreşte foarte mult supoziţiile noastre.</p>
               <p rend="justify">         „Acum doi ani el a murit, pe neaşteptate, la vârsta de 15 ani, din; cauza unei meningite".</p>
               <p rend="justify">Acum suntem informaţi asupra vârstei pacientului nostru: el are] peste 17 ani. Putem, aşadar, să elucidăm chestiunea studiilor] universitare. Am văzut că mezinul era un copil foarte dotat, lmagi-naţi-vă situaţia în care băiatul nostru ar fi trebuit să obţină succese:] primul-născut era student, mezinul era dotat, iar el se afla la mijloc. Nu ştim nimic despre aptitudinile lui; ştim numai că el recurge la mijloace de o mică valoare. Este limpede că băiatul nu s-a dovedit capabil să facă studii universitare, căci în caz contrar nu ar fi scuturat din umeri, nu şi-ar fi frecat coapsele cu palmele şi nu ar fi fost timid. Nu vrem ca prin aceasta să susţinem că timizii nu ar fi apţi să urmeze studii universitare, dar pe acest plan referatul urmăreşte să ne facă să înţelegem că băiatul se află în întârziere, că nu poate suporta comparaţia cu ceilalţi. Dispunem de elemente cu adevărat minime în motivarea simptomelor arătate, dar dacă l-am avea pe băiat în faţa noastră am găsi altele o sută.</p>
               <p rend="justify">         „Băiatul nu se prea omora cu învăţătura la şcoală".</p>
               <p rend="justify">Pot spune de pe acum că nu vom afla nimic nou despre acest băiat. Experienţa pe care o avem ne permite să spunem ca nu avem de-a face cu un debil mintal. Totul se desfăşoară în funcţie de stilul lui de viaţă, cum am şi prevăzut; nu este lipsit de inteligenţă şi de motivaţie raţională în ceea ce întreprinde.</p>
               <p rend="justify">         „A rămas repetent de două ori".</p>
               <p rend="justify">Eşec care nu a fost de natură să-l încurajeze. Există copii care dacă repetă clasa se pun pe treabă, ajung elevi buni şi fac progrese rapide la învăţătură. În general, însă, un astfel de eşec apasă timp îndelungat asupra copilului. Cred că trebuie să chibzuim bine înainte de a lăsa repetent un copil şi să ne întrebăm dacă nu am putea folosi alte mijloace.</p>
               <p rend="justify">         „Obţinându-se o autorizaţie specială, el a putut frecventa şcoala până la vârsta de 16 ani, ceea ce i-a permis să absolve gimnaziul".</p>
               <p rend="justify">Vedem, prin urmare, în ce măsură este el rămas în urmă faţă de fratele său mai mare. Trebuie să subliniez că avem de-a face cu un secund, adică cu unul care prin toate mijloacele caută să dobândească drepturi de prim-născut (a se vedea istoria lui Iacob şi Essau). Nu există pentru dânsul decât o singură cale de a-l detrona pe un frate mai mare atât de capabil: să se ataşeze mai strâns de părinţi, încercând să-i atragă de parte-i prin mijloace, în fond, lipsite de valoare. Aşa se manifestă cele arătate de noi şi rămase fără explicaţie din partea altor autori, în pofida cercetărilor lor. În cazul în care secundul reuşeşte să ţină pasul cu primul-născut şi nu-şi pierde speranţa că într-o bună zi îl va egala, dezvoltarea are loc fără conflict şi secundul va avea particularităţile sale caracteristice. Se va afla mereu sub presiune, va avea un dinamism arzător, va alerga. Dacă va izbuti să-şi menţină intacte speranţa şi curajul, dezvoltarea îi va fi asigurată. Dacă nu reuşeşte, dacă îşi pierde speranţa, devine un „copil-problemă". Trebuie să reţinem faptul că secundul prezintă trăsătura de caracter de a avansa ca într-o competiţie perpetuă. Pe parcursul cercetărilor mele am constatat mereu acest aspect în cazul unei prăbuşiri totale.</p>
               <p rend="justify">Putem identifica, în cazul pe care îl studiem, semnele unei asemenea competiţii? Copilul vorbeşte extrem de precipitat. Cel puţin în acest simptom puteţi să constataţi un dinamism care ne dezvăluie o stare de certă presiune; vrea să-i depăşească pe ceilalţi prin ritmul vorbirii.</p>
               <p rend="justify">         „După terminarea şcolii, a intrat ucenic la o patiserie".</p>
               <p rend="justify">După cum vedeţi, o nouă deosebire de situaţie. Trebuie să pricepi ce înseamnă să ai un frate student, iar tu să fii ucenic la o patiserie. Nu este o situaţie uşor de suportat şi trebuie multă măreţie sufletească spre a o face, de a auzi că eşti „mediocru" şi totuşi să-ţi păstrezi calmul. Dar dacă nu am avea să-i oferim decât această consolare, mai degrabă am renunţa la munca noastră. Iar el ar avea tot dreptul sa abandoneze totul.</p>
               <p rend="justify">         „Potrivit informaţiilor date de patronul său, băiatul trece prin teribile stări de anxietate atunci când este confruntat cu probleme dificile".</p>
               <p rend="justify">Vedeţi cât de accentuat este sentimentul său de inferioritate, cât de mare îi este descurajarea; ce mare distanţă îl desparte de problema socială a muncii. Nu-l vom descifra decât dacă îl vom aborda pe dimensiunea socială. Dacă credeţi cumva că aceste fapte sunt în raport cu secreţiile sale endocrine, atunci putem dezarma; va trebui să apelăm din nou la injecţii.</p>
               <p rend="justify">         „începe să tremure şi te vezi obligat să-l laşi în plata Domnului".</p>
               <p rend="justify">Ce înseamnă aceasta decât că întreaga lui viaţă socială şi-a clădit-o pe ideea că altul trebuie să lucreze pentru dânsul. Este stilul de viaţă al copilului răsfăţat, care nu concepe să facă nimic singur şi care este mereu în căutarea cuiva care să-l ajute.</p>
               <p rend="justify">         „S-a arătat foarte dotat la aritmetică".</p>
               <p rend="justify">Nu ştiu ce vor să spună cu aceasta părinţii, dar deoarece putem stabili că acest băiat a urmat şcoala cu mult zel, putem presupune că are suficiente cunoştinţe de aritmetică, cel puţin cele cerute de nivelul şcolii primare.</p>
               <p rend="justify">         „I se puteau încredinţa sume mari de bani, nu a pierdut niciodată nici un creiţar şi niciodată n-a dat prilej de critici".</p>
               <p rend="justify">Aceasta înseamnă că niciodată nu a furat, nu a trişat, nu a rătăcit nici un bănuţ. Îi lipseşte doar încrederea în sine, spre a realiza ceva prin el însuşi. Trăieşte ca un parazit. Este, trebuie să o recunoaştem, o critică necruţătoare; felul său de a fi nu este decât o tragică eroare. Pentru că în felul acesta este imposibil să stabileşti un raport social.</p>
               <p rend="justify">         „Băiatul are o inimă de aur".</p>
               <p rend="justify">Freudienii ar aduce aici următoarea obiecţie: fără îndoială că subconştientul său este plin de ură, ură pe care a refulat-o; iată, prin urmare, mecanismul bunătăţii lui. Dacă ar fi fost plin de ură împotriva semenilor – resentiment care se pare că este negat în caz de descurajare —, atunci ar fi clar că ura ar proveni din subconştient (complexul lui Oedip) şi că nu ar fi posibil să-l ajutăm; va rămâne un băiat încărcat de pofte criminale, de dorinţa de a ucide. În ceea ce ne priveşte, credem că avem de-a face cu un băiat docil, cu siguranţă un copil bun, căruia i-ar fi fost plăcut să se ataşeze de semenii săi. Prin timiditatea lui, prin slăbiciunea lui ostentativă el a încercat să extorcheze un sentiment de bunăvoinţă faţă de propria-i persoană. Aţi auzit că îl apucă tremuratul în aşa hal încât trebuie să-l scuteşti de o treabă în care l-ai angajat. Noi credem că trăsătura sa de caracter dominantă, atât în conştientul, cât şi în inconştientul lui, este docilitatea.</p>
               <p rend="justify">         „Este bun de tot în ceea ce priveşte socotitul în minte şi învăţarea pe de rost".</p>
               <p rend="justify">Această ultimă observaţie ne dă de gândit. Îi place să citească, să viziteze muzeele şi, totodată, aflăm despre el că asistă la conferinţe, pe care le poate relata în mod corect, ceea ce înseamnă că el încearcă să-şi imite fratele, despre care ştie că citeşte mult şi că asistă la conferinţe. Vedem că nu se lasă învins şi că, chiar dacă este numai ucenic la o patiserie, nu se dă bătut şi prezintă o mişcare ascendentă; este punctul care ne-ar permite să intrăm în acţiune şi să-l aducem la un nivel mai înalt. Înţelegem că tremurul său anxios exprimă tendinţa de a căuta o ocupaţie într-un alt domeniu, nefiind mulţumit cu meseria de patiser. Nu are decât o singură dorinţă.</p>
               <p rend="justify">—  Altul să o facă pentru dânsul; el preferă ocupaţiile intelectuale. La muzeu nu tremură, ci se arată capabil. Probabil că această cale i se pare barată, dat fiind că nimeni nu-l înţelege şi poate pentru că a trebuit să repete de două ori clasa.</p>
               <p rend="justify">         „Vorbeşte atât de precipitat că te sperii de el".</p>
               <p rend="justify">Am mai discutat despre acest lucru; ar vrea să fie primul.</p>
               <p rend="justify">         „Are privirea fugară şi ochii lui caută în jos".</p>
               <p rend="justify">Este căutătura care ne dezvăluie timiditatea, repulsia de a stabili un raport cu ajutorul privirii. Până şi organele noastre de simţ – cu atât mai rău pentru psihologii de alte orientări – au funcţii sociale; ele caută o relaţie, ca şi organele limbajului. Limbajul reprezintă tentativa de a stabili un contact cu vecinul nostru. În al său „jargon al privirii", băiatul îşi exprimă sentimentul slăbiciunii sale, cum ar face-o prin tehnica limbajului propriu-zis. Slăbiciunea şi-o arată şi prin vorbirea precipitată, ca şi cum s-ar teme să nu-l atace cineva dacă nu vorbeşte atât de repede.</p>
               <p rend="justify">         „Sportul nu-l interesează".</p>
               <p rend="justify">Evident.</p>
               <p rend="justify">         „A fost scutit de gimnastică în perioada şcolarizării, din cauza unei adenopatii inghinale".</p>
               <p rend="justify">În aceasta se reflectă, o dată în plus, tandreţea deosebită cu care a fost înconjurat în copilărie. Pentru că mi se pare exagerat ca din cauza unei adenopatii cineva să fie definitiv scutit de exerciţiile de gimnastică. Acea adenopatie s-a datorat pesemne unei mici plăgi pe care o va fi contractat între degetele de la picioare. Asemenea accidente se vindecă, în general, foarte repede.</p>
               <p rend="justify">         „Cu ocazia unui examen general, la care se supun toţi elevii şcolilor profesionale, medicii au constatat o boală nervoasă şi băiatul a trebuit să fie supus unui tratament special. Tratamentul nu a putut avea loc, deoarece patronul nu se putea lipsi de el din cauza lipsei de personal şi din cauza creşterii momentane a comenzilor".</p>
               <p rend="justify">Trebuie, aşadar, să presupunem că, în pofida tuturor aparenţelor, el a reuşit să se facă util.</p>
               <p rend="justify">         „Actualmente băiatul şi-a trecut cu mult succes examenul de ucenic; totuşi, părinţii privesc cu nelinişte viitorul său. Ei sunt convinşi că băiatul nu este la înălţimea cerinţelor meseriei, a muncii pe care aceasta o cere".</p>
               <p rend="justify">Aceasta în pofida reuşitei la examenul de ucenic, reuşită însoţită de o menţiune! Desigur, nu se vor găsi mulţi părinţi care să-şi facă griji în asemenea cazuri. Copilul pare să fi fost dintotdeauna obiectul solicitudinii părinţilor. Probabil că şi această atitudine a contribuit la descurajarea băiatului. Niciodată nu a fost crezut capabil de ceva; viitorul său a fost mereu privit cu nelinişte; atitudine care nu mi se pare justificată. Băiatului i-a lipsit încurajarea. Cel mai important mijloc de remediere a acestei erori pedagogice este să-l lămurim pe copil cu privire la această greşeală. Nu ştiu dacă putem numi aceasta o teorie, deoarece nu poate fi pusă pe acelaşi plan cu alte teorii psihologice. Nu am fi deloc stingheriţi dacă un profan care s-ar ocupa de acest copil ar ajunge la aceleaşi concluzii ca acelea la care am ajuns noi. Pe de altă parte, nu ar trebui să ni se reproşeze dacă descoperim mai bine decât alţii, datorită experienţei noastre, asemenea fenomene. Se cuvine să arătăm că o aprofundare a psihologiei şi filosofiei i-a făcut pe veci miopi pe toţi cei care şi-au făcut din psihologie şi filosofie meseria lor. Este un fapt cu totul regretabil, dar greşeala nu este a noastră. Ultimele noastre consideraţii ne vor arăta în ce măsură este supraestimată sexualitatea în zilele noastre.</p>
               <p rend="justify">         „Trebuie notat că nu s-a observat nici cea mai mică tendinţă sexuală la acest băiat".</p>
               <p rend="justify">Are vârsta de 17 sau 18 ani. S-ar putea obiecta că părinţii, poate, nu ştiu nimic în legătură cu viaţa sexuală a băiatului lor. Dacă avem dreptate, am putea susţine că părinţii şi-au caracterizat bine copilul. Dacă, într-adevăr, era curajos în raporturile sale sociale – iar tendinţa sexuală reprezintă şi ea un raport social —, atunci ne-am găsi pe terenul unei inexplicabile contradicţii. Organizarea vieţii lui instinctive prezintă, însă, aceleaşi modificări ca întreaga lui viaţă. S-ar putea ca acest băiat să fi moştenit un instinct care să depăşească toate închipuirile, s-ar putea ca în mod congenital să aibă instinctele cele mai perverse, instincte de o putere ieşită din comun, sau, dimpotrivă, instinctele cele mai slabe. Dar acest fascicul de instincte va trebui să asculte de scopul major al acestui copil, adică ţinerea la distanţă şi eschivarea de la soluţionarea problemelor sale, determinând pe alţii să acţioneze pentru dânsul. Aruncând o privire în viitor, nu suntem îndreptăţiţi să nu le dăm dreptate părinţilor, căci dificultăţile se vor accentua şi copilul nu-şi va schimba stilul de viaţă. Putem prevedea care vor fi dinamica şi distanţa care îi vor interzice mereu soluţionarea problemelor sale. Când va găsi sprijin, la şcoală, nu se va face remarcat, iar când va trebui să se comporte ca un bărbat, cum bine ne dăm seama, nu-şi va lua în serios propriul său rol de bărbat.</p>
               <p rend="justify">Atitudinea educatorului faţă de acest băiat se deduce din cele spuse mai sus. Modul de educare decurge în chip automat din explorarea stilului de viaţă al copilului şi din erorile pe care le-am identificat în acesta. Băiatul trebuie încurajat. Nu putem face lucrul acesta decât atrăgându-i atenţia că trebuie să-şi înţeleagă bine punctele slabe. Trebuie să priceapă că, deoarece a fost răsfăţat, nu face progrese în viaţă. Aceasta lasă să se subînţeleagă că va înfrunta toate evenimentele cu întrebarea: ce profit voi avea din aceasta? Pentru că el caută căldura afectivă şi aprecierea semenilor, precum şi ajutorul lor; nu există, de altfel, lucru mai dificil decât să izbuteşti să faci pe cineva să înţeleagă astfel de noţiuni. Dacă abordăm problema cu tact psihologic şi o sesizăm cu intuiţia proprie artiştilor, vom izbuti. Va trebui să renunţăm la ideea că băiatul are mai puţin talent decât fratele său. Este necesar să-i arătăm că totul îi poate reuşi, cu condiţia de a se mobiliza în suficientă măsură. De asemenea, se impune să-i netezim drumul. Tatăl şi mama băiatului nu trebuie să-i mai spună acestuia că nu se va alege nimic de capul lui. Folositor ar fi ca băiatul să nu creadă o iotă din asemenea aserţiuni şi ca, deşi a cunoscut eşecuri, să priceapă că acestea au fost posibile numai pentru că a abordat viaţa pe o cale greşită, cu ideea nefericită că altcineva ar putea face totul pentru eh Toate acestea trebuie să i le facem inteligibile şi să-l lămurim asupra faptului că încă nu a atins limita posibilităţilor pe care le are. Trebuie să-i spunem că se interesează de conferinţe şi le audiază pentru că a fost un elev bun, având avantajul că şi-a exersat creierul în sensul acesta. Putem reuşi să-l încurajăm în aşa măsură încât el să ajungă să-şi „bată" fratele. Sub acest drapel trebuie să înaintăm: superioritatea aparţine aceluia care triumfă.</p>
               <p rend="justify">Tactul pedagogic şi interpretarea printr-o intuiţie de tip artistic, cu care trebuie să cuprindem problemele, sunt funcţii sociale. Tactul pedagogic se aplică atitudinii unei fiinţe umane faţă de semenul său. Tactul este determinat de dorinţa de a ameliora starea psihică a semenului nostru prin prisma bunăvoinţei. Cum se explică o atare atitudine? Nu este greu de arătat: trebuie să producem în noi înşine acea stare psihică şi s-o punem în raport cu semenul. Trebuie să putem vedea cu ochii altuia, să auzim cu urechile sale, să simţim cu inima sa, într-un cuvânt, să ne identificăm cu dânsul. Este un cu totul alt proces decât acela care corespunde concepţiei lui Freud. Este vorba mai degrabă de acela desemnat în psihologie cu termenul de identificare. Nu poate fi învăţat decât în societate, atunci când ne-am dezvoltat într-un mod util raportul Eului cu anturajul şi când am urmărit idealul unei dezvoltări în sensul fiinţei sociale. Integrarea nu se realizează în vid, ci pe terenul raporturilor Eului nostru cu semenii. Trebuie să gustăm din toate formele de raporturi sociale, din camaraderie, din interesul faţă de ceilalţi. Ar trebui să ne cultivăm tendinţa de a deveni ceea ce dorim să fie copiii noştri; nici mai mult, nici mai puţin.</p>
               <p rend="justify">Stau pe un vulcan când abordez problema artistului şi a muncii artistice. Mulţi psihologi de mâna a doua îşi fac iluzia că sunt foarte avansaţi, estimând cu atâta orgoliu arta ca artă şi susţinând că noi „nu am înţelege nimic din aceasta". În ceea ce ne priveşte, am putut observa că ori de câte ori ne-am apropiat de un artist cu modul nostru de înţelegere, i-am ridicat demnitatea. Ori de câte ori supunem observaţiei pe artişti, nu-i considerăm fiinţe incomprehensibile, imposibil de cunoscut, ci le atribuim cea mai mare demnitate: aceea de a fi prietenii şi călăuzele umanităţii! Ei sunt aceia care ne-au învăţat cum să vedem, cum să gândim şi să simţim. Lor le datorăm bunurile cele mai de preţ ale umanităţii. Subliniem, încă o dată, că, dacă recurgem la dimensiunea socială, luăm aminte că artistul îndeplineşte în cea mai largă măsură o funcţie socială. Altădată oamenii şi-au dat seama de lucrul acesta, pe când azi l-au uitat. Îmi vin în minte cuvintele introductive adresate de Lessing lui Schiller, cu prilejul deschiderii teatrului din Hamburg: „Scena socotită ca o instituţie morală". Artistul nu ar trebui să tindă la altceva decât la îmbogăţirea umanităţii, la deschiderea de drumuri noi, pentru o mai bună înţelegere şi o sensibilitate mai profundă. Iar acolo ne vom găsi din nou pe un teren ferm, pe temelia însăşi a psihologiei individuale.</p>
               <p rend="justify">NOTE</p>
               <p rend="justify">1 Termen dat iniţial schizofreniei de către Morel. (Nota trad.)</p>
               <p rend="justify">2 în limba latină, în original = „loc de scăpare al neştiinţei". (Nota trad.)</p>
            </div>
            <div type="div2">
               <head>XXI. CUM SA DIALOGAM CU PĂRINŢII.</head>
               <p rend="justify">Cred că este important să le vorbeşti în mod corect părinţilor!» elevilor. Dar nu-i lucru uşor să explicitezi tehnica dialogului cu părintiic*| Ar fi util ca toţi consilierii de psihopedagogie să dezbată între ei, dfr&amp;'f timp în timp, această chestiune.</p>
               <p rend="justify">În primul rând pe părinţi trebuie să-i câştigi de partea ta; şi bruschezi. Dacă părinţii vin la noi pentru consultări, o fac dintr-i anumit sentiment de incompletitudine. Ei se aşteaptă să criticăm ste lor simţ de responsabilitate. De aceea trebuie, înainte de toate, eliberăm de această povară a culpabilităţii. Întotdeauna le spun: „cum constat, sunteţi pe calea cea bună". Le spun aceasta chiar şi at când sunt convins de contrariul. Dacă doresc să acţionez eficiet trebuie să ştiu să aleg metoda potrivită. Într-o veche biografie a h Benjamin Franklin, am văzut că el proceda în acelaşi mod, dispen*^ sându-se de orice dogmă. Ca un aspect de detaliu, am observat că i este bine să transformăm convorbirea cu mama într-un interogate în ceea ce priveşte problemele şcolare, am apelat la institutori, care; înţeles importanţa unor asemenea consultaţii psihopedagogice. Ne psihologii, ne aflăm într-o situaţie relativ privilegiată, pe câ institutorul şi mama trăiesc restul zilei laolaltă cu copilul: ei sunt» care duc greul.</p>
               <p rend="justify">Este foarte important să sesizezi punctul-cheie al cazului, dar 1 fel de important este să nu arunci pe capul mamei imediat tot ceea ce i înţeles. Trebuie să păstrezi pentru tine anumite informaţii şi să aluzie la ele când se iveşte cea mai bună ocazie. Adoptarea acestei atitudini şi urmărirea acestui proces sunt absolut necesare. Simţul critic al psihologilor şi pedagogilor are rădăcini puternice. Este recomandabil să folosim termenii expletivi „poate" sau „cred că aceasta ar fi eficace". Nu suntem în situaţia de a-i trata şi pe părinţi; lor le putem da, eventual, idei. Este imposibil să modifici prin câteva cuvinte un sistem bine înrădăcinat. De altfel este de prisos, din moment ce ne putem asigura încrederea copiilor, sa le arătăm că nu trebuie să ia dificultăţile în tragic, că mai important este să aibă curaj. Un consilier dispune de mijloace de a încuraja într-o jumătate de oră un copil care se simte aproape de prăbuşire.</p>
               <p rend="justify">Pe de altă parte, situaţia noastră este avantajoasă: avem de-a face cu copii care au fost criticaţi. Ei intră deodată într-o atmosferă nouă, unde îşi pot da seama că nu sunt consideraţi cazuri disperate.</p>
               <p rend="justify">Ar fi bine să ne aflăm timp mai îndelungat în contact cu aceşti copii şi să putem dispune de un număr suficient de educatori. Din nefericire, nu putem publica statistici, dar institutorii ne raportează rezultate încurajatoare.</p>
               <p rend="justify">Deci, mai întâi trebuie să-i câştigăm pe părinţi. Orice consilier poate dezvolta la gradul cel mai înalt o metodă în acest scop. În primul rând suntem obligaţi să ne comportăm cu multă blândeţe. Anumiţi pedagogi au atins o adevărată măiestrie în practicarea tratamentelor caracterizate prin blândeţe. Această manieră este necesară mai ales atunci când aveţi în vedere defecte cum este furia. Dar să nu uităm niciodată că blândeţea nu este decât aspectul exterior al problemei şi că important pentru noi este să clarificăm punctul esenţial, să scoatem la lumină stilul de viaţă al subiectului în chestiune. Acesta este marele avantaj care ne deosebeşte de alţii. Această tehnică trebuie să o practicăm fiind conştienţi de misiunea noastră şi, mai ales, să o practicăm cu inteligenţă. Nu dorim să obţinem ameliorarea comportamentului copilului prin răsfăţarea lui, ci vizăm problema centrală care se referă la lipsa de curaj, la defectele copilului, la faptul că el s-a condamnat singur pe sine. Aici este cheia problemei, restul nefiind decât introducerea. Iată de ce metoda contactului trebuie să preceadă restul. Acela care, însă, se va mărgini la stabilirea acestui contact se înşală. Îşi imaginează că prin aceasta va obţine o vindecare, dar dacă o obţine, faptul se va datora hazardului şi nu terapeuticii administrate.</p>
               <p rend="justify">Există conjuncturi în care copilul înţelege ceea ce pedagogului i-a rămas neînţeles. Nu este îndeajuns să fii un prieten al genului uman, un consilier binevoitor; toţi procedează în acelaşi fel. Asemenea educatori le fac copiilor viaţa agreabilă, nu contenesc cu laudele, închipuindu-şi că vor ajunge la rezultate prin farmecul personalităţii lor.</p>
               <p rend="justify">Este inutil să evocăm controversa asupra chestiunii dacă trebuie să folosim blândeţea sau severitatea. Numai prin modestie vom reuşi să avem acces la sufletul omenesc. Ţine de artă să-l câştigi pe cineva de partea ta, să trezeşti în el anumite sentimente, să-l faci să asculte şi să înţeleagă ceea ce i se explică, iar această artă este indispensabilă acelora care lucrează cu copiii. Am auzit spunându-se: „La consultaţie copilul este adesea blând ca mielul, dar acasă este mai rău decât diavolul". Dacă i-am deschis ochii, este primul pas către înţelegere. Nu putem menţine în permanenţă un copil în împrejurări care să-i fie favorabile. Răsfă-ţându-l, nu putem obţine eliminarea defectelor lui; trebuie însă să izbutim să-l facem să înţeleagă ceea ce are greşit în dezvoltarea lui, iar aici ne conducem după legile de fier ale psihologiei individuale. Uneori îi sunt suficiente zece minute unui consilier pentru ca el să fie complet edificat asupra unui caz. Arta constă în a-l face pe cineva să înţeleagă ceea ce am înţeles noi. Există oameni tobă de carte, dar incapabili să-şi comunice didactic ştiinţa. Cei care beneficiază de un anumit contact cu oamenii vor avea o sarcină mai uşoară, dat fiind faptul că în relaţiile cotidiene cu oamenii ei au învăţat să se explice. Aceasta este sarcina primordială a consilierului de psihologie individuală.</p>
            </div>
            <div type="div2">
               <head>XXII. MISIUNEA GRĂDINIŢEI DE COPII.</head>
               <subtitle>Consideraţii finale.</subtitle>
               <p rend="justify">Un lucru este cert, anume că nu este nevoie să vă atrag atenţia asupra marii importanţe pe care o are educarea unui copil aflat la vârsta şcolarizării. Noua psihologie pe care o reprezint – psihologia individuală – a insistat asupra faptului că educaţia primită la şcoală este cea mai importantă şi marchează întreaga viaţă a copilului. Este sigur că, după al patrulea sau al cincilea an de existenţă, stilul de viaţă al copilului este de-acum atât de bine definit încât influenţele exterioare nu-l mai pot schimba. S-a crezut mai înainte că, potrivit cu situaţiile şi cu vârsta, comportamentul unui copil este diferit. Un fruct verde pare diferit de unul copt. Cu toate acestea, un cunoscător va putea prezice cele ce se vor întâmpla cu fructul verde, necopt. Aş adăuga, chiar, că fructul care se coace este mai mult decât o grămadă celulară care se dezvoltă. Este vorba de un lucru viu, care tinde spre ceva, este vorba de un dinamism al psihicului care tinde către o formă ideală care doreşte şi care trebuie, în configurarea sa definitivă, să se explice cu datoriile vieţii. Fiecare mişcare este mecanizată la copil încă din primii ani de viaţă. Aceste mişcări nu mai sunt succint meditate sau analizate, ci, dimpotrivă, sunt răspunsuri vii la toate problemele existenţei, în funcţie de stilul de viaţă structurat.</p>
               <p rend="justify">Îi putem diferenţia pe copii în funcţie de comportamentul lor psihic. Adevăratul cunoscător se va înşela rareori stabilind că un copil este timid sau închis în sine, sau că cutare copil pus în faţa unei sarcini o va aborda din primul moment sau se va îndepărta cât mai mult posibil, va ezita sau va încerca să se eschiveze. Acestea nu sunt decât mici detalii, dar din care putem extrage o mulţime de învăţăminte. Nu ne este îngăduit să-l considerăm pe copil în afara societăţii omeneşti. În al patrulea sau al cincilea an de viaţă, bazele individualităţii şi personalităţii sunt de-acum o realitate. Dacă ceva este de la început defectuos instituit, nu mai putem schimba nimic aici cu ajutorul unor influenţe exterioare.</p>
               <p rend="justify">Viaţa noastră interioară nu este făcută decât din forme de relaţie, în fiziologie şi în biologie este extrem de interesant să cercetăm, având în vedere anumite componente, ce sunt mişcările, ce sunt instinctele. În psihologie, însă, ne găsim pururea în domeniul relaţiilor. De la un copil, de exemplu, nu vom obţine un răspuns coerent dacă nu-i punem întrebări. Nu ştim cum va reacţiona decât dacă îl vom pune în faţa unei sarcini. Aflat într-o situaţie plăcută, copilul nu va fi trădat de diavolul pe care îl ascunde într-însul. Dar de îndată ce copilul este confruntat cu o situaţie dificilă, acel diavol îl va trăda. Starea de spirit a unui copil nu ni se va dezvălui decât într-o atare confruntare. Suflet şi psihism înseamnă pentru noi relaţie şi mişcare socială. Să vedem de unde provine această relaţie socială şi de ce este ea atât de variată.</p>
               <p rend="justify">Toate facultăţile pe care le vom putea observa la copil există încă din momentul naşterii. Nu putem examina viitorul capacităţilor copilului neştiind în ce măsură se vor putea ele dezvolta. Aplicând o metodă adecvată, este posibil să facem să genereze ceva prodigios, pornind de la forţe foarte limitate. Helen Keller, de exemplu, surdă şi oarbă, a ajuns o personalitate eminenta1. Deseori am constatat că unii copii prea puţin dotaţi s-au dezvoltat într-o măsură incredibilă, pur şi simplu pentru că s-a găsit metoda de educaţie potrivită. Dezvoltarea facultăţilor unui copil este în funcţie de antrenament, mult mai muK decât de forţele pe care le posedă. Să apelăm la o comparaţie: cineva este proprietarul unei mari averi, o risipeşte şi se află la ananghie; unj altul, care nu dispune decât de resurse limitate, nu cunoaşte nici ui necaz.</p>
               <p rend="justify">Datoria educatorilor constă în îndepărtarea obstacolelor, îff| deschiderea căii în aşa fel încât personalitatea dobândită de copil l*f patru sau la cinci ani să se dezvolte de o aşa manieră încât să-i permit mai târziu să-şi ducă la îndeplinire toate îndatoririle ce-i revin. Înaintei de toate trebuie structurat un ideal, nu pentru ca el să fie atins, ci pentru* a-i arăta copilului calea de urmat. Educaţia în vederea formării de fiinţe sociabile nu este doar o idee teoretică. Trebuie să-l facem pe copil să înţeleagă că lipsa de sociabilitate este cea mai mare eroare în condiţiile vieţii pe care o va duce în mijlocul adulţilor.</p>
               <p rend="justify">Cum se pun bazele acestei relaţii primordiale? Cu ajutorul nemijlocit al mamei copilul realizează cea dintâi experienţă a unei relaţii sociale. Interesul copilului este monopolizat mai întâi de către mamă; este cel dintâi pas al lui spre interesul pe care îl va arăta semenilor. Această primă experienţă are o semnificaţie esenţială pentru copil. Modul în care trăieşte această primă experienţă "este de o importanţă capitală.</p>
               <p rend="justify">La grădiniţa de copii educatoarele o înlocuiesc pe mamă şi trebuie să exercite rolul acesteia. Dacă este cazul, trebuie să corecteze erorile pedagogice ale mamei, călăuzindu-i în aşa fel pe copii încât să le dea acestora posibilitatea structurării de relaţii cu semenii lor. Raportul „tu -eu" îndeplineşte un rol capital în funcţionarea tuturor facultăţilor importante ale individului. Limbajul, bunăoară, este un raport „tu – eu". Vocea este liantul unui individ cu alt individ. Dacă legătura inter-individuală nu este bine dezvoltată, nici limbajul nu se va dezvolta cum se cuvine. Orice copil al cărui limbaj se dezvoltă cu greutate şi care, pe de altă parte, nu are deficienţe organice care să explice acest fapt, înseamnă că nu a fost suficient de pregătit, în majoritatea cazurilor, în vederea relaţiilor „tu – eu". Veţi putea trage concluzii în acest sens pornind de la sărăcia sau bogăţia vocabularului unui om, care nu poate fi achiziţionat şi exersat decât într-un mediu social în care a contractat relaţii cu semenii şi în care el acceptă aceste relaţii.</p>
               <p rend="justify">Comprehensiunea nu este o afacere privată. A-l înţelege pe altul înseamnă a gândi, a judeca, a trage concluzii etc, aşa cum presupun că fiece om rezonabil gândeşte într-un mod absolut identic în împrejurări similare. Valoarea raţiunii este universală. Îmi este imposibil să o modelez după un punct de vedere personal.</p>
               <p rend="justify">Este de remarcat faptul că copiii-problemă au idei personale de ordinul acelora pe care nu le considerăm rezonabile. Aceste idei nu corespund simţului comun (common sense)2; la fel stau lucrurile cu noţiunile de frumos şi urât. Ceea ce noi numim frumos reprezintă de asemenea o valoare generală.</p>
               <p rend="justify">Cea dintâi datorie a mamei constă în a trezi la copil simţul vieţii sociale, cultivându-i ideea existenţei semenilor săi. Veţi întâlni destui copii care, neprimind de la mamele lor această idee, ignoră faptul că au semeni. Printre aceştia se numără îndeosebi orfanii şi copiii ilegitimi. Regula nu este absolută, deoarece printre astfel de copii veţi identifica şi din cei care dovedesc simţ social.</p>
               <p rend="justify">Copiii lipsiţi, de obicei, de simţul vieţii sociale cresc fără a se orienta în societate. Absenţa simţului social îi caracterizează şi pe copiii sluţi, pe cei nedoriţi şi pe cei infirmi. Trebuie să înţelegem efectul produs asupra lor de aceste particularităţi nefericite: ei sunt în permanenţă respinşi şi niciodată nu aud o vorbă bună la adresa lor. Cresc ca şi cum s-ar afla într-o ţară duşmană. Educatoarele trebuie să le cultive ideea că sunt semenii altora ca ei. Ele au o misiune de o înaltă frumuseţe morală. Dacă admiteţi acest punct de vedere, nu veţi comite prea multe erori.</p>
               <p rend="justify">Rolul mamei este legat şi de o altă funcţie esenţială. În perioada primilor ani de educare a copilului, ea trebuie să stimuleze interesul născând al acestuia pentru semenii săi, ferindu-se să fixeze acest interes asupra ei. Copiii răsfăţaţi, de exemplu, nu manifestă interes decât faţă de mama lor sau faţă de persoana care îi îngrijeşte, excluzându-le din sfera lor de interes pe toate celelalte persoane. Când observaţi această tendinţă, puteţi conchide că vă aflaţi în prezenţa unui copil răsfăţat, care pretinde ca totul să-i fie adus pe tavă.</p>
               <p rend="justify">Institutoarele trebuie şi ele să stimuleze simţul social al copilului şi să o avertizeze pe mamă să dirijeze acest simţ şi asupra tatălui, părinţii fixând împreună modul de viaţă al copilului. În afară de aceasta, copilul trebuie pregătit în ceea ce priveşte posibila apariţie în familie a unor frăţiori sau surioare. Este un lucru adesea neglijat şi care are o mare influenţă în structurarea stilului de viaţă al copilului.</p>
               <p rend="justify">Grădiniţa de copii este o prelungire a familiei. Ea trebuie să facă şi să corecteze ceea ce în familie, ca urmare a unei comprehensiuni deficiente şi a unor tradiţii îmbătrânite, nu a fost făcut. Educatoarele iau în primire copii pe care nu-i putem compara cu o tabula rasa3. La această vârstă copiii au deja o individualitate pe care experienţa dobândită ulterior nu o vor schimba. Datorită superiorităţii lor intelectuale, educatoarele izbutesc poate să-l determine pe copil să renunţe la cutare sau cutare proiect; stilul de viaţă al acestuia va ieşi la lumină, totuşi, cu toate ascunzişurile care sunt de străbătut. Dacă se doreşte corectarea sau eliminarea defectelor copilului, se impune exercitarea celor două funcţii definitorii ale mamei. Copilul care va conştientiza propriile sale defecte se poate corija el însuşi. Unii copii, cărora li s-a atras atenţia asupra metehnelor lor, îşi depreciază în consecinţă stilul de viaţă şi trag, în felul lor, concluzia că acesta nu corespunde simţului comun (common sense), raţiunii. Un copil răsfăţat se va strădui fie să devină un punct de atracţie pentru anturajul său, fie să se eschiveze, întâlnind dificultăţi în calea sa, un astfel de copil nu va reuşi să le depăşească, iar dacă îi luaţi ceva, va trage invariabil concluzia: Nu sunt la locul meu, era mai bine la mama acasă!" Asemenea copii îşi vor dezvălui totdeauna angoasa existenţială şi ne vor arăta că nu se simt în apele lor. Dacă, înlocuind-o pe mamă, veţi exercita cele două funcţii de bază ale ei şi veţi fi stabilit contactul social necesar, veţi înregistra reuşite remarcabile în educaţia copilului. Copilul va înfrunta dificultăţile fără tulburări şi va face eforturi să le depăşească pe latura utilă a vieţii. Veţi constata apariţia curajului la copil.</p>
               <p rend="justify">Curajul este o funcţie socială. Nu poate fi curajos decât acela care se consideră parte integrantă a unui tot. Optimismul, activitatea, curajul, sociabilitatea sunt funcţii ale unei educaţii desfăşurate în cadrul societăţii. Dezvoltarea individului nu poate fi garantată decât dacă simţul său social este suficient de mare. Dacă mă interesează prosperitatea celorlalţi, dacă mă pot face util altora, atunci şi individualitatea mea este asigurată. Dacă nu mă gândesc decât la mine, atunci sunt absolut incapabil de a rezolva problemele acestei lumi.</p>
               <p rend="justify">Aş dori să vă atrag atenţia asupra unui fapt care nu este încă suficient înţeles. Rezolvarea oricărei probleme cere un simţ social dezvoltat. Sociabilitatea unui copil se manifestă în felul în care el întâmpină naşterea unui frăţior sau a unei surori. Misiunea grădiniţei de copii este una de socializare. Şcoala, camaraderia, dragostea, căsătoria, poziţia politică, realizările artistice sunt, toate, sarcini sociale. Arta, ştiinţa, sunt pentru noi realizări utile societăţii. În absenţa sociabilităţii, nimeni nu poate să-şi definească drumul pe care trebuie să se angajeze; iată de ce se impune să dezvoltăm sociabilitatea copiilor.</p>
               <p rend="justify">Cum se explică faptul că atâţia copii şi atâţia adulţi prezintă lacune ale simţului social? Psihologia individuală a descoperit obstacolele care stau în calea dezvoltării corecte a sentimentului social. Am putut stabili că copiii răsfăţaţi sau detestaţi trăiesc ca striviţi de o povară. În cazul copiilor detestaţi această afecţiune este de înţeles. Cum să ne-o explicăm, însă, în cazul copiilor răsfăţaţi? Întreaga noastră viaţă socială vizează să-i împiedice pe copii, pe cei care au fost atât de mult răsfăţaţi în primii lor ani de viaţă, de a mai fi răsfăţaţi în continuare, încetul cu încetul chiar mama încetează de a mai fi atât de tandră şi mai târziu socoate că pretenţiile copilului sunt exagerate. Copilul trăieşte experienţa unor contestări permanente, încercând în acelaşi timp să-şi păstreze atât de plăcuta poziţie iniţială. Creşte într-un climat ostil. Prima reacţie a unui asemenea copil este să se intereseze mai mult de el însuşi decât de ceilalţi., Veţi putea constata, de exemplu, că la grădiniţa de copii o asemenea reacţie poate să degenereze uneori în panică. Copiii respectivi au vărsături, nu mai mănâncă şi manifestă semnele vizibile ale unei tensiuni interioare vecine cu starea morbidă. Simt că poziţia le este ameninţată. Aceştia sunt egoiştii. Este o stare bolnăvicioasă. Când vor avea de rezolvat vreo problemă socială, ei nu vor dispune de antrenamentul necesar spre a-şi face prieteni sau spre a se ataşa de institutor. Sunt incapabili să se concentreze, pentru că îi macină frica. Dacă luaţi vreo măsură punitivă împotriva unui astfel de copil, el se va simţi încă şi mai oprimat şi ameninţat. Dacă aceşti copii sunt aroganţi, înseamnă că se simt mici şi slabi. Acţionează ca şi cum s-ar înălţa în vârful picioarelor, ca să pară mai mari decât sunt.</p>
               <p rend="justify">Un al treilea tip de copii îi include pe cei care, în majoritatea lor, sunt incapabili să dezvolte vreun interes faţă de semeni. Sunt cei născuţi slăbănogi, firavi sau care au din naştere o inferioritate organică4. Ei îşi privesc slăbiciunea, suferinţa ca pe o povară şi de aceea sunt la fel de marcaţi ea^i copiii care aparţin celorlalte tipuri, încercând să cucerească o poziţie mai lesnicioasă. Ca urmare a debilităţii organismului lor, curajul le este deficitar şi nu au nici o încredere în ei înşişi. Arată un interes exagerat pentru infirmităţile lor corporale. Unii încearcă să-şi depăşească această slăbiciune, pe când alţii se cufundă în disperare. Copiii a căror vedere este slabă, de exemplu, sunt în majoritatea lor mai bine antrenaţi în perceperea lucrurilor vizibile decât cei al căror văz este bun. Ei manifestă un interes aparte pentru a putea recunoaşte lucrurile din câmpul vizualului, observă cu mai multă atenţie culorile, umbrele, perspectivele. Din această slăbiciune a văzului ia naştere o mare forţă. Asemenea fapte sunt la fel de valabile şi în cazul altor infirmităţi care privesc urechile, respiraţia, aparatul digestiv etc.</p>
               <p rend="justify">Grădiniţele de copii cuprind preşcolari al căror grad de curaj este foarte variabil. În unele cazuri, orice gând, orice sentiment devine, un semn care ne permite să înţelegem ceea ce se petrece în sufletul copilului. Este extrem de important să stabilim dacă un copil este sau nu debil mintal. În caz de idioţie sau imbecilitate dezvoltarea nu poate atinge un nivel normal. Aceşti copii trebuie educaţi într-un mod foarte diferit, ei neatingând niciodată nivelul copiilor normali. Nu este deloc uşor să se determine dacă un copil este debil mintal. Diagnosticul poate fi pus numai prin colaborarea dintre institutori, psihologi şi medici. Anumite defecte vor fi de imputat debilităţii mintale. Cazurile cele mai benigne cer o mare experienţă din partea medicului.</p>
               <p rend="justify">Un mare număr de anomalii nu afectează în nici un fel inteligenţa. Ca să tragem concluzia că un copil este debil mintal nu este suficient să stabilim că este hidrocefal sau microcefal5. În primul rând este necesar să se stabilească dacă un copil a suferit sau nu de pe urma unor erori pedagogice. Poate că mai întâi ar trebui să li se administreze copiilor teste. Debilii mintal nu au o personalitate definită.</p>
               <p rend="justify">Veţi putea prevedea comportamentul unui debil mintal în faţa cutărei sau cutărei sarcini, precum şi după ce l-aţi antrenat în scopul îndeplinirii acesteia. El este incapabil să tindă la un stil de viaţă coerent, lipsindu-i acea unitate a vieţii psihice omeneşti pe care o recunoaştem la ceilalţi copii în maniera lor de a fi. Este necesar înainte de toate de a stabili dacă un copil este sau nu debil mintal, întrucât, după caz, va trebui să procedaţi diferit. Se impune să fie explorată în profunzime viaţa psihică a copilului şi numai după înţelegerea coordonatelor acesteia se va stabili ca de la sine forma de educaţie adecvată.</p>
               <p rend="justify">Educatoarele au de-a face în grădiniţe şi cu stângaci, particularitate pe care toată lumea o trece cu vederea. Sunt copii neîndemânatici, care scriu sau citesc cu greutate. Trebuie să-i examinaţi din acest punct de vedere. Declaraţiile părinţilor nu au relevanţă. Un copil stângaci îşi pierde uşor curajul, simte slăbiciunea mâinii sale drepte şi se crede detestat. De asemenea, copilul se descurajează dacă este luat în râs, dacă este mereu necăjit. Pierzându-şi curajul, devine un timid. Trebuie să ştim că o educaţie severă pricinuieşte mari neajunsuri. Ar fi cu neputinţă ca o astfel de fiinţă omenească slabă sau neglijată să îndrăznească să se integreze în rândul celorlalţi dacă şi-a pierdut în întregime curajul existenţial. Veţi întâlni copii pentru care totdeauna a vorbit mama. Se constată că mama l-a ferit pe copil de orice dificultate, acesta devenind total dependent de alţii. Se mai poate ca astfel de copii să aibă defecte de pronunţie sau să nu se poată concentra pentru că nu li s-a dezvoltat gândirea aşa cum se cuvine. Există şi copii care se opresc la mijlocul frazei; pe aceştia mama îi întrerupe mereu, fără a le îngădui să spună ce au de spus, ceea ce îi va marca uneori pe toată viaţa. Trebuie să înţelegeţi toate aceste forme de expresie, spre a putea determina gradul de curaj şi de optimism al copilului.</p>
               <p rend="justify">Un rol extrem de important în dezvoltarea copiilor îl are rivalitatea dintre fraţi şi surori. Este necesară cunoaşterea vârstei fraţilor şi surorilor unui copil dat. Nu poate fi neglijat faptul că un copil este prim-născut, secund, mezin sau copil unic, după cum nu poate fi trecut cu vederea faptul că o fată creşte singură în mijlocul băieţilor, un băiat în mijlocul fetelor etc.</p>
               <p rend="justify">Rece copil poate fi comparat cu un arbust care face parte dintr-o pădurice: toţi caută să iasă la lumină.</p>
               <p rend="justify">Situaţia unui prim-născut este cu totul diferită de aceea a secundului. Câtva timp el a fost în situaţia de copil unic, pentru ca apoi, deodată, spaţiul său vital să fie redus prin naşterea unui alt copil. Este o tragedie pentru dânsul. Ulterior asemenea copii se comportă ca şi cum s-ar teme ca un altul să nu le ia locul. Vor sta mereu la pândă ca să vadă dacă nu cumva altul este preferatul. Se vor înghesui totdeauna pe primul plan. Secundul, în schimb, niciodată nu a fost singur, deci niciodată nu s-a situat în centrul atenţiei. Situaţia sa este mai bună, dispunând de un „pathmaker"6 care, în multe privinţe, îi facilitează rezolvarea problemelor. Aşa cum se întâmplă într-o competiţie, secundul se comportă ca şi cum ar voi să-l întreacă pe cel care îl precedă, chiar dacă nimeni nu-l împiedică s-o facă. Mezinul creşte într-o cu totul altă situaţie; nimeni nu-i urmează, ci, dimpotrivă, mai mulţi îl precedă. Desigur, el este cel mai avantajat, joacă la scenă deschisă jocul aspiraţiilor sale şi vrea, mai presus de toate, să demonstreze că el este acela care trebuie să fie în frunte (Iosif biblicul era mezin). Strădaniile lui sunt recompensate, deoarece un astfel de copil este deosebit de bine înarmat în lupta cu dificultăţile.</p>
               <p rend="justify">Câştigă acela care luptă. Aşadar, trebuie să avem grijă să le dăm] copiilor „materialul" care să le permită să învingă. Este necesar să le dăm curaj, dreptul cel mai important pe care li-l dă educaţia. Descurajarea unui copil este extrem de periculoasă. Multe probleme ale vieţii copilului sunt dificile, rezolvarea lor cere curaj şi de aceea acesta nu trebuie să-şi piardă curajul.</p>
               <p rend="justify">În concluzie: niciodată să nu combatem un copil, dat fiind faptul că el este cel mai puternic. Copilul nu are nici o responsabilitate. Acela care îşi asumă o responsabilitate nu este niciodată cel mai puternic.</p>
               <p rend="justify">Adevărata noastră operă o constituie practica. Nici un fel de educaţie nu poate construi în vid. Aveţi de luptat cu dificultăţile care rezultă din diferitele interpretări ale cercetării ştiinţifice. Suntem pentru tolerarea comparaţiei. Trebuie să luaţi cunoştinţă şi de alte teorii şi puncte de vedere. Comparaţi-le cu grijă şi să nu credeţi pe nimeni pe cuvânt: nici pe alţii, nici pe mine.</p>
               <p rend="justify">SFÂRŞIT</p>
               <p rend="justify">NOTE</p>
               <p rend="justify">1 Helen Adams Keller, născută în 1880 în statul american Alabama, a devenit la vârsta de un an şi şapte luni surdomută şi oarbă, pentru ca la vârsta de şapte ani să fie încredinţată unei educatoare foarte pricepute, care a învăţat-o nu numai limbajul mimicogesticular.ci şi să citească şi să scrie. Până la urmă, Helen a frecventat şi cursuri universitare, s-a specializat în pedagogie şi a scris instructive cărţi autobiografice, printre care Lumea în care trăiesc (1908). Arthur Penn a turnat şi un film a cărui eroină este Helen Keller: Miracol în Alabama (1962). (Nota trad.)</p>
               <p rend="justify">2 în limba engleză, în original. (Nota trad.)</p>
               <p rend="justify">3 „Unbeschriebenes Blatt", în textul original. (Nota trad.)</p>
               <p rend="justify">4 Faimoasa „Minderwertigkeit von Organen", concept-cheie al psihologiei individuale profesate de Adler. (Nota trad.)</p>
               <p rend="justify">5 Hidrocefalia este rezultatul acumulărilor de lichid cefalorahidian în ventriculii cerebrali, ori în spaţiile subarahnoidiene, având drept consecinţă comprimarea şi atrofierea ţesutului cerebral, însoţite de tulburări neuropsihice şi deficienţe mintale care pot ajunge până la idioţie, adică până la cea mai gravă formă de arieraţie pe planul inteligenţei. Sunt indicate intervenţii neurochirurgicale reparatorii. Cât priveşte microce/â/ia, aceasta reprezintă reducerea drastică a dezvoltării craniului, implicit a creierului, din cauza unei rigidizări cu mult înainte de termen a suturilor oaselor craniene, caz în care au mult de suferit dezvpltarea psihombtorie, având loc manifeste modificări de comportament, convulsii etc. Rareori microcefalii pot fi recuperabili şi numai în mică măsură. (Note trad.)</p>
               <p rend="justify">6 în limba engleză = tăietor de pârtie. (Nota trad.)</p>
            </div>
            <div type="div2" rend="P15">
               <head>UN „CURRICULUM VITAE"</head>
               <p rend="justify">Alfred Adler s-a născut acum 125 de ani, în ziuâsde 7 februarie 1870, într-o familie evreiască de mic-burghezi, stabilita la periferia Yienei. Tatăl său se ocupa cu comerţul de cereale, având de crescut patru băieţi şi două fete. Între copii, Alfred era cel de-al doilea născut („secundul", cum avea el să-l numească pe cel venit pe lume după primul-născut), un băiat foarte plăpând, rahitic. De mic l-au impresionat puternic boala şi moartea. Nu avea mai mult de patru ani când unul din fraţii săi a murit lângă dânsul, în patul pe care îl împărţeau. Acest fapt cutremurător, ca şi sănătatea mereu şubredă a mamei sale, pe care el dorea din toată fiinţa să o poată însănătoşi, i-au trezit de timpuriu un interes statornic pentru medici şi medicină. De altfel chiar el precizează că încă de pe atunci luase decizia de a deveni medic, decizie care a rămas definitivă. În anul 1895 absolvea cu succes facultatea de niedicină din oraşul natal, specializândif-se în oftalmologie.</p>
               <p rend="justify">Încă din anii studenţiei a venit în contact cu mişcarea socialistă austriacă, fiind însă influenţat mai mult de ideile lui Friedrich Nietzsche decât de ale lui Karl Marx. În 1898, ca urmare a preocupărilor sale socioeconomice, a scris şi publicat o broşură de sfaturi medicale pentru croitori (Gesundheitsbuch fur das Schneidergewebe), în care sunt seui îificative relaţia pe care o descoperă între starea de sănătate şi</p>
               <p rend="justify">—  UN „CURRICULUM VITAE" „starea economică" a populaţiei, dar mai ales concepţia sa despre om ca „produs social" („a/s Gesellschaftsprodukt").</p>
               <p rend="justify">Un rol cu totul aparte în evoluţia pe plan profesional a tânărului oftalmolog vienez l-a avut însă Sigmund Freud, căruia între anii 1902- 1908 i-a fost un discipol mai mult sau mai puţin credincios şi de care în 1911 s-a separat cu mare vâlvă, împreună cu adepţii săi, respingând viziunea exagerat sexualistă a freudienilor „ortodocşi" şi trasând treptat coordonatele aşa-numitei „psihologii individuale comparate", pe care Adler a propagat-o cu o rară râvnă până la sfârşitul vieţii.</p>
               <p rend="justify">Din anul 1912, Alfred Adler a început să organizeze, în zeci de şcoli vieneze, centre de consultaţii psihopedagogice, bazate pe propria sa concepţie asupra naturii şi devenirii umane, asupra educabilităţii copiilor.</p>
               <p rend="justify">După ce, ca reacţie imediată la ruptura cu psihanaliza de orientare freudiană, constituise de urgenţă o Asociaţie pentru Psihanaliza Liberă (Verein fur freie Psychoanalyse), ulterior a creat Societatea de Psihologie Individuală (1912), iar doi ani mai târziu (1914) Intemazionale Zeitschrift ftir Individualpsychologie, publicaţie care a contribuit asiduu la cristalizarea ideilor noii şcoli psihanalitice, adleriene.</p>
               <p rend="justify">Trecând la punerea în practică a planului „cuceririi Americii", unde Freud călcase victorios încă în anul 1909, începând din anul 1915 Alfred Adler a întreprins tot mai frecvente călătorii peste Atlantic, ţinând conferinţe în mai multe oraşe din Statele Unite ale Americii, unde în cele din urmă s-a şi stabilit. Din 1917 i s-a oferit posibilitatea de a ţine un curs de psihologie medicală la Columbia University şi la New York Medical Center, pentru ca în anul 1932 să ocupe un post de „visiting professor"la Long Island College for Medicine. Trei ani mai târziu, când a devenit cetăţean american cu drepturi depline, a fondat Journal of Individual Psychology.</p>
               <p rend="justify">S-a stins din viaţă Iaj8 mai 1937,1a Aberdeen, în Scoţia, unde venise să conferenţieze pe teme de psihologie individuală aplicativă. A decedat în plină stradă, nu departe de hotelul unde trăsese, răpus de un fulgerător atac de apoplexie.</p>
               <p rend="justify">Principalele sale scrieri sunt: Studiu asupra inferiorităţii organelor (1907), A vindeca şi a educa (1914, în colaborare cu Cari Furtmuller), Practica şi teoria psihologiei individuale (1920), Cunoaşterea omului (1927), Psihologia individuală în şcoală (1929), Psihologia şcolarului gretrtaucabil (1930) şi Sensul vieţii (1933). Mai este de amintit şi volumul Religie şi psihologie individuală (1933), scris în colaborare cu Ernst Jahn.</p>
               <p rend="justify">Dr. LEONARD GAVRILIU</p>
            </div>
         </div>
         <div type="div1" rend="P5">
            <head>Cunoașterea omului</head>
            <div type="div2" rend="P6">
               <head>CUPRINS:/x/</head>
               <p rend="justify">Studiu introductiv Alfred Adler – o revanşă a socialului asupra biologismului freudian (Dr. Leonard Gavriliu)</p>
               <p rend="justify">Cuvânt înainte.</p>
               <p rend="justify">Partea generală.</p>
               <p rend="justify">Introducere.</p>
               <p rend="justify">Capitolul I Viaţa psihică a omului (1. Noţiunea de psihic şi condiţia vieţii psihice; 2. Funcţia organului psihic; 3. Finalitatea în viaţa psihică)</p>
               <p rend="justify">Capitolul II Esenţa socială a vieţii psihice (1. Adevărul absolut; 2. Necesitatea vieţii în comun; 3. Securitate şi adaptare; 4. Sentimentul de comuniune socială)</p>
               <p rend="justify">CapitoluHII Copilul şi societatea (1. Situaţia sugarului; 2. Influenţa dificultăţilor; 3. Omul ca fiinţă socială)</p>
               <p rend="justify">Capitolul IV Amprentele lumii exterioare (1. Generalităţi privind concepţia despre lume; 2. Elementele dezvoltării concepţiei despre lume: a) Percepţiile; b) Amintirile; c) Reprezentările; 3. Fantezia; 4. Visele (generalităţi); 5. Transpunerea afectivă</p>
               <p rend="justify">         (Einfiihlung); 6. Influenţa omului asupra celorlalţi (hipnoza şi sugestia)</p>
               <p rend="justify">Capitolul V Sentimentul de inferioritate şi tendinţa de a se impune (1. Situaţia din prima copilărie; 2. Compensarea sentimentului de inferioritate; aspiraţia de a se pune în valoare şi de a dobândi superioritatea; 3. Linia directoare şi concepţia despre lume)</p>
               <p rend="justify">Capitolul VI Pregătirea pentru viaţă (1. Jocul; 2. Atenţia şi distragerea ei; 3. Delăsarea şi uitarea; 4. Inconştientul; 5. Visele; 6. Aptitudini, talent)</p>
               <p rend="justify">Capitolul VII Relaţiile dintre sexe (1. Diviziunea muncii şi cele două sexe; 2. Supremaţia bărbatului în civilizaţia actuală; 3. Prejudecata inferiorităţii femeii; 4. Fuga de rolul de femeie; 5. Tensiunea dintre cele două sexe; 6. Încercare de reformă)</p>
               <p rend="justify">Capitolul VIII Fraţi şi surori.</p>
               <p rend="justify">Caracterologie.</p>
               <p rend="justify">Capitolul I Generalităţi (1. Esenţa caracterului şi formarea sa; 2. Importanţa sentimentului de comuniune socială pentru dezvoltarea caracterului; 3. Direcţii ale dezvoltării caracterului; 4. Delimitări faţă de vechea şcoală psihologică; 5. Temperamentele şi secreţia endocrină; 6. Recapitulare)</p>
               <p rend="justify">Capitolul II Trăsături de caracter de natură agresivă (1. Vanitatea; 2. Gelozia; 3. Invidia; 4. Avariţia; 5. Ura)</p>
               <p rend="justify">Capitolul III Trăsături de caracter de natură neagresivă (.</p>
               <p rend="justify">Izolarea; 2 Angoasa; 3. Laşitatea; 4. Impulsii neînfrânate, ca expresie a unei adaptări deficiente)</p>
               <p rend="justify">Capitolul IV Alte forme de expresie ale caracterului (1. Voioşia; 2. Moduri de gândire şi de exprimare; 3. Atitudinea şcolărească; 4. Oameni cu principii şi pedanţi; 5. Subordonarea; 6. Infatuarea; 7. Susceptibilitatea; 8. Ghinionişti şi pieze-rele; 9. Religiozitatea)</p>
               <p rend="justify">Capitolul V Afectele (A. Afecte disociante: 1. Mânia; 2. Tristeţea; 3. Folosirea abuzivă a afectelor; 4. Dezgustul; 5. Frica (spaima); B. Afecte asociante: 1. Bucuria; 2. Compasiunea; 3. Ruşinea).</p>
               <p rend="justify">Anexă Observaţii generale privind educaţia.</p>
               <p rend="justify">Cuvânt de încheiere</p>
            </div>
            <div type="div2" rend="P6">
               <head>— O REVANŞĂ A SOCIALULUI ASUPRA BIOLOGISMULUI FREUDIAN.</head>
               <p rend="justify">De obicei numele lui Alfred Adler este asociat cu psihanaliza, care pentru mulţi nu este de conceput fără faimosul ei „triumvirat: Freud, Adler, Jung. În realitate însă ambiţiosul concetăţean al părin-telui legitim al psihanalizei nu a fost mai mult decât unul din efeme-rii „tovarăşi de drum” ai lui Sigmund Freud, fără a fi şi un psihanalist în adevăratul înţeles al cuvântului, cu toate că într-o vreme a îndeplinit funcţia de preşedinte al Asociaţiei Psihanalitice din Viena. Adler „never practised psychoanalysis” („nu a practicat niciodată psihanaliza”), susţin apodictic, pe drept cuvânt, J. P.</p>
               <p rend="justify">Chaplin şi T. S. Krawiec1. Freud însuşi s-a văzut obligat să facă precizarea că Adler „nu are nimic comun cu psihanaliza’2, că el a avut încă de la început propriul său „sistem”, doctrina sa, pe care încerca să o substituie psihanalizei, atunci când nu încerca să-şi revendice idei manifest freudiene, străduindu-se să le travestească într-o terminologie diferită.</p>
               <p rend="justify">Adevărul este că „psihologia individuală” profesată de Alfred Adler3 nu se încadrează şi nici nu s-ar putea încadra în psihanaliză, nici ca teorie, nici ca practică, aşa cum lucrul este în bună măsură posibil cu „psihologia analitică” a lui Carl Gustav Jung. Dar cum concepţia lui Adler s-a dezvoltat paralel cu psihanaliza, stabilind cu aceasta şi relevante puncte de contact, ea poate fi considerată foarte bine drept o concepţie parapsihanalitică, cunoscându-se că etimonul „para” înseamnă în greceşte „în afara” sau „pe lângă”, „vecin”. Ne putem permite, aşadar, să includem în parapsihanaliză (termen care exclude orice tangenţă cu aşa-numita parapsihologic, disciplină care îşi reclamă drept obiect de cercetare fenomenele psihice „paranor-male”) pe toţi cei care dovedesc, într-un fel sau altul, raporturi de „vecinătate” cu freudismul, aceste raporturi (de obicei rele) putând merge până la o antiteză net exprimată, cum este cazul lui Alfred Adler şi al adepţilor săi (Cari Furtmtiller, Ermin Wexberg, Ferdinand Birnbaum, Arthur Holub, Ernst Jahn, Ida Lowy, Otto Kaus, Sophie Lazarsfeld, Alfred Appelt şi mulţi alţii) sau al lui Roger Mucchielli, care, cultivând la început cu dezinvoltură teze psihanalitice, la un moment dat a trecut în opoziţie, făcând chiar exces de zel în această direcţie. „Parapsihanaliză” se dovedeşte şi socioanaliza lui Jacob L. Moreno, care i-a şi fost elev lui Freud la Viena, înainte de a emigra în America. Moreno nu scapă nici o ocazie de a-şi revendica meritul „inversării tehnicii psihanalitice”, faptul de a fi terminat cu „era verbală” simbolizată de „divanul freudian”, spre a orienta personalitatea „totală” a pacientului spre acţiunea spontană, pe care el o consideră mult mai grăitoare şi mai eficientă în plan psihoterapeutic. „Vechiul divan psihanalitic – scrie J. L. Moreno – a fost îndepărtat în favoarea teatrului spontaneităţii. Acest teatru îi oferă pacientului nostru posibilităţi noi. Când stătea întins pe divan şi i se întâmpla să se gândească la mama sau la sora sa, vorbea despre ele, asta era tot ce putea face în poziţia culcat. Dar datorită noului vehicul, mama şi sora pot să apară pe scenă, să acţioneze, să-şi joace propriul rol, în timp ce toată lumea are putinţa să asiste la reprezentaţie‘4. Este ceea ce azi se cunoaşte sub numele de „psihodrama” lui Moreno, acesta fiind, alături de Adler, cel mai notabil „parapsihanalist”, desigur în felul său.</p>
               <p rend="justify">Aşa cum despre Freud s-a spus că a descoperit „complexul lui Oedip” pentru că el însuşi a avut o mamă cu două decenii mai tânără decât tatăl său şi a crescut într-o familie în care el era unchi al unor persoane mai în vârstă decât dânsul (copiii unora dintre fraţii săi vitregi), tot aşa descoperirea lui Adler privind inferioritatea constituţională a unor organe, care dezvoltă în suprastructura psihică un „sentiment de inferioritate” declanşator al luptei pentru obţinerea superiorităţii, a fost pusă pe seama deficienţelor organice ale autorului, explicaţie pe care el, de altfel, o autorizează. Adler a fost, într-adevăr, un copil firav, rahitic, peste măsură de bolnăvicios, aşa încât în mintea lui s-a înfiripat încă din copilărie gândul de a se face medic pentru a „lupta contra morţii”5. Dar nu numai „inferiorităţile” fizice I-au stimulat la „compensări” ambiţioase, ci şi unele considerente de ordin spiritual. La liceu, de exemplu, fiind foarte slab la matematică, tatăl său I-a obligat să repete clasa, în ciuda recomandării unui profesor care-i sfătuia să-şi dea fiul ucenic la o croitorie.</p>
               <p rend="justify">         „Dacă tata – spune Adler – ar fi ascultat de povaţa profesorului, aş fi devenit probabil un bun croitor, dar toată viaţa aş fi crezut că anumiţi oameni au cu adevărat «darul» matematicii’^1. Repetând clasa, elevul „nedotat” a devenit cel mai bun matematician.</p>
               <p rend="justify">Alegând exemple care să ilustreze teoria sa a „sentimentului de inferioritate” şi a „compensării” subsecvente (şi chiar a „supracompensării”), Adler pare a se aşeza în compania unor celebrităţi ca Homer, Demostene, Milton, Beethoven, Smetana, Dostoevski, sau Anette Kellermann, Paavo Nurmi etc. De altfel, de Freud se va separa (o primă tentativă a făcut şi în 1904!) pentru că avea senzaţia că îi este subaltern, pe când el se voia, în inconştientul său, un „spiritus rector”7. Intuindu-i ambiţiile, Freud I-a înscăunat preşedinte al Societăţii psihanalitice, dar Adler nu era omul care să se mulţumească cu „compensări” minore. În 1911 el a iniţiat o îndrăzneaţă mişcare strategică, redactând o acerbă critică a teoriei sexualiste a vieţii psihice, critică în care, la drept vorbind, atingea tocmai punctele nevralgice ale psihanalizei freudienc din acel timp.</p>
               <p rend="justify">Un discipol al lui Adler afirmă, nu fără temei, că în prima carte de răsunet a magistrului său, Studie Liber Minderwerligkeit von Organen (Wicn, 1907), primită cu neîncredere de Freud, „este conţinută în germene toată teoria adleriană’. Pe de altă parte, Clifford Allen este de părere că, din 1913, când a expus un fel de „tablă de legi” a psihologiei individuale, Adler „nu a mai progresat nici măcar cu un deget în anii următori, iar la sfârşitul vieţii sale, după un sfert de secol, predica exact acelaşi lucru ca în 1913‘1*. Un alt adlerian observă şi el că, „în stilul fugilor lui Johann Sebastian Bach, Adler reia adesea aceeaşi idee sub forme diferite”10. Dorind cu tot dina-dinsul să pună un „fundament de nezdruncinat” concepţiei sale, nu este de mirare că nu de puţine ori Adler simplifica şi dogmatiza, rămânând prizonierul propriilor sale limite şi recurgând, mai mult decât s-ar putea crede, la speculaţii metafizice. „O idee – citim în DerSinn des Lebens, Wien, 1933 —, un sentiment sau o acţiune nu vor fi considerate juste decât dacă ele sunt astfel sub specie aeternitatis”„.</p>
               <p rend="justify">Pe când Freud a preluat de la Nietzsche mai ales ideea prima-tului sexualităţii şi afectivităţii, ca şi conceptul de refulare, Adler şi-a axat concepţia pe teoria nietzscheeană a „voinţei de putere”</p>
               <p rend="justify">         (Wille zur Macht), adaptând-o la propria sa teorie a căutării obstinate a superiorităţii şi a aşa-zisului „protest viril” caracteristic femeilor care nu-şi acceptă condiţia de inferioritate, nici sub raport biologic, nici sub raport social.,. Voinţa de putere şi voinţa de a se face remarcat ale lui Nietzsche – scrie el în Ober den Nervosen Character – exprimă în fond acelaşi lucru ca şi concepţia noastră care, pe de altă parte, se apropie de aceea a lui Fere şi de a câtorva autori mai vechi, după care sentimentul de plăcere ar fi expresia unui sentiment de putere, în vreme ce sentimentul de neplăcere ar decurge dintr-un sentiment de neputinţă”‘2. La acestea se adaugă influenţa ficţionahsmului lui Hans Vaihingcr. Arătând că, departe de a stabili între fenomenele lumii opoziţii rigidie, omul sănătos încearcă mai degrabă să-şi detaşeze gândirea şi activitatea de o linie de orientare „ireală”, conformându-le realităţii, legilor şi exigenţelor acesteia şi servindu-se de ficţiuni doar ca punct de plecare comod în abordarea realităţii şi vieţii, pe când nevroticul, dimpotrivă, se agaţă de ficţiuni ca înecatul de un fir de pai, reificându-le, iar psihoticul merge şi mai departe, făcând din ficţiuni forţe antropomorfice irezistibile („Acţionează ca şi cum ai fi sortit pierzării, ca şi cum ai fi cel mai tare, ca şi cum ai fi cel mai duşmănit” etc), Adler subliniază: „Simbolul, ca modus dicendi, domină limbajul şi gândirea noastră. Dar nevroticul îl ia ca literă de evanghelie, iar psihoticul caută să-i confere o existenţă reală. Acesta este punctul de vedere pe care îl susţin eu şi asupra căruia insist în toate lucrările mele referitoare la nevrotici. Şi numai printr-o fericită întâmplare am luat cunoştinţă de cartea genială a lui Vaihinger, Die Philosophie der Als Ob (1911), în care autorul arată valoarea pe care o reprezintă în gândirea ştiinţifică acele construcţii intelectuale care de mult mi-au devenit familiare prin studierea nevrozelor”.</p>
               <p rend="justify">Dar nu numai nevroticul, ci în general orice om are, potrivit concepţiei adleriene, tendinţa de a-şi disimula sentimentul de inferioritate îndărătul unor ficţiuni ca puterea, actele de răzbunare imaginare, trăirea interioară a unor satisfacţii visate etc. Ficţionalismul lui Vaihinger îi va servi lui Adler în special la respingerea determinismului cauzal pe care îl promova Freud şi căruia îi va opune un finalism contradictoriu. Wilhelm Dilthey pare, de asemenea, să-şi fi exercitat influenţa asupra lui Adler, din moment ce vedea în viaţa psihică un torent continuu, constând din acte de voinţă orientate teleologic, de fapt indeterminabile.</p>
               <p rend="justify">Se impune să examinăm, în cele ce urmează, unele aspecte controversate privind „psihologia individuală”, opera de psiholog şi de practician a lui Adler în domeniul curei psihoterapeutice sau pur şi simplu în domeniul demersurilor psihopedagogice, ştiut fiind că din anul 1920 el a luat contact cu Institutul pedagogic din Viena, unde mai târziu a ţinut o suită de prelegeri în care îşi propunea să demonstreze posibilitatea aplicării concepţiei sale în educarea şcolarilor-problemă.</p>
            </div>
            <div type="div2" rend="P6">
               <head>1. „PSIHOLOGIA INDIVIDUALĂ” ŞI INCONŞTIENTUL.</head>
               <p rend="justify">De îndată ce Freud a emis părerea că în lucrarea lui Adler Ober den Nervosen Character inconştientul apare doar „ca o curiozitate psihologică”, fără nici o legătură cu ansamblul „sjsfe/nu/ui”adlerian‘4, şi că, de altfel, Adler era prea puţin apt să opereze cu materialele furni-zate de inconştient, adesea a fost pusă la îndoială dimensiunea abisală a „psihologiei individuale”. Clifford Allen va afirma categoric că dacă Adler „recunoaşte inconştientul (pe când, ţinând cont de opera sa, nu pare s-o fi tăcut), aceasta nu înseamnă, pentru el, nimic”.</p>
               <p rend="justify">Englezul este de părere că psihologia lui Adler este esenţialmente o egopsihologie, adică un studiu al proceselor psihice conştiente, fondatorului. Psihologiei individuale” fiindu-i indiferent dacă un fenomen psihic este conştient sau nu.</p>
               <p rend="justify">Aserţiunile de acest fel pot să deconcerteze, îndeosebi atunci când sunt făcute sub semnătura unor autorităţi. Se pare totuşi că psihiatrul englez cunoaşte concepţia adleriană mai mult din cărţile lui Ermin Wexberg, unul dintre discipolii de marcă ai teoreticianului „complexului de inferioritate”, pe care îl citează mult mai frecvent decât pe Adler, cu toate că se referă la opera acestuia din urmă.</p>
               <p rend="justify">Dat fiind că în rândul adlerienilor se vădea o flagrantă lipsă de unanimitate în a-i considera pe Adler un psiholog abisal autentic („Tiefenpsychologe”), problema a constituit tema generală de dezbatere a Conferinţei Uniunii Internaţionale pentru Psihologic Individuală, ale cărei lucrări s-au desfăşurat în Olanda în anul 196617. Abstracţie făcând de concluziile acestei conferinţe, se cuvine să arătăm că în Menschenkenntnis, carte alcătuită pe baza unei largi serii de prelegeri ţinute după primul război mondial la Universitatea populară din Viena, audiate nu numai de marele public, ci şi de studenţi, prelegeri în care Adler urmărea să-şi expună cât mai clar şi exact concepţia, el admite în mod explicit existenţa şi funcţiile inconştientului, contestând chiar şi atenţiei (privită îndeobşte drept expresia cea mai pură a actului conştient) caracterul ei de proces psihic propriu conştiinţei. „Cu toate că – scrie el – atenţia conştientă se obţine, într-o anumită măsură, prin constrângere, forţa propulsivă a atenţiei nu rezidă în conştiinţă, ci în interes, iar acesta ţine în cea mai mare parte de sfera inconştientului. Acesta este în întregul său un produs al organului psihic, şi, totodată, cel mai puternic factor al vieţii psihice. Aici sunt de căutat şi de găsit forţele care configurează linia de mişcare a omului, planul său (inconştient) de viaţă”11*. În conştiinţă – ne mai spune Adler – astfel de forţe motivaţionale nu sunt decât reflectarea inconştientului. Vanitosul, frivolul, de cele mai multe ori habar n-au că sunt cum sunt. Vanitatea, frivolitatea nu înseamnă şi conştiinţa vanităţii şi frivolităţii.</p>
               <p rend="justify">Există indivizi care nu-şi cunosc nici calităţile, nici defectele, trăind într-o totală ignoranţă de sine. Cineva se poate crede un om brav, pe când tot ceea ce face el izvorăşte din egoism etc. „Aşadar – scrie Adler – mulţi oameni dezvoltă în ei forţe care intră în acţiune fără ştirea lor. Aceste forţe ale inconştientului influenţează viaţa oamenilor şi, dacă nu vor fi identificate, vor duce la urmări grave. Un asemenea caz a fost descris de Dostoevski în romanul său Idiotul, într-o manieră care nu conteneşte să suscite admiraţia psihologilor.</p>
               <p rend="justify">Este episodul în care o doamnă, cu ocazia unei reuniuni de societate, îi spune unui prinţ, personajul principal al romanului, pe un ton cam răutăcios, să bage de seamă să nu cumva să răstoarne vasul chinezesc de valoare din apropierea sa; la care el dă asigurări că va fi atent. Câteva minute mai târziu însă vasul zăcea fărâme pe podea.</p>
               <p rend="justify">Nimeni din cei care au asistat Ia scenă nu a văzut în ea un efect al hazardului, ci un act absolut logic, generat de întregul caracter al acestui om, care se simţise jignit de cuvintele doamnei”</p>
               <p rend="justify">În Ober den Nervosen Character, atât recunoaşterea ca atare, cât şi ponderea acordată inconştientului în viaţa psihică sunt în afară de orice îndoială. „Chiar omul sănătos – citim aici – ar trebui să renunţe la speranţa de a se orienta în lume, dacă nu ar introduce ficţiuni în imaginea pe care şi-o face despre lume şi propria viaţă.</p>
               <p rend="justify">Am şi văzut că aceste ficţiuni se sprijină pe experienţe vechi («regresiune»), în momentele de nelinişte şi de nesiguranţă ele se manifestă ca o putere deosebită, devenind imperative ale credinţei, idealului, libcrului-arbitru. În afara acestor momente, ele acţionează în surdi-nă, în inconştient, ca toate mecanismele psihice pentru care ele nu constituie decât imagini verbale”20. În Praxis und Theorie der Individualpsychologie, referindu-se la inconştient şi într-un capitol distinct („Zur Rollc des Unbewussten în der Ncurose”), Adler admite că numai existenţa dimensiunii abisale a personalităţii face posibile comportamentele nevrotice şi psihotice, „planul de viaţă” al individului structurându-se în inconştientul acestuia. Prefaţând versiunea în limba engleză a acestei importante scrieri, el face rele-vanta precizare că inconştientul se manifestă în „neputinţa pacientului de a-şi înţelege impulsurile în raport cu mediul social în care trăieşte’-1. De unde şi cerinţa de bază a psihoterapiei (ca şi la Freud) de a aduce în conul de lumină al conştiinţei „monştrii” generaţi de inconştient, pentru a-i anihila: „Psihoterapia poate să înceapă aici prin aducerea în conştiinţă a ideii directoare de exagerare a propriei importanţe, făcând prin aceasta imposibilă influenţa sa asupra vieţii active”.</p>
               <p rend="justify">Este limpede că Adler profesează o „Tiefenpsychologie”, fiind chiar încredinţat că a sa este mai „profundă” decât altele, pe care le cataloghează drept „superficiale”23. Nefăcând paradă de termenul „inconştient”, el îl subînţelege în majoritatea textelor sale, dându-i importanţa de rigoare.</p>
            </div>
            <div type="div2" rend="P13">
               <head>2. DE CE „PSIHOLOGIE INDIVIDUALĂ?” </head>
               <p rend="justify">Neavizaţii sunt imediat tentaţi să creadă că o asemenea psihologie pune accentul pe individul ca individ, fiind un fel de antiteză la ceea ce reprezintă psihologia socială. „Chiar şi cuvântul german Individualpsychologie – scrie Madelaine Ganz – dă uşor loc la interpretări greşite, căci eşti înclinat să înţelegi prin aceasta o psihologie care s-ar aplica individului. În realitate însă trebuie să ne referim la sensul etimo-logic al cuvântului (individuere). În acest fel câmpul ei de aplicare devine mult mai întins. Este vorba de o psihologie a unui «tot indivizibil» şi care se raportează în acelaşi timp la individul în sine şi la relaţia sa cu comunitatea”-4. Iată-ne, prin urmare, tocmai la polul opus sensului sugerat de simpla percepere a termenului „psihologie individuală”. Într-adevăr, dacă citeşti cărţile lui Adler, ai din ce în ce mai mult impresia că disciplina cultivată de el este sociopsihologia. „Cercetarea de psihologie individuală – va sublinia el în prefaţa la prima ediţie a lucrării Praxis un Theorie der Individualpsychologie – caută să obţină o aprofundare a cunoaşterii omului, posibilă doar prin înţelegerea poziţiei individului faţă de misiunea sa socială distinctă”2”. Scopul mărturisit al operei lui Adler este acela de a face ca oamenii să nu mai treacă unii pe lângă alţii ca nişte monade etanşe, vorbindu-şi fără a putea stabili reale puncte de contact şi comunicare, cum se întâmplă adesea, nu numai în mediile vaste ale societăţii, ci şi în grupurile restrânse, de ordinul familiei. „Cunoaşterea omului – arată Adler – comportă însă încă o latură, la fel de importantă, reprezentată de aşa-numitul aspect social al acesteia. Este neîndoilenic faptul că oamenii s-ar comporta mai bine unii faţă de alţii, că ei s-ar apropia mai mult daca s-ar înţelege mai bine unii pe alţii. Această posibilitate de inducere în eroare constituie un pericol imens pentru societate. Acest pericol trebuie să-i demonstrăm noi colaboratorilor noştri, pe care vrem să-i iniţiem într-ale vieţii. Ei trebuie să devină capabili să recunoască tot ce este inconştient în viaţă, toate deghizările, disimulările, şiretlicurile şi perfidiile, spre a-i putea avertiza pe cei pândiţi de asemenea primejdii şi a le veni în ajutor. Numai cunoaşterea omului, conştient practicată, ne va sluji în acest sens”26. Psihologia adlenană îşi anexează, în consecinţă, o etică şi o pedagogie, are în vedere o tablă de valori morale şi îşi propune să-i asigure promovarea. Ca psihologie axiologică şi pedagogică („einer Art von ărtzlichen Pădagogik”= „un soi de pedagogie medicală” o va numi Freud)27, psihologia individuală va considera că atât cazurile dificile din punct de vedere educaţional, cât şi cele dificile din punct de vedere psihoterapeutic au un singur remediu valabil, cu caracter universal, recte dezvoltarea sentimentului de comuniune socială, iar la scara maximă – dezvoltarea sentimentului cosmicităţii omului. „A căuta sensul vieţii – scrie el – nu are valoare şi importanţă decât dacă se ţine cont de sistemul de relaţie om-cosmos. Este uşor de înţeles că cosmosul dispune în această relaţie de o putere creatoare. Cosmosul este, ca să spunem aşa, tatăl întregii vieţi. Iar viaţa în totalitatea ei este în luptă continuă pentru satisfacerea exigenţelor cosmosului”</p>
               <p rend="justify">Aşadar, psihologia individuală nu se mărgine’şte la studiul individului ca entitate socială, ci se extinde larg la societate, definind omul ca fiinţă eminamente socială, animată de un sentiment înnăscut de comuniune umană20, pentru ca în cele din urmă această psihologic să-i privească pe om ca fiinţă cosmică, având de îndeplinit un rol în Cosmos. „Sentimentul solidarităţii, al comuniunii sociale, este implantat de natură în sufletul copilului şi nu părăseşte individul decât sub acţiunea celor mai grave maladii ale vieţii psihice. De-a lungul întregii vieţi, acest sentiment este nuanţat, se restrânge sau se amplifică, în cazurile favorabile depăşind cercul membrilor familiei, spre a cuprinde tribul, poporul, umanitatea.</p>
               <p rend="justify">Poate să depăşească chiar şi aceste limite şi să iradieze asupra animalelor, plantelor sau a altor obiecte, neînsufleţite, cuprinzând în cele din urmă cosmosul universal”.</p>
               <p rend="justify">Freud are dreptate când denunţă plagiatele adesea abil traves-tite ale lui Adler: acest „sentiment al comuniunii sociale”, nativ, care îi uneşte pe oameni între ei şi întreaga umanitate cu infinitul cosmic, nu este altceva decât „Eros”-ul freudian, un „alter ego” al libidoului universal. Pe de altă parte însă prin „psihologia individuală” adleriană socialul îşi ia o spectaculoasă revanşă asupra biologismului freudian, aspect minimalizat de Freud la un moment dat31. Repu-nând în drepturi dimensiunea socială definitorie a omului, „psihologia individuală” aduce psihanalizei zise „ortodoxe” un amenda-ment capital, care s-a dovedit ulterior perfect asimilabil de către o concepţie care, oricum, ori de câte ori a fost somată, nu a ezitat să-şi legitimeze fundamentele sociale.</p>
            </div>
            <div type="div2" rend="P6">
               <head>3. „COMPLEXUL DE INFERIORITATE” LA SCARĂ MONDIALĂ. </head>
               <p rend="justify">„Sentimentul de inferioritate şi complexul de inferioritate – aceste concepte fundamentale ale psihologiei individuale, care altădată, asemenea protestului viril, îi făceau pe psihanalişti să vadă negru înaintea ochilor – sunt astăzi (constată Adler cu satisfacţie, n. n.) în întregime acceptate de Freud”n.</p>
               <p rend="justify">Conceptele invocate sunt cu adevărat fundamentale pentru doctrina adleriană, pentru care a fi om înseamnă a avea un sentiment de inferioritate, care cere o compensare permanentă33, legea vieţii fiind triumful asupra dificultăţilor. Am şi văzut, în linii mari, ce înţelege Adler prin acestea. Sentimentul de inferioritate, generat de sesizarea (nu neapărat conştientă) a insuficienţelor cutărui sau cutărui organ, devine pentru individ un factor stimulator al dezvoltării psihice. Aşa, de exemplu, strabismul, anomaliile de acomodare ale organului vizual, fotofobiile, hipoacuziile, mutismul, logone-vroza şi alte tulburări de vorbire, inconvenientele organice şi psihice cauzate de vegetaţiile adenoide, afecţiunile frecvente ale organelor de simţ, căilor respiratorii şi digestive, malformaţiile şi urâţenia, semnele periferice de degenerescentă care trădează inferiorităţi mai profunde, hidrocefalia, rahitismul, anomaliile scheletului (scolioză, cifoză, genu valgum sau genii varum, pes varus sau pes valgus) ^4, incontinenţa persistentă anală sau uretrală, viciile de conformaţie ale organelor genitale, defecte ale cordului, arterelor, ale glandelor endocrine, ca şi alte nenumărate anomalii, pe scurt, existenţa unui organ deficitar ca formă şi funcţie, „impun traiectelor nervoase corespondente şi suprastructurii psihice un efort de natură să aducă din partea acesteia o compensaţie, în cazul în care ea este posibilă, caz în care legăturile care ataşează organul inferior de lumea exterioară trebuie să-şi găsească o întărire în suprastructură. Orga nului vizual atins de inferioritate originară îi corespunde o percepţie vizuală exacerbată35, un aparat digestiv atins de inferioritate va avea drept corolar o intensificare a activităţii psihice, în raport cu tot ceea ce priveşte sau are tangenţă cu alimentaţia; această intensificare se va transpune în lăcomie, poftă de câştig şi, prin intermediul echiva-lentului reprezentat de bani, se vor întări spiritul de economie şi avariţia”.</p>
               <p rend="justify">Cu atari explicaţii suntem în imediata „vecinătate” a psihanalizei freudiene, căci, după Freud, copiii care, bunăoară, muşcă sânul mamei, ca adulţi devin nişte certăreţi şi sarcastici, veşnic în căutare de scandaluri, pe când cei înţărcaţi prea devreme vor deveni beţivi, încercând să înlocuiască cu alcool laptele de care au fost privaţi intempestiv. În aceeaşi manieră „parapsihanalitică”, Adler va susţine că în privaţiunile şi senzaţiile de inconfort din primii ani ai copilăriei, în sentimentul de inferioritate al copilului, generat de imaturitatea organelor sale, de lipsa de independenţă în relaţiile cu părinţii etc. Trebuie căutat punctul de plecare al unui anumit număr de trăsături de caracter, foarte generale, care fac din copil un individ agresiv, cu ambiţia afirmării superiorităţii faţă de ceilalţi. „Acest sentiment de inferioritate – specifică Adler – este cauza neastâm-părului copilului, a dorinţei sale de acţiune, de a juca diverse roluri, de a-şi măsura puterea cu alţii, ca şi cauza viziunilor sale anticipa-toare privind viitorul, a pregătirilor sale pe plan fizic şi psihic în acest sens. Întreaga educabilitate a copilului depinde de acest sentiment de insuficienţă (Insufficienzgeftihl). În felul acesta viitorul devine pentru el o ţara a făgăduinţei în ceea ce priveşte compensaţiile”37. Încă din fragedă copilărie, printr-un proces inconştient, se trasează liniile unui „stil de viaţă”, de regulă invariabil, la baza căruia stă conceperea unui „plan secret”, ca şi cum ar fi vorba de pregătirea unui act subversiv. „Tendinţa infatigabilă spre superioritate încearcă să ascundă acest complex (de inferioritate, n.n.) printr-un complex de superioritate care, întotdeauna în afara sentimentului de comuniune socială, ţinteşte la aparenţa unei superiorităţi personale”3ii. În asemenea cazuri se impune ca „stilul de viaţă” să fie modificat radical, în sensul integrării sociale a individului deviant, deoarece „a fi om nu este doar un fel de a vorbi, ci a fi o parte dintr-un întreg, a te simţi parte dintr-un întreg”.</p>
               <p rend="justify">Pârghia modificării „stilului de viaţă” este mereu una şi aceeaşi, constând în consolidarea sentimentului de comuniune socială.</p>
               <p rend="justify">         „Tehnologia” punerii în practică a acestei pârghii nu este de obicei descrisă, ci numai prescrisă. Chiar şi suferinţe cum sunt cefaleea nevrotică, migrena, nevralgia trigemenului şi accesele epileptoide, acolo unde tulburările organice lipsesc – ne asigură Adlerân ultima sa carte – vor putea fi vindecate, chiar şi definitiv, printr-o modificare a stilului de viaţă, printr-o scădere a tensiunii psihice, printr-o lărgire a sentimentului de comuniune socială, panaceul său universal.</p>
               <p rend="justify">Dar, susţine pe de altă parte întemeietorul „psihologiei individuale”, nu numai individul ca atare, ci şi specia umană în întregul ei s-a dezvoltat tot datorită slăbiciunii sentimentului de inferioritate faţă de celelalte specii, compensarea supremă având loc prin constituirea societăţii omeneşti. „în ceea ce priveşte structura sa naturaiă – scrie Adler – omul este o fiinţă inferioară. Dar această inferioritate constitutivă, pe care şi-o conştientizează ca pe un sentiment de neîmplinire şi de insecuritate, acţionează permanent ca un stimulent în direcţia descoperirii unei căi de adaptare la viaţă, unde să-şi creeze situaţii în care să fie echilibrate dezavantajele poziţiei omului în natură. Este vorba, în fond, tot despre organul psihic, care arc capacitatea de a realiza adaptarea şi securitatea”.</p>
               <p rend="justify">Complexul de inferioritate este astfel pre/entat ca un fenomen universal care a prezidat geneza omenirii. „Gorila – scrie el altundeva —, căreia îi admirăm forţa, tigrul, cel mai redutabil dintre animale, nu au nevoie de comunitate. Omul, dacă ni-1 reprezentăm lipsit de toate binefacerile culturii, despuiat de toate mijloacele pe care i le-a procurat inteligenţa, ar fi fost pierdut încă din prima zi, fără cooperare, în pădurea virgină. Observaţia noastră ne duce şi mai departe. Achiziţiile cele mai preţioase ale omului i-au venit de la inferioritatea sa‘.</p>
               <p rend="justify">Caracterul „parapsihanalitic” al acestei speculaţii de antropo-logie este evident. În Totem şi Tabu (1913), alambicând o idee a lui Darwin, Freud se străduieşte să demonstreze că la originea unor fenomene sociale, în special desprinderea omului din „hoarda primi – tivă”, ar sta „complexul lui Oedip”, în timp ce Adler pune întregul Univers sub stăpânirea unui „complex de inferioritate” primordial, în acest demers el este de o perseverenţă care adesea frizează artificiul şi stridenţa. Astfel, dintre copii, cadetul ar fi inamicul jurat al principiilor şi regulilor, un adversar al puterii stabilite, pe care are tendinţa s-o atace în orice condiţii, în vederea răsturnării în favoarea sa a raportului de forţe. Criminalitatea nu ar fi decât rezultatul exhibării sentimentului de superioritate. Prostituţia ar fi un mijloc prin care femeile, animate de proverbialul „protest viril”, îi umilesc pe bărbaţi, care le socotesc inferioare. Cum are loc această para-doxală umilire? Foarte simplu: pe când bărbatul care se serveşte de o prostituată crede a-şi dovedi superioritatea faţă de ea, femeia îl stoarce de bani şi, în felul acesta, îl degradează la starea de mijloc de subzistenţă (!) Numai la dogmaticii pansexualismului se mai pot întâlni interpretări atât de siluite,</p>
            </div>
            <div type="div2" rend="P13">
               <head>4. INDIVIZIBILITATE ŞI STRUCTURĂ. </head>
               <p rend="justify">Sistemul psiho-etico-pedagogic al lui Alfred Adler este logic (până la absurd!) în articulaţiile sale numai dacă se are în vedere teoria „complexului de inferioritate”. În rest, contradicţiile cele mai elementare abundă. El susţine, de exemplu, pe de o parte ideca indivizibilităţii personalităţii umane (individuus!), dar pe de altă parte nu ezită să vorbească la fiecare pas despre „structura psihică” sau despre structura „organului psihic”. Structură indivizibilă însă nu poate exista. Dacă matematicienii admit, în lumea construcţiilor abstracte, „mulţimi” compuse dintr-un singur element (caz în care copula „compuse” este o absurditate) şi „mulţimi vide”, în lumea reală nu există şi nu pot exista sisteme „compuse” dintr-un singur element, adică structurate şi în acelaşi timp indivizibile, întrucât o structură presupune cel puţin două elemente şi raporturile dintre ele, ergodivizibilitatea ca o consecinţă nu numai logică, dar şi ontologică. Un organism uman, de exemplu, îşi poate continua viaţa fără apendice, fără splină, fără un rinichi sau fără un plămân, fără amigdale, fără ochi, fără urechi, fără tuspatru membrele, deşi toate acestea sunt elemente (şi nu toate apendiculare!) ale organismului ca structură sistemică. Organismul îşi continuă viaţa şi în cazul unor imense lacune în structura psihicului, proba făcându-ne-o existenţa idioţilor, de pildă, nivelul cel mai de jos al deficienţei mintale. Înseşi ideile adleriene de inferioritate a organelor şi de compensare-supracompensare presupun stări de structură şi transformări de structură, inclusiv ideea divizibilităţii structurii, în cazurile în care din „stilul de viaţă” trebuie eliminate şi, ne asigură Adler, de fapt se şi ajunge la eliminarea unor componente antisociale din concepţia despre lume şi viaţă a individului şi la „înlocuirea” unor trăsături de caracter prin altele, mai conforme cu integrarea socială.</p>
               <p rend="justify">La drept vorbind, ideea indivizibilităţii psihicului vine în flagrantă contradicţie cu optimismul pedagogic al acestui oculist convertit la psihologie şi psihoterapeutică43. El nu numai că neagă orice potenţial sau substrat înnăscut pentru trăsăturile de caracter</p>
               <p rend="justify">         (ceea ce, desigur, este veridic, dar în contradicţie cu propria sa concepţie despre „inferiorităţi” înnăscute care, de fapt, după Adler, ar determina caracterul ca trăsătură a personalităţii omului)45, ci neagă şi caracterul nativ a ceea ce noi numim „tip de activitate nervoasă superioară” sau, în termenii psihologiei clasice, „temperament”, postulând dislocarea facilă a acestora, trecerea fără dificultăţi insurmontabile de la un tip la altul, ca şi cum ar fi vorba de înlocuirea mecanică de tipuri de motoare în caroseria unui automobil. „Seântâmplă.</p>
               <p rend="justify">—  Scrie el – ca diferitele temperamente sa se detaşeze unul de altul. De exemplu, un copil care la început este coleric va deveni mai târziu melancolic şi poate în cele din urmă flegmatic. În legătură cu sanguinicul trebuie să constatăm că în el se manifestă individul care, ca copil, a fost cel mai puţin expus să-şi exercite sentimentul de inferioritate, în care nu s-au produs câtuşi de puţin deficienţe organice şi care n-a suferit de pe urma excitaţiilor puternice, aşa încât s-a putut dezvolta în linişte, obişnuindu-se să iubească viaţa şi să înainteze în ea cu paşi siguri”^6. Daca ar fi să se respecte întocmai fundamentele „psihologiei individuale” adleriene, ar trebui, dimpotrivă, să se tragă concluzia că toţi sanguinicii sunt sortiţi să devină nişte nulităţi, deoarece le lipseşte imboldul magic al „sentimentului de inferioritate”.</p>
               <p rend="justify">Tinzând, aşa cum bine observă Josef Rattner, să reducă rolul determinismului biologic şi al eredităţii, spre a face cât mai mult loc posibilităţilor individuale47 (ca şi cum o „vocaţie”, un „dar”, un element nativ nu ar constitui în acelaşi timp şi o „posibilitate individuală”!), Adler se angajează până la urmă pe o cale divergentă faţă de propria sa cale, sprijinindu-se în mod critic – din punctul său de vedere – şi pe cunoscuta lucrare a lui Ernest Kretschmer, Charakter und Temperament (1921), în care se demonstrează relaţiile dintre temperament şi sistemul endocrin48. Dar acest lucru îl face numai pentru că găseşte din nou material apt să-i ilustreze teoria „complexului de inferioritate”. După ce ne arată că tipurile sunt de o rară flexibilitate şi că, de exemplu, temperamentul flegmatic nu este niciodată altceva decât „o mască artificială”, „o manieră de securizare, un răspuns semnificativ la întrebările puse de viaţă” şi că, prin urmare, cu greu s-ar putea admite rolul secreţiilor endocrine în determinarea temperamentul ui4y, Adler scrie: „Nu putem trece uşor peste această observaţie semnificativă, chiar dacă s-ar ajunge să se demonstreze că au temperament flegmatic doar cei la care s-a dovedit o tulburare patologică în secreţia glandei tiroide. Nu aceasta este esenţa fenomenului, ci avem de-a face aici cu un întreg fascicul de cauze şi de scopuri, cu un întreg complex de funcţiuni organice şi de influenţe exterioare, care generează mai întâi un sentiment de inferioritate organică, de unde pornesc apoi tentativele individului, dintre care una poate fi protejarea, cu ajutorul unui temperament flegmatic, a sentimentului personalităţii, împotriva lezării acestuia.</p>
               <p rend="justify">Cu alte cuvinte, ne regăsim aici în faţa unui tip despre care am mai discutat, numai că acum trebuie să specificăm că pe primul plan trec inferioritatea organică a glandei tiroide şi consecinţele ei, inferioritate care determină situarea pe opoziţie mai modestă în viaţă şi pe care acum încearcă să o compenseze printr-un artificiu psihic, cum este nepăsarea”50. Iar mai departe: „Dat fiind apoi faptul că suntem obligaţi să admitem că, în realitate, nu există nici un aspect al vieţii psihice care să se poată raporta direct la funcţiile glandelor sexuale, că nu există aspecte care să rezulte dintr-o situaţie determinată „glande sexuale-boală”, înseamnă că şi aici ne lipseşte baza solidă pentru o fundamentare psihologică. Putem să stabilim doar că şi de la glandele sexuale emană anumite impulsuri necesare vieţii, impulsuri care pun bazele poziţiei copilului în mediul său specific, dar care pot să provină şi de la alte organe şi care nu conduc în mod necesar la o structură psihică clară”.</p>
               <p rend="justify">Critica absolutizării determinismului biochimic al vieţii psihice trebuie să aibă, bineînţeles, votul nostru, dar Adler o face în favoarea monoideismului său absolutizant prin definiţie, punând la baza întregului comportament uman „complexul de inferioritate” şi adaptând, cu sadismul teoretic de rigoare, toate faptele la acest „pat alluiProcust”.</p>
               <p rend="justify">Dacă Adler accentuează caracterul unitar şi de unicat al fiecărei persoane umane, afirmând câteodată că diviziunea psihicului în conştient şi inconştient este artificială52 şi încercând să estompeze colţurile şi scizurile structurii psihicului (mitica indivizibilitate a personalităţii), el o face în semn de reacţie, adesea necontrolată logic, împotriva freudismului, care legitimase o viziune structuralistă în psihologie; în realitate însă Adler îşi subminează propria poziţie teoretică (pentru care s-a propus denumirea de monism psihic53, dar pentru care mai convenabil ar fi termenul monolilism psihic), făcând frecvent uz de sirrtagma „structură psihică” şi distingând un conştient şi un inconştient, acesta din urmă incluzând „planul de viaţă”, „stilul de viaţă”, „sentimentul de inferioritate”, „sentimentul de comuniune socială” etc. Şi demonstrând astfel, de fapt, divizibilitatea personalităţii, cu osebire în cazurile de reeducare, reeducarea neputând fi decât restructurare. Iată în acest sens un citat foarte edificator, pe potriva a nenumărate pagini din opera suprasa-turată de motive iterative a lui Adler: „Plan de viaţă şi opinie se completează reciproc. Amândouă îşi au rădăcinile într-o perioadă în care copilul este incapabil să formuleze în cuvinte şi concepte concluziile experienţei sale. Dar deja în acest stadiu el începe să-şi dezvolte formele generale ale conduitei, pornind de la concluzii neverbale, adesea de la evenimente inconsistente sau de la experienţe inefabile, puternic afective. Aceste concluzii generale şi tendinţele corespunzătoare, formate într-o perioadă în care cuvintele şi conceptele lipsesc, cu toate că se modifică şi se denaturează, continuă să acţioneze ulterior, când simţul comun intervine ca factor mai mult sau mai puţin corectiv şi când îi poate împiedica pe oameni să se bizuie prea mult pe reguli, pe fraze sau principii. Cum vom vedea mai departe, datorăm simţului comun, întărit de sentimentul comuniunii sociale, această eliberare de sub tirania unor încercări exagerate de securitate şi apărare, care sunt expresia unui penibil sentiment de inferioritate şi insecuritate. Cazul care urmează, destul de obişnuit, dovedeşte între altele că acelaşi proces eronat se produce şi la animale: un căţeluş a fost dresat să-şi urmeze stăpânul pe stradă.</p>
               <p rend="justify">Era destul de avansat în această deprindere, când, într-o zi, nu rezistă impulsului de a sări asupra unui automobil în mers. Fu izbit lateral, fără a fi rănit. Era, desigur, o experienţă singulară, pentru care nu putea avea de-a gata un răspuns înnăscut. Nu s-ar putea vorbi decât cu greu de un răspuns condiţionat, daca vom spune că acest câine a continuat să facă progrese în dresajul său, dar că era cu neputinţă să-i mai duci Ia locul accidentului. El nu se temea nici de stradă, nici de vehicule, ci de locul întâmplării, pentru că ajunsese la o concluzie generală, din acelea din care trag uneori şi oamenii: locul este de vină, nu propria neatenţie şi lipsa de experienţă. Pericolul te pân-deşte totdeauna din acelaşi loc. Mulţi oameni procedează ca acest câine, întreţin prejudecăţi asemănătoare şi reuşesc cel puţin performanţa de a nu mai putea fi prejudiciaţi «într-un anumit loc».</p>
               <p rend="justify">Structuri analoage găsim adesea în nevroză”.</p>
               <p rend="justify">Nu este prea greu de identificat în structurile psihice descrise de Adler corespondenţi ai structurilor „aparatului psihic” descris de Freud. „Planul de viaţă”, de exemplu, despre care Herbert Schafler ne spune că reprezintă motivaţiile inconştiente proprii fiecărei fiinţe umane, o lege inconştientă care guvernează personalitatea, corespunde „Sinelui” freudian (das Es), „idealul de personalitate” corespunde „Eului ideal”, „stilul de viaţă” corespunde „Supraeului” (das Uberich), „simţul comun” este echivalentul „principiului realităţii”, după cum, de asemenea, chiar în citatul de mai sus se pot distinge o serie de „mecanisme de apărare” ale „Eului”. Eul (conştiinţa de sine) se dezvoltă ca o putere de previziune, de adaptare anticipativă, ca o ficţiune premeditată, ca un fel de „organ al gândirii”, generat de permanentul sentiment de insecuritate55. Conştiinţa ca atare prinde consistenţă pe măsură ce se constituie şi se rafinează limbajul.</p>
               <p rend="justify">         „Limbajul – scrie Adler – prezintă o semnificaţie din cele mai profunde pentru dezvoltarea vieţii psihice umane. Gândirea logică nu este posibilă decât dacă dispune de limbaj, care, singur, permite formarea noţiunilor”.</p>
               <p rend="justify">În Ober den Nervosen Character se trage o concluzie care calchiază concepţia freudiană a filiaţiei materiale a psihicului: „ceea ce noi numim viaţă psihică, Psyche, naşte din viaţa organică, obiectivă, din reflex sau din instinct, din viaţa pulsională”57. Principiul economic adlerian (analog „libidoului”) se numeşte voinţă, iar uneori, după Henri Bergson, elan vital. Psihonevrozele nu sunt decât un produs al amorului-propriu, al ambiţiei şi vanităţii, servind în ultimă analiză la protejarea individului faţă de un contact prea dur cu viaţa şi exigenţele acesteia. Nevroticul, care îşi structurează un „ideal de personalitate” ca un complement al dorinţei de securitate şi la care primează voinţa de putere, ca expresie a căutării perfecţiunii58, căutare mai febrilă decât la ceilalţi indivizi, pune în evidenţă marcante structuri specifice în acest sens, fapt care nu-i scapă lui Adler, care, la un moment dat, ne pune chiar şi în faţa unei scheme grafice a „idealului de personalitate ca scop” („Personlichkeitsideal als Zweck”) ^, pe care ne-o explică într-o terminologie structuralistă</p>
               <p rend="justify">         (componente, asociaţii posibile între „elementele componente” etc). „Idealul de personalitate – scrie el – prezintă, fireşte, cel puţin în majoritatea cazurilor, un mare număr de nuanţe, fiecare fiind determinată de o inferioritate organică distinctă, cei mai mulţi indivizi având în general mai mult decât o inferioritate. Iată aici o schemă provizorie, cu siguranţă incompletă, deoarece nu s-a ţinut seama de rectificările aduse de sentimentele altruiste, schemă care se potriveşte mai mult psihicului abstract al individului nevrotic decât structurii concrete şi reale a psihicului sănătos. Consultând această schemă,destinată să ne ofere un mijloc de orientare superficială, trebuie să ne gândim la nenumăratele asociaţii posibile între elementele care o compun”.</p>
               <p rend="justify">Fiecare vector al nevrozei, ca şi mecanismul psihic pe care acesta se sprijină, ne spune Adler, poate deveni conştient sau poate fi făcut accesibil conştiinţei cu ajutorul unei imagini-amintire („Erinnerungsbild”)61, care poate să-şi aibă sursa în experienţa infantilă sau poate fi doar un produs al imaginaţiei, un simbol, un fel de etichetă care desemnează un anumit mod de reacţie. Această imagine care, conform principiului efortului minim al lui Avenarius, rezultă din tendinţa de economie a gândirii, nu este decât reziduul unui eveniment psihic, prin intermediul căruia s-a realizat la un moment dat voinţa de putere. După Adler, dorinţa de dominaţie apare din cea mai fragedă copilărie, copiind un model indiscutabil, plasat la o altitudine maximă, conceput din toate perfecţiunile imaginabile, pe când individul îşi impune un efort voluntar durabil „spre a urmări cu ochii închişi, cu o ascultare oarbă, ideea directoare reprezentată de voinţa de putere”62. O serie de „încercări de tato-nare” au drept scop realizarea compensării sentimentului de inferioritate primitiv. „într-o situaţie de inferioritate psihică, ideea directoare, personificată, divinizată – scrie Adler —, apare adesea ca un al doilea Eu, ca o voce interioară care, asemenea demonului lui Socrate, avertizează, încurajează, pedepseşte, acuză”63. Avem aici un calc cât se poate de străveziu al Supraeului definit de Freud, fiind vădit faptul că Adler nu a putut evita eşafodajul structural al aşa-nu-mitelor „instanţe ale psihicului” descrise de părintele psihanalizei, pe care le combate pur şi simplu formal, din raţiuni de polemică programată afectiv, dar pe care, pe de altă parte, le adoptă sub travestiri lesne de străpuns.</p>
            </div>
            <div type="div2" rend="P13">
               <head>5. CAUZALITATE SAU FINALISM? </head>
               <p rend="justify">Opunându-se lui Freud – arată Ernest Aeppli —, acelui Freud care cercetează prin excelenţă cauzalitatea, motivaţia inconştientă a comportamentului, atribuită îndeosebi refulării instinctelor, Adler, dimpotrivă, cercetează în primul rând finalitatea, scopul şi direcţia diferitelor acte ale individului64. Aşa cum apar lucrurile din discursurile sale teoretice, cel puţin, Adler se arată un adversar neîmpăcat al determinismului cauzal şi chiar al determinismului în genere, invocând în sprijinul atitudinii sale concepţiile indeterministe care aveau într-o vreme mare trecere în fizica modernă. „întreaga cauzalitate aparentă din viaţa psihică – scrie el în Der Sinn des Lebens – este rezultatul înclinaţiei a numeroşi psihologi de a-şi prezenta dogma sub o înfăţişare mecanică sau fizică. De când fizica însăşi le-a luat apa de la moara cauzalităţii, spre a da cuvântul, în desfăşurarea evenimentelor, unei probabilităţi statistice, nu mai este cu putinţă să se ia în serios atacurile împotriva psihologiei individuale, care neagă cauzalitatea în domeniul psihicului”65. Iar, în altă parte, avertizează categoric: „Toţi cei care cred că viaţa psihică umană se bazează pe cauzalitate se înşeală”.</p>
               <p rend="justify">Cauzalităţii reliefate de S. Freud el îi opune finalismul, departe de a bănui că finalitatea însăşi se defineşte ca un raport cauzal inelar67 şi că, prin urmare, neexcluzându-se unul pe altul, cele două concepte se implică reciproc.</p>
               <p rend="justify">Concepţia despre om ca totalitate axată pe o teleologie imanentă – observă M. Ganz – îl apropie pe Adler de psihologii ger-mani Eduard Spranger şi William Stern68. Potrivit concepţiei adleriene, este cu neputinţă să ne reprezentăm o viaţă psihică în absenţa unui scop (ceea ce, desigur, este întru totul adevărat), dar scopul conceput de dânsul este un determinant nedeterminat, un impuls obscur, iraţional, căruia, cu toată „imanenţa” invocată, numai Dumnezeu i-ar putea da de capăt. „Viaţa psihică a omului – scrie el – esfe determinată de un scop. Nici un om nu poate gândi, simţi, voi sau chiar visa, fără ca toate acestea să fie determinate, condiţionate, limitate, dirijate de un scop care îi stă în faţă”.</p>
               <p rend="justify">Promovând o asemenea concepţie asupra vieţii psihice, Adler formulează o serie de „legi” şi „reguli”, cum ar fi următoarele: „Da-că privim mai îndeaproape problema, vom descoperi următoarea lege care guvernează dezvoltarea oricărui eveniment psihic: nu putem gândi, simţi, voi sau acţiona fără să avem în minte un scop”70; „orice fenomen psihic, dacă este să ne ofere înţelegerea persoanei respective, poate fi sesizat şi descifrat numai dacă este privit ca o pregătire pentru un scop”71; „am dori să propunem următoarea regulă: de îndată ce scopul unei activităţi psihice sau planul ei de viaţă a fost identificat, putem pretinde că întreaga dinamică a părţilor sale constituente va coincide cu scopul sau cu planul de viaţă”.</p>
               <p rend="justify">Scopul poate fi conceput ca fix, ca transformabil sau ca unul integral substituibil, dar, oricum, „psihologia individuală” priveşte toate fenomenele psihice ca fiind îndreptate spre un scop, direcţia mişcării acestor fenomene fiind eminamente viitorologică. „Psihicul</p>
               <p rend="justify">—  Subliniază Adler – nu se supune nici unei legi naturale, deoarece scopul care îi stă înainte nu este imuabil, ci variabil. Când însă cineva întrezăreşte un scop, mişcarea psihică are loc în mod necesar, ca şi cum ar guverna aici o lege a naturii după care suntem constrânşi să acţionăm. Totuşi, în viaţa psihică nu există nici o lege naturală, ci în acest domeniu omul însuşi îşi face legile”73. Astfel Adler (cel puţin în cazul de faţă, căci vom vedea că el nu este consecvent) taie legăturile care conexează psihicul la mişcarea şi transformarea universală a materiei, reînviind concepţia liberului-arbitru, pe urmele lui Jung &amp; Comp., dar în mod independent de şcoala aceasta „cu antecedente teologice”74, a „psihologiei analitice” jungiene. „Cauza eficientă, atât de fecundă în domeniul materiei – notează Madeleine Ganz —, nu ar putea face faţă în acela al psihicului. De aceea psihologia adleriană face apel în plus la cauza finală. Când un copil, de exemplu, nu spune adevărul, ea se întreabă nu numai «care este cauza minciunii?», ci şi «care este scopul pe care îl urmăreşte el în felul acesta?» Deoarece tot ceea ce face un individ o face spre a atinge un scop pe care şi-i dă el însuşi, în mod conştient sau inconştient”15. Madeleine Ganz nu greşeşte deloc atribuindu-i lui Adler asocierea explicaţiei finaliste cu cea cauzală, pentru că, în contradicţie cu declaraţiile sale ritoase, de care am luat act mai sus, el nu renunţă şi nu poate renunţa la explicaţiile cauzale cele mai autentice, după cum nici în perimetrul fantezist al determinismului intrapsihic nu poate rămâne, deşi îşi propune acest lucru. Ca şi în cazul problemei individualităţii, el îşi autoamendează de fapt propriile teorii, obligat de logica naturală a faptelor.</p>
               <p rend="justify">Fără îndoială, impresia cea mai clară pe care ne-o lasă formulările obişnuite ale lui Adler este aceea că el se situează ferm pe poziţiile finalismului şi determinismului intrapsihic. „Individul – scrie el, de pildă – este determinat de structura stilului său de viaţă.</p>
               <p rend="justify">De legile acestuia ascultă de acum înainte şi pe durata întregii existenţe, sentimentele, emoţiile, gândurile şi acţiunile. Activitatea creatoare a stilului de viaţă îşi începe opera. Pentru a se facilita această activitate, sunt elaborate reguli, principii, trăsături de caracter şi o concepţie asupra lumii. O schemă bine determinată a apercepţiei se stabileşte, iar concluziile, acţiunile sunt divizate în plină concordanţă cu această formă finală ideală la care aspiră. Ceea ce în conştient se dezvăluie ca nefiind factor de perturbaţie, ca acţionând în conformitate cu acest sens, este menţinut aici. Restul este uitat, diminuat sau acţionează ca un model inconştient, sustras mai mult decât de obicei criticii sau comprehensiunii. Rezultatul (final al acestei scheme, fie că întăreşte liniile dinamice conştiente, fie că le anihilează sau le paralizează printr-o reacţiune, conducând astfel la conflicte prin inhibiţie, este întotdeauna determinat mai dinainte de către stilul de viaţă”76. O primă observaţie care se impune este aceea că Adler admite de fapt refularea în forma descrisă şi teoretizată de Freud. Observăm, în al doilea rând, că ne aflăm în faţa unui „model” de determinism strict intrapsihic, fenomenele psihice fiind explicate prin ele însele în interiorul unuia şi aceluiaşi individ, care îşi fixează scopurile şi „stilul de viaţă” în calitate de variabilă absolut independentă, autocreatoare de variabile dependente. Nu este atunci de mirare că, pentru înţelegerea individului, pentru diagnosticarea fenomenelor psihice, Adler invocă nu metodele ştiinţei, ci „facultatea de divinaţie”. Cum subliniază şi Josef Rattner, Adler preconizează o cunoaştere a omului bazată pe pura „comprehensiune”, î 7a Wilhelm Dilthey (Ideen iiber eine beschreibende und zergliedernde Psychologie, 1894), pe „empatie”, indicând drept ajutoare în această direcţie pe marii scriitori (Shakespeare, Goethe, Ibsen, Dostoevski etc.) şi minimalizând utilizarea testelor77 şi a metodelor de investigaţie psihologică obiectivă în general.</p>
            </div>
            <div type="div2" rend="P13">
               <head>6. PRIMATUL DIMENSIUNII SOCIALE. </head>
               <p rend="justify">Breşele determinist-cauzale, foarte largi în definitiv, pe care Adler însuşi le face în teoria sa declarat finalistă, îşi găsesc explicaţia în abordarea fenomenelor prin prisma realităţilor sociale, a existenţei sociale a omului, în societate indivizii nu se pot mişca numai pe baza „motoarelor” lor interioare, fără carburantul relaţiilor interpersonale şi, deci, fără intervenţia unor cauze exogene, care infirmă precara construcţie teoretică a determinismului intrapsihic. Examinând în mod pertinent esenţa socială a vieţii psihice („soziale Beschaffenheit des Seelenlebens”), Adler pare să uite toate aserţiunile sale finaliste.</p>
               <p rend="justify">         „Viaţa psihică a omului – scrie el de data aceasta – nu este în stare să se guverneze în mod liber, ci se găseşte în permanenţă înaintea unor sarcini stabilite de undeva din afară. Toate aceste sarcini sunt inseparabil legate de logica vieţii în comun a oamenilor, condiţia esenţială care acţionează neîntrerupt asupra individului şi care nu se lasă influenţată de el decât într-o anumită măsură”78. Suntem, aşadar, la antipodul finalismului exclusivist, Adler neezitând acum să recunoască faptul că viaţa psihică a omului este determinată de existenţa socială. Iar ceva mai încolo Adler arată că „cerinţele colectivităţii au reglat în aşa fel relaţiile dintre oameni, încât ele au apărut de la bun început ca un «adevăr absolut» 79, de la sine înţeles, axiomatic. Deoarece societatea a preexistat vieţii individuale a oamenilor. Nu există în istoria culturii umane nici o formă de viaţă fără caracter social. Nicăieri oamenii nu au apărut altfel decât în societate”80. În DerSinn des Lebens, sinteză a întregii sale opere, el chiar susţine că este necesar să se aibă în vedere „natura factorului exogen care a declanşat simptomele morbide”81, deschizând prin aceasta câmp de acţiune determinismului social în practica psihoterapeutică. Extrem de semnificativ în acest sens este faptul că, în Psihologia şcolarului greu educabil, Adler mărturiseşte că, oricând i se prezintă un caz dificil (un nevrotic, un criminal), el se străduieşte să descopere „cauzele adevărate” ale acţiunilor greşite, anti-sociale82. Din cazurile descrise şi discutate în această carte reiese că aşa-numitul „stil de viaţă” nu este nicidecum o construcţie arbitrară a individului (o „liberă determinare”, cum se exprimă J. Rattner, sau mai curând o „autodeterminare”), ci o structură subiectivă rezultată din interacţiunea cauzală cu un mediu de viaţă dat. Ca să nu mai vorbim de faptul că atunci când prescrie acţiuni pedagogice de reprofilate a „stilului de viaţă” Adler are în vedere factorii genera-tori ai unui alt comportament, deci cauze eficiente, bineînţeles refractate prin „stilul de viaţă” a cărui remediere se are în vedere, ceea ce, fără îndoială, este întru totul rezonabil. „Educatoarele – scrie el – iau în primire copii pe care nu-i putem compara cu o pagină nescrisă. La o anumită vârstă copiii posedă deja o individualitate’.</p>
               <p rend="justify">Din felul în care lucrează în această direcţie Adler şi colaboratorii săi, determinând la copil „prize de conştiinţă” şi lăsându-i iniţiativa corijării conduitei, precum şi din structura dialogului psihoterapeut-pacient, înţelegem că „psihologia individuală” este în realitate o psihologie centrată pe problematica socială a omului, pe necesitatea integrării sociale a individului, pe linia de forţă a unui sănătos „sentiment de comuniune socială”. „Adler simţea – remarcă pe bună dreptate Harold H. Mosak – că omul nu poate fi înţeles decât ca fiinţă socială. În consecinţă, de-a lungul întregii sale cariere a privit problemele omului în legătură cu sarcinile vieţii”.</p>
               <p rend="justify">Putem spune, în concluzie, că punctele de maximă rezistenţă ale operei lui Alfred Adler sunt de fapt situate în afara psihologiei propriu-zise, în etica sa socializantă şi în pedagogia sa. Dacă „descoperirile” şi „inovaţiile” sale în psihologie nu sunt adesea decât simple reformulări sau travestiri terminologice ale unor idei ale lui Freud, ambiţia originalităţii şi a surclasării adversarilor ducându-1 la unele incongruenţe şi inconsecvenţe flagrante, în schimb el a avut vocaţie de educator, soluţionând cu succes numeroase cazuri dificile (a se vedea, între altele, cele două volume Heilen und Bilden, scrise în colaborare cu Cari Furtmiiller şi E.</p>
               <p rend="justify">Wexberg sau Individualpsychologie în der Schule), pe linia integrării sociale, pe care o prescrie încă din prima copilărie.</p>
               <p rend="justify">Centrele de consultaţii psihopedagogice înfiinţate de el la Viena şi acele „Childhouses” organizate mai târziu în S. U. A. urmăreau să imprime copiilor un solid comportament social, punând accentul nu pe instruire, nu pe informaţie („tete bien pleine”), ci pe formaţie (, tete bien faite’”), întocmai ca Montaigne, Rousseau, Pestalozzi sau Froebel.</p>
               <p rend="justify">Marile probleme ale vieţii sunt, după Adler, trei: viaţa în societate, munca şi iubirea, deoarece – ne explică el – „fiinţa umană privită ca produs al acestei planete nu şi-a putut menţine şi dezvolta relaţiile cu restul lumii decât prin încorporarea în comunitate, prin aportul material şi spiritual pe care i-1 furnizează acesteia, prin diviziunea muncii, prin efort susţinut şi printr-o propagare suficientă a speciei”86. Ca şi pentru Pestalozzi, pentru Adler mama este aceea care are datoria sacră de a-şi educa copiii în acest spirit.</p>
               <p rend="justify">Este de remarcat că, mai evident decât în cazul freudismului, Adler pune problema probabilităţii statistice a comportamentului uman, cu toate că şi aici el opune în mod tranşant probabilitatea şi cauzalitatea, găsindu-le incompatibile. „Aşa cum am arătat – scrie el —, există şi alte handicapuri care, ca şi faptul de a răsfăţa un copil, împiedică dezvoltarea sentimentului de comuniune socială. Luând în considerare aceste obstacole, trebuie, o dată mai mult, să respingem orice principiu fundamental, direcţional sau cauzal, văzând în manifestarea lor numai un element înşelător care poate fi exprimat în termenii unei probabilităţi statistice. Diversitatea şi singularitatea fiecărei manifestări individuale nu trebuie să ne scape. O manifestare de felul acesta este expresia puterii creatoare, aproape arbitrare, a copilului în formarea legii sale dinamice”87. Cu toate acestea, cauzalitatea este manifest implicată, şi încă din exterior (răsfăţarea copilului de către părinţi). Deşi se impune să nu confundăm noţiunea de probabilitate cu aceea de posibilitate, cu toată marea asemănare dintre ele88, gradul de probabilitate fiind în funcţie de realitate, nu riscăm atunci când admitem corelaţia cauzalităţii cu statisticitatea, pentru că există realmente raporturi cauzale statistice, cu caracter probabilist. „Coeficientul mai mare sau mai mic de certitudine în cadrul probabilităţii – observă Ion Tudosescu – variază direct proporţional cu funcţia de distribuire a parametrilor cauzali şi condiţionali, necesari şi întâmplători, caracteristică stării iniţiale. Nu putem prevedea cu certitudine absolută starea viitoare a sistemului, dar, o dată desfăşurată (realizată) una din posibilităţile sale, această stare (finală) constituie efectul stării iniţiale cu care se găseşte într-un raport cauzal (genetic) obiectiv. În acest raport cauzal, efectul nu a depins numai de cauza iniţială care I-a produs, deşi aceasta arc un rol primordial în producerea sa. Într-o mai mare sau mai mică măsură (aici apare probabilitatea, necoincidenţa relativă a cauzei şi efectului), efectul este generat deopotrivă atât de cercul iniţial de condiţii şi cauze, cât şi de complexele ulterioare de interacţiune şi factorii aleatori care însoţesc procesul respectiv”.</p>
               <p rend="justify">Oricum, Adler are meritul major de a fi luat în considerare problema legilor probabiliste ale comportamentului uman, depăşind din acest punct de vedere determinismul de fapt nestatistic al psihanalizei lui Sigmund Freud, în care totuşi Norbert Wiener vedea un reprezentant al probabilismului modern90, având pesemne în vedere impondera-bilele pe care le-a introdus în analiza determinării multiple („supra-determinare”) a comportamentului.</p>
               <p rend="justify">Unii exegeţi I-au comparat pe Alfred Adler cu Socrate, în favoarea „socratismului” său fiind invocate, pe lângă adoptarea imperativului cunoaşterii de sine, unele similitudini superficiale (pasiunea cu care Adler dialoga în agora, lipsa sa de entuziasm pentru exprimarea în scris etc). În realitate, „socratismul” său este unul mai de adâncime, la Adler cunoscutul precept Gnothi seauton (Cunoaşte-te pe tine însuţi f) căpătând pe parcurs dimensiuni de profundă şi amplă rezonanţă socială: Cunoaşteţi-vă unii pe alţii!</p>
               <p rend="justify">Acesta este, la urma urmei, mesajul major al întregii sale opere.</p>
               <p rend="justify">         „Oamenii – scrie Adler – ar duce o viaţă în comun mult mai bună dacă cunoaşterea omului ar fi mai profundă, deoarece anumite forme perturbatoare ale vieţii în comun ar fi suprimate, forme care sunt astăzi posibile pentru că nu ne cunoaştem unii pe alţii”.</p>
               <p rend="justify">Preceptul adlerian înseamnă, desigur, mult mai mult decât acela al lui Socrate în orizontul existenţei reale şi al conduitei realiste, din moment ce până şi simpla cunoaştere de sine este, după cum o demonstrează studiile moderne92, esenţialmente condiţionată de descifrarea propriilor relaţii sociale definitorii, ceea ce echivalează, în definitiv, cu cunoaşterea semenilor cu care avem de-a face şi care au de-a face cu noi.</p>
               <p rend="justify">Dincolo de teorie şi de „sistem”, cititorul găseşte în cărţile lui Alfred Adler extrem de penetrante şi exacte observaţii caracte-rologicele o mare utilitate în orientarea practică pe planul relaţiilor sociale concrete în care fiecare om se află necesarmente angajat, ca fiinţă prin excelenţă socială, după cum va găsi şi o sănătoasă pedagogie a integrării şi a colaborării, bazată pe etica datoriei, de perpetuă actualitate.</p>
               <p rend="justify">Dr.</p>
               <p rend="justify">NOTE</p>
               <p rend="justify">1  J. P. Chaplin, T. S. Krawiec, Systems und Theories of Psychology, Holt, Rinehart &amp; Winston, New York, 1968, p.</p>
               <p rend="justify">2  Sigmund Freud, Zur Geschichte derpsychoalalitischen Bewegung, Werner Fritsch, Miinchen, 1966, p.</p>
               <p rend="justify">3  Alfred Adler a văzut lumina zilei Ia7 februarie 1870, într-o familie mic-burgheză, care locuia la periferia Vienei. Tatăl său se ocupa cu comerţul de cereale, având de crescut patru băieţi şi două fete. Între aceştia, Alfred era al doilea născut, un copil foarte plăpând, rahitic. De mic I-au impresionat puternic boala şi moartea. Nu avea decât 4 ani când unul din fraţii săi a murit lângă dânsul, în patul în care dormeau împreună. Acest fapt, ca şi sănătatea mereu şubredă a mamei sale, pe care el dorea din toată fiinţa s-o poată însănătoşi, i-au trezit de timpuriu interesul pentru medici şi medicină. Chiar el afirmă că încă de pe atunci a luat hotărârea de a deveni medic, orientare care a rămas definitivă. În anul 1895 absolvea cu succes facultatea de medicină din Viena, specializându-se în oftalmologie. În 1898, ca urmare a preocupărilor sale de larg orizont social, publică o broşură de sfaturi medicale pentru croitori (Gesundheisbuch fur c/as Schneidergcwebe), în care semnificative sunt relaţia pe care o stabileşte între starea de sănătate şi „starea economici” a populaţiei, precum şi concepţia sa despre om ca „produs social” („als Gcselschaftsprodukt”). Un rol aparte în evoluţia pe plan profesional a tânărului oftalmolog vienez I-a avut însă Freud, căruia, între anii 1902-1908, i-a fost un discipol mai mult sau mai puţin credincios şi de care, în 1911, s-a separat cu mare vâlvă, împreună cu adepţii săi, respingând viziunea exagerat sexuali stă a freudienilor „ortodocşi”şi trasând treptat coordonatele aşa-numitei „psihologii individuale”, pe care Adler a propagat-o cu o rară râvnă până la sfârşitul vieţii. Din amul 1912 începe să organizeze în zeci de şcoli vieneze centre de consultaţii psihopedagogice, bazate pe propria sa concepţie asupra naturii umane şi a educabilităţii copiilor. După ce, ca reacţie imediată la rupturai cu psihanaliza freudiană, constituise de urgenţă mai întâi o „Asociaţie pentru psihanaliza liberă” (, Verein fiir freie Psychoanalyse”), ulterior creează „Societatea de psihologie individuală”</p>
               <p rend="justify">         (1912), iar doi ani mai târziu (1914) Internationale Zeitschrift fiir Individualpsychologie, puiblicaţie care a contribuit asiduu la cristalizareaorientării noii şcoli, adleriene. Punând apoi în practică planul „cuceririi Americii”, unde Freud căilcase victorios încă în anul 1909, începând din 1925 Adler întreprinde to&gt;t mai frecvente călătorii peste Atlantic, ţinând conferinţe în mai multe orraşe din Statele Unite ale Americii, unde în cele din urmă se şi stabileşte. Din 1927 (anul apariţiei cărţii Cunoaşterea omului) i se oferă posibililtatea de a line un curs de psihologie medicală la Columbia University şi la New York Medical Center, pentru ca în anul 1932 să ocupe un post de „visiting professor” la Long Island College for Medicine. Trei ani mai târziu, când devine cetăţean american cu drepturi depline, fondează Journal of Individual Psychology. Moare la 28 mai 1937, la Aberdeen, în Scoţia, unde venise să conferenţieze pe teme de psihologie individuală. A decedat în plină stradă, nu departe de hotelul la care trăsese, răpus de un fulgerător atac de apoplexie. Principalele sale scrieri sunt: Studiu asupra inferiorităţii organelor (1907), Cu privire la caracterul nevroticilor (1912), A vindeca şi a educa (1914, în colaborare cu Cari FurtmiiHer), Practica şi teoria psihologiei indi viduale (1920), Cunoaşterea omului (1927), Psihologia individuală în şcoală (1929), Psihologia şcolarului greu educabil (1930) şi Sensul vieţii (1933).</p>
               <p rend="justify">4  J. L. Moreno, Fondements de la sociometrie, P. U. F., Paris, 1970, p.</p>
               <p rend="justify">5  Cf. Paul Plottke, Avant-propos la Alfred Adler, Le temperament nerveux, Payot, Paris, 1970, p. 7; vezi şi Oliver Brachfeld, Einleitung, în Alfred Adler, Menschenkenntnis, Fischer Biicherei, Frankfurt am Main, Hamburg, 1966, p.</p>
               <p rend="justify">6/fc&gt;idem, p.</p>
               <p rend="justify">7  Manes Sperber crede că „ruptura” cu Freud a fost determinată de un „important element caracterologic”: „Adler, cu 14 ani mai tânăr decât Freud, nu-i putea recunoaşte pe acesta drept autoritate paternă. El era mai degrabă înclinat. să vadă în el un frate mai mare” (Manes Sperber, Alfred Adler oder das Elend der Psychologie, Fischer Taschenbuch Verlag, Frankfurt am Main, 1971, p. 40).</p>
               <p rend="justify">8  Herbert Schaffer, Avertisment du traducteur, în Alfred Adler, Le sens de la vie, Payot, Paris, 1968, p.</p>
               <p rend="justify">9  Clifford Allen, Les decouvertes modernes de la psychiatric Payot, Paris, 195 l, p.</p>
               <p rend="justify">10 M. Laignel-Lavastine, Preface a 1 ‘edition francaise, în A. Adler, Le sens de la vie, p.</p>
               <p rend="justify">1! Alfred Adler, Le sens de la vie, p.</p>
               <p rend="justify">12 Alfred, Adler, Ober den Nervosen Character. Grundzuge einer vergleichenden Individualpsychologie und Psychotherapie, Verlag von J. F. Bergmann, Wiesbaden, 1919, p.</p>
               <p rend="justify">U  Ibidem, p.</p>
               <p rend="justify">14 Sigmund Freud, op. Cit., p.</p>
               <p rend="justify">15 Clifford Allen, op. Cit., p.</p>
               <p rend="justify">16 Ibidem, p.</p>
               <p rend="justify">17 Oliver Brachfeld, op. Cit., p.</p>
               <p rend="justify">18 Alfred Adler, Menschenkenntnis, Verlag von S. Hirzel, Leipzig, 1927, pp.77-</p>
               <p rend="justify">19/6/dem, pp.79-</p>
               <p rend="justify">20 Alfred Adler, Uberden Nervosen Character, p.</p>
               <p rend="justify">21 Idem, The Practice and Theory of Individual Prychology, Harcourt, Brace and Company, New York, Kegan Paul, Trench, Trubner &amp; Co Ltd.</p>
               <p rend="justify">London, 1932, p. V.</p>
               <p rend="justify">22 Idem, Praxis und Theorie der Individualpsychologie, Verlag von J. F. Bergman, Miinchen, 1924, p.</p>
               <p rend="justify">23 Apud Paul Plottke, op. Cit., p.</p>
               <p rend="justify">24 Madelain e Ganz, La psychologie d’Alfred Adler et le develop-pement del’enfant, Delachaux et Niestle, Neuchâtel, 1936, p.</p>
               <p rend="justify">25 Alfred Adler, Praxis und Theorie der Individualpsychologie, Vorwort zur ersten Auflage, p.</p>
               <p rend="justify">26 Idem, Menschenkenninis, p.</p>
               <p rend="justify">27 Sigmund Freud, op. Cit., p.</p>
               <p rend="justify">28 Alfred Adler, Le sens de la vie, p.</p>
               <p rend="justify">2  9 Idem, Menschenkenntnis, p.</p>
               <p rend="justify">3  0 fcidem, pp.32-33. P&gt; 3 1 Sigmund Freud, op. Cit., p.</p>
               <p rend="justify">32 Alfred Adler, Le sens de la vie, p.</p>
               <p rend="justify">3  3 ibidem, p.</p>
               <p rend="justify">34 Genu valgutn, diformitate constând din devierea axei gambei în afară faţă de axa femurului, în aşa fel încât ele formează un unghi obtuz deschis în afară; în cazul că diformitatea este bilaterală, bolnavul are picioarele în X, cu genunchii lipiţi. Genu varum, diformitate în care devierea este inversă faţă de genu valgum, bolnavul având picioarele în O, cu genunchii la distanţă unul de altul. Pes valgus, diformitate a piciorului constând din deviaţia sa în afară faţă de axa gambei, pe când pes varus constă într-o deviaţie înăuntru a piciorului faţă de axa gambei.</p>
               <p rend="justify">35 „eine verstărkte visuellePsyche”, în textul original.</p>
               <p rend="justify">3  6 Alfred Adler, Uberden Ncrvosen Character,?</p>
               <p rend="justify">37 Idem, Praxis und Theorie der Individualpsychologie, ^.</p>
               <p rend="justify">38 Idem, Le sens de la vie, p.</p>
               <p rend="justify">39 Idem, Die Technik der Individualpsychologie, Zweiter Teil. Die Seele des schwehrerziehbaren Schulkindes, Fischer Taschenbuch Verlag, Frankfurt am Main, 1974, p.</p>
               <p rend="justify">4  0 Idem, Le sens de la vie, p.</p>
               <p rend="justify">4  1 Idem, Menschenkenntnis, p.</p>
               <p rend="justify">42 Idem, Die Seelc des schwerczichbaren Schulkindes, p.</p>
               <p rend="justify">4  3 în mod greşit vorbeşte dr. Constantin Gorgos despre „neurologul şi psihiatrul austriac” Alfred Adler {Dicţionar enciclopedic de psihiatric, voi. I, Editura Medicală, Bucureşti, 1987, p. 79). Gratuită este şi afirmaţia că Adler este „un autor prolific”, candel nu a publicat mai mult de 17 cărţi, din care trei în colaborare, multe din ele de dimensiuni reduse. Adler este mai degrabă prolix decât prolific. El nu se apuca cu plăcere de scris şi nu-i preocupa ţinuta stilistică a textului pe care îl semna. Unele din cărţile sale au apărut numai datorită faptului că s-au găsit auditori care să-i stenografieze conferinţele, cum este şi cazul lucrării de faţă, Cunoaşterea omului, „salvată” pentru posteritate de un anume Broser.</p>
               <p rend="justify">4  4 Alfred Adler, Menschenkcnntsis, ţy. 128-</p>
               <p rend="justify">4  5 Cf. Pau l Plottke, op. Cir., p.</p>
               <p rend="justify">4  6 Alfred Adler, op. Cir., pp. 145-</p>
               <p rend="justify">4  7 Josef Rattner, Individualpsychologie, Rinehardt, Miinchen/Basel,.</p>
               <p rend="justify">4  8 „Cauz a micilo r variaţii car e s e găsesc într e vârstele apropiat e ale aceluiaşi sex cu privire la temperament – scrie şi Dimitrie Todoranu – trebuie căutată în faptul că structura temperamentului este strâns conexată de chimismul organismului şi de structura lui somatică considerată în totalitatea sa. Acest chimism rămâne, în condiţii normale de viaţă, aproape acelaşi în decursul vieţii individuale. N u m a i bolile, fie psihice, fie fiziologice, pot aduce o transformare radicală a chimismului interior şi prin aceasta a configuraţiei temperamentului” (Psihologia temperamentului.</p>
               <p rend="justify">Cluj, 1921, p. 118).</p>
               <p rend="justify">4  9 Alfred Adler, Menschenkenntnis, p.</p>
               <p rend="justify">5  0 Ibidem, pp. 147-</p>
               <p rend="justify">51/bide/n, p.</p>
               <p rend="justify">52 Alfred Adler, Social Merest, Faber B Faber, 1938, p.</p>
               <p rend="justify">53 Alfred Farau, Herber t Schaffer, La psychologie des profondeurs des origines a nosjours, Payot, Paris, 1960, p.</p>
               <p rend="justify">54 Alfred Adler, Le sens de la vie, pp. 22-</p>
               <p rend="justify">5  5 Idem, Menschenkenntnis, pp. 2 1 -</p>
               <p rend="justify">5  6 Ibidem, p.</p>
               <p rend="justify">57 Alfred Adler, Ober den Nervoscn Character,?</p>
               <p rend="justify">5  8 Ibidem, p.</p>
               <p rend="justify">5  9 Ibidem, p.</p>
               <p rend="justify">6  0 Ibidem.</p>
               <p rend="justify">6  1 7b/dem, p.</p>
               <p rend="justify">6  2 Ibidem, p.</p>
               <p rend="justify">63/5jdem, p.</p>
               <p rend="justify">64 Ernes t Acppli, Psychologie du conscient el del’inconscient, Payot, Paris, 1953, p.</p>
               <p rend="justify">65 Alfred Adler, Le sens dc la vie, p.</p>
               <p rend="justify">6h Idem, Die Seek des schwererziehbaren Schulkindes, p.</p>
               <p rend="justify">6  7 Ion Tudosescu, Determinismul şi ştiinţa, Editur a Ştiinţifică, Bucureşti, 1971, p.</p>
               <p rend="justify">6  8 Madelein e Ganz, op. Cit., p.</p>
               <p rend="justify">6  9 Alfred Adler, Menschenkenntnis, p.</p>
               <p rend="justify">70 Idem, Praxis und Theorie der Individualpsychologie, p.</p>
               <p rend="justify">7  1 Ibidem, p.</p>
               <p rend="justify">12Ibidem, p.</p>
               <p rend="justify">7  3 Alfred Adler, Menschenkenntnis, p.</p>
               <p rend="justify">74 Sigmund Freud, Zur Geschichtc der Psychoanalytischen Benegung, p.</p>
               <p rend="justify">7  5 Madelein e Ganz, op. Cit., p.</p>
               <p rend="justify">76 Alfred Adler, Die Seele des schwererziehbaren Schulkindes, p.</p>
               <p rend="justify">77JosefRattner, op. Cit., p.</p>
               <p rend="justify">7  8 Alfred Adler, Menschenkenntnis, pp. 18-</p>
               <p rend="justify">79 „Es gibt heine absolute Wahrheit, was aber einer solchen noch am năchsten kommt, ist die Gemeinschaft” este, după Oliver Brachfeld (op. Cit., p. 7), una din tezele adleriene cardinale, tipică pentru ansamblul concepţiei sale.</p>
               <p rend="justify">80 Alfred Adler, Der Sinn des Lebens, Wien, 1933, p.</p>
               <p rend="justify">81 Idem, Le sens de la vie, p.</p>
               <p rend="justify">82 Idem, Die Seek des schwerernehbaren Schulkindes, p.</p>
               <p rend="justify">83 Ibidem, p.</p>
               <p rend="justify">84 Harold H. Mosak (ed.), Alfred Adler: His Influence on Psychology Today, Noyes Press, Park Ridgs, New Jersey, 1973, p. V.</p>
               <p rend="justify">85 Leonard Gavriliu, Alfred Adler şi problema integrării precoce a copilului, comunicare la Sesiunea de comunicări ştiinţifice a Institutului Pedagogic din Constanţa, 22-23 octombrie.</p>
               <p rend="justify">86 Alfred Adler, Le sens de la vie, p.</p>
               <p rend="justify">87 Ibidem, p.</p>
               <p rend="justify">88 Anton Dumitriu, Logica polivalentă. Editura Enciclopedică</p>
               <p rend="justify">Română, Bucureşti, 1971, p.</p>
               <p rend="justify">8  9 IonTudosescu, op. Cr’t., p.</p>
               <p rend="justify">90 Norbert Wiener, Cybernetique et societe. L’usage humain des autreshumaines, Union Generale d’editions, Paris, 1962, pp. 10-</p>
               <p rend="justify">91 Alfred Adler, Menschenkenntnis, p.</p>
               <p rend="justify">9  asile Pavelcu, Invitaţie la cunoaşterea de sine, Editura Ştiinţifică, Bucureşti, 1970, a se vedea paragraful „Paradoxul cunoaşterii de sine”, pp.60-</p>
               <p rend="justify">CUVÂNT ÎNAINTE.</p>
               <p rend="justify">Cartea de faţă încearcă să prezinte celor mai largi cercuri de cititori bazele de nezdruncinat ale psihologiei individuale şi valoarea acestora pentru cunoaşterea omului, ca şi însemnătatea pe care o au pe planul relaţiilor interumane şi al organizării propriei noastre vieţi. Am adunat aici prelegeri pe care le-am ţinut în faţa unui public de mai multe sute de persoane, într-un cămin cultural popular din Viena. Principala sarcină a acestei cărţi constă în a ne face să înţelegem neajunsurile activităţii şi creaţiei noastre pe plan social, arătând cum decurg acestea din conduita eronată a individului; problema care se pune este ca acesta să-şi recunoască erorile şi să obţină o mai bună integrare a sa în mediul social.</p>
               <p rend="justify">Fără îndoială, erorile sunt regretabile şi dăunătoare în profesie şi în domeniul cercetării ştiinţifice. În domeniul cunoaşterii omului, ele sunt însă de-a dreptul periculoase. Sper că acei conştiincioşi colaboratori care contribuie la progresul ştiinţei noastre vor ţine seama câtuşi de puţin de constatările şi experienţa prezentate aici, cum au făcut-o şi în cazul lucrărilor mele anterioare.</p>
               <p rend="justify">Mă simt dator să aduc mulţumirile mele cele mai profunde domnului doctor în ştiinţe juridice Broser. Nu exagerez afirmând că, fără ajutorul său, cartea aceasta numai cu greu ar fi putut vedea lumina tiparului.</p>
               <p rend="justify">Îi mulţumesc, de asemenea, fiicei mele, dr. Alexandra Adler, pentru revizuirea corecturilor şi pentru finisarea, în acelaşi timp, a textului.</p>
               <p rend="justify">Editorul S. Hirzel a favorizat într-un mod exemplar apariţia cărţii şi i-a pregătit o discretă publicitate, psihologia individuală fiindu-i deosebit de recunoscătoare pentru aceasta.</p>
               <p rend="justify">Prelegerile noastre urmăresc să aprindă o lumină pe drumul pe care înaintează umanitatea.</p>
               <p rend="justify">Londra, 24 noiembrie 1926 dr.</p>
               <p rend="justify">PARTEA GENERALĂ.</p>
               <p rend="justify">INTRODUCERE</p>
               <p rend="justify">         „Caracterul omului este destinul său.”</p>
               <p rend="justify">HERODOT.</p>
               <p rend="justify">Principiile cunoaşterii omului sunt de aşa natură încât să nu permită generarea unei prea mari infatuări şi trufii. Dimpotrivă, adevărata cunoaştere a omului nu poate să inspire decât o anumită modestie, prin aceea că ne demonstrează că avem de-a face cu o sarcină de o excepţională însemnătate, la a cărei îndeplinire umanitatea lucrează chiar de la începuturile civilizaţiei, fără a o fi abordat în mod sistematic, cu o clară conştiinţă a scopului, în aşa fel încât vedem mereu ieşind în faţă numai câţiva oameni mari, ici-colo, care au dispus de o mai bună cunoaştere a omului în comparaţie cu media. Atingem aici un punct sensibil: dacă verificăm pe neaşteptate gradul de cunoaştere a omului într-un eşantion oarecare, constatăm că majoritatea subiecţilor îşi declină competenţa în această materie.</p>
               <p rend="justify">Nimeni nu se poate lăuda cu o profundă cunoaştere a omului. Această situaţie ţine de existenţa noastră individualistă. Se poate afirma că niciodată oamenii nu au trăit mai izolaţi decât azi. Încă din copilărie avem prea puţine raporturi între noi, o slabă coeziune. Familia ne izolează. Întregul nostru mod de viaţă ne refuză contactul mai intim cu semenii noştri, care este de o absolută necesitate în elaborarea unei arte cum este cunoaşterea omului. Cele două elemente se află în interdependenţă: nu putem restabili contactul cu ceilalţi oameni pentru că, în lipsa unei mai bune comprehensiuni mutuale, ei ne dau impresia a ceva cât se poate de străin.</p>
               <p rend="justify">Consecinţa cea mai gravă a acestui neajuns este renunţarea care survine aproape întotdeauna atunci când se impune să ne comportăm într-un anumit fel cu semenii noştri şi să ducem cu ei o viaţă în comun. Este un fapt adesea dovedit şi subliniat că oamenii trec unii pe lângă alţii şi îşi vorbesc fără a putea găsi un punct de contact, coeziunea necesară, ei tratându-se ca nişte străini, nu numai în vaste-le cadre ale societăţii, ci chiar şi în sânul grupului celui mai restrâns care este familia. Foarte frecvent suntem confruntaţi cu plângerile părinţilor care nu-şi înţeleg copiii şi cu acelea ale copiilor care se consideră neînţeleşi de către părinţii lor. Cu toate acestea, în condiţiile fundamentale ale vieţii umane colective se face simţită o vie înclinaţie spre comprehensiunea reciprocă, pentru că întreaga noastră comportare faţă de aproapele depinde de aceasta. Oamenii ar duce o viaţă în comun mult mai bună dacă cunoaşterea semenului ar fi mai profundă, deoarece anumite forme perturbatoare ale vieţii în comun ar fi suprimate, forme care sunt astăzi posibile pentru că nu ne cunoaştem unii pe alţii, expunându-ne pericolului de a ne lăsa amăgiţi de aparenţe şi de a cădea pradă ipocriziei celorlalţi.</p>
               <p rend="justify">Este necesar acum să vedem de ce tocmai din partea medicinei are loc încercarea de a constitui în acest vast domeniu o disciplină aparte denumită cunoaşterea omului şi care sunt premisele acestei ştiinţe, sarcinile care îi incumbă, rezultatele pe care le putem aştepta de la ca.</p>
               <p rend="justify">Medicina neurologică1 este de-acum o disciplină care, înainte de toate, pretinde o extrem de operativă cunoaştere a omului. Pentru medicul neurolog este necesar ca, în cel mai scurt timp posibil, să-şi facă o idee despre viaţa psihică a bolnavului de nervi. În acest domeniu al medicinei, putem emite o judecată utilă şi putem institui sau propune intervenţii curative numai în cazul în care ne este clar ce se petrece în sufletul pacientului. Superficialitatea este aici absolut contraindicată, eroarea fiind urmată de o sancţionare imediată, după cum, pe de altă parte, aprecierea corectă este, cel mai adesea, urmată de succes. Se impune, aşadar, un examen riguros şi neîntârziat în acest sens. În viaţa socială ne putem foarte lesne înşela în ceea ce priveşte aprecierea unui om. Desigur, de fiecare dată greşeala se plăteşte; se poate totuşi ca reacţia să se producă atât de târziu încât, în majoritatea cazurilor, să nu mai fim în măsură să sesizăm conexi-unile şi să ne tulbure constatarea că o inexactitate în judecarea unui om a dus, fie şi după un deceniu, la grele eşecuri şi vicisitudini. Asemenea împrejurări nu încetează de a ne reaminti necesitatea şi obligaţia de a dobândi şi de a aprofunda cunoaşterea omului.</p>
               <p rend="justify">În cercetările noastre am ajuns repede la concluzia că aceste anomalii, conflicte şi eşecuri pe plan psihic, atât de frecvent inerente cazurilor patologice, de fapt nu au în structura lor nimic străin vieţii psihice a omului aşa-zis normal. Sunt aceleaşi elemente, aceleaşi condiţii, numai că mai reliefate, mai desluşit manifestate şi mai uşor de identificat. Vom putea profita de aceste cunoştinţe şi, prin comparaţie cu viaţa psihică normală, să acumulăm o experienţă care în cele din urmă să ne permită să aruncăm o privire mai pătrunzătoare asupra raporturilor normale. În continuare, avem nevoie de exerciţiu, asociat cu acea dăruire şi cu acea stăruinţă pe care le cere orice vocaţie.</p>
               <p rend="justify">Prima constatare care ni se impune este aceea că stimulenţii cei mai puternici pentru edificarea vieţii psihice a omului provin din cea mai fragedă copilărie. Nu este vorba de o descoperire formidabilă, dat fiind că asemenea constatări au fost făcute de cercetători în toate timpurile. Elementul nou constă în strădania de a corela în mod organic trăirile, impresiile şi luările de atitudine din copilărie, în măsura în care ele se lasă identificate cu fenomenele ulterioare ale vieţii psihice, efectuând o comparaţie între anumite trăiri din prima copilărie şi anumite situaţii şi atitudini de mai târziu.</p>
               <p rend="justify">Deosebit de important este faptul că fenomenele izolate ale vieţii psihice nu pot fi niciodată considerate ca un întreg închis în sine; acestea nu pot fi înţelese decât ca părţi componente ale unui ansamblu indivizibil şi numai dacă încercăm să descoperim linia de orientare a individului, tiparul, stilul său de viaţă, convingându-ne clar că scopul secret al conduitei infantile este identic cu acela al comportării omului în viaţa sa de mai târziu. Pe scurt, se vede cu o surprinzătoare claritate că nu a intervenit nici o modificare din punctul de vedere al activităţii psihice, că, fără îndoială, forma exterioară, concretizarea, traducerea pe plan verbal a aparenţelor din viaţa psihică, cu alte cuvinte, fenomenalul este susceptibil de schimbare, invariabile rămânând însă bazele înseşi, scopul şi dinamica acestuia, tot ceea ce orientează viaţa psihică în direcţia scopului. Când, de exemplu, un pacient face dovada unui caracter anxios, fiind marcat mereu de suspiciune şi înclinând să se ţină de-o parte, nu este greu de stabilit că aceleaşi tendinţe îl caracterizau de pe când avea doar trei sau patru ani, numai că trăsăturile sale de caracter aveau pe atunci simplitatea proprie acelei fragede vârste şi erau lesne de sesizat. În consecinţă, ne-am dat silinţa să ne concentrăm sistematic atenţia în primul rând asupra copilăriei pacientului. Ba chiar am reuşit să presupunem multe lucruri cu privire la copilăria unui om fără ca cineva să ne fi vorbit despre aceasta. Consideram ceea ce vedeam la el ca pe o expresie a primelor sale trăiri din copilărie, trăiri care îl influenţau până şi în plină maturitate. Iar dacă, pe de o parte, aflăm de la cineva ce evenimente din copilărie i s-au păstrat în memorie, acestea ne dau, când sunt corect interpretate, o imagine a tipului de om cu care avem de-a face. Utilizăm, de asemenea, şi o altă constatare, anume aceea că oamenii se detaşează extrem de greu de tiparul2 în care au crescut în primii ani de viaţă. Puţini sunt cei care izbutesc să se abată de la acesta, chiar şi atunci când, la vârsta adultă, viaţa lor psihică se manifestă în alte situaţii de viaţă şi, drept urmare, înregistrează impresii diferite. Aceasta nu echivalează cu o schimbare a tiparului de viaţă; viaţa psihică are întotdeauna acelaşi fundament, omul ne dezvăluie aceeaşi linie de mişcare {Bcwcgungslinie) şi ne permite să ghicim acelaşi ţel în cele două perioade de vârstă, în copilărie ca şi la maturitate, lată de ce se impune să situăm copilăria în centrul atenţiei noastre, iar dacă proiectăm o modificare, nu este necesar să luăm în seamă toate nenumăratele trăiri şi impresii ale unui om, ci mai întâi să-i descoperim tiparul de viaţă şi, pornind de aici, să-i înţelegem modul personal de a fi3 şi, în acelaşi timp, bizarele fenomene patologice care ne interesează.</p>
               <p rend="justify">În felul acesta, examinarea vieţii psihice infantile devine cheia de boltă a ştiinţei noastre, de unde ea îşi trage forţa instructivă.</p>
               <p rend="justify">Există o mulţime de lucrări consacrate studierii primilor ani de viaţă.</p>
               <p rend="justify">Materialele se acumulează, fără a fi supuse unor investigaţii mulţu mitoare; dispunem deci de rezerve pentru o cercetare îndelungată şi oricine poate găsi aici fapte inedite, importante şi demne de interes.</p>
               <p rend="justify">Ştiinţa aceasta constituie pentru noi, totodată, un mijloc de a preveni greşelile; dacă am cultiva o ştiinţă care să nu aibă raţiunea sa de a fi decât în ea însăşi, nu am ajunge la cunoaşterea omului. Pe baza cunoştinţelor noastre înaintăm într-un chip absolut natural pe terenul muncii de educaţie, pe care o slujim de ani şi ani. Educaţia este o mină de aur pentru oricine concepe cunoaşterea omului ca pe o ştiinţă importantă şi doreşte să şi-o însuşească, să o trăiască, să i se consacre; de fapt aceasta nu este nicidecum o ştiinţă livrescă, ci una care nu poate fi învăţată decât în sfera practicii. Trebuie, ca să spunem aşa, să participi la dinamica fiecărui fenomen al vieţii psihice, să-i retrăieşti în forul intim, să-i însoţeşti pe om în bucuriile şi temerile sale, cam la fel cum un bun pictor nu poate întruchipa în trăsăturile celui căruia îi face portretul decât ceea ce a filtrat prin propria sa fiinţa. Este cazul, prin urmare, să concepem cunoaşterea omului ca pe o artă care dispune de multiple instrumente, dar şi ca pe o artă care se juxtapune tuturor celorlalte arte de acelaşi rang şi de care o anumită clasă de oameni, poeţii, s-au folosit din plin.</p>
               <p rend="justify">Aceasta trebuie să ne servească în primul rând la îmbogăţirea cunoştinţelor, dându-ne tuturor posibilitatea unei mai bune şi mai mature dezvoltări pe plan psihic.</p>
               <p rend="justify">O dificultate intervine foarte adesea în acest domeniu, prin faptul că noi, oamenii, suntem extraordinar de sensibili când vine vorba de competenţa noastră în materie de cunoaştere a omului.</p>
               <p rend="justify">Puţini sunt cei care, cu toate că nu au făcut studii în acest sens, să nu se considere buni cunoscători de oameni, şi încă şi mai puţini sunt cei care să nu se declare ofensaţi dacă vrem să-i îndemnăm să facă progrese în cunoaşterea omului. Consimt la aceasta doar cei care, într-un fel sau altul, au ajuns să recunoască valoarea cunoaşterii omului fie prin experienţa propriilor amărăciuni, fie datorită capacităţii lor de a se transpune în trăirile celorlalţi. Rezultă de aici, pentru a ne atinge scopul, necesitatea adoptării unei tactici bine determinate. Căci nimic nu este mai supărător şi nu este privit cu mai multă aversiune decât faptul de a proiecta pe neaşteptate sub ochii cuiva informaţiile dobândite cu privire la viaţa sa psihică. Pe toţi cei care nu doresc să devină antipatici îi vom consilia să se arate prudenţi în această privinţă. Cel mai bun mijloc de a căpăta o proastă reputaţie constă în a te comporta neprevăzător, utilizând în mod abuziv ştiinţa cunoaşterii omului, dându-le, de pildă, de înţeles oamenilor că le ghiceşti gândurile şi sentimentele. La fel de periculos este să-i prezinţi unui profan drept adevăruri definitive4 concepţiile de bază ale acestei învăţături. Chiar şi cei care mai cunosc câte ceva în această materie se simt atunci, pe drept cuvânt, lezaţi. Repetăm, aşadar, ceea ce am spus la început, anume că această ştiinţă cere modestie, excluzând cunoştinţele superficiale sau de prisos, acele atitudini care amintesc de vanitatea copilului care crede că totul îi stă în putinţă. Mult mai îngrijorătoare este o atare atitudine în cazul adultului. De aceea respingem pripeala şi recomandăm autocontrolul, abţinerea de a se lăuda în faţa cuiva cu cunoştinţele dobândite pe planul cunoaşterii omului. Altfel nu am face decât să ridicăm noi dificultăţi în faţa acestei ştiinţe pe calc de constituire, dăunând scopului ei, căci ar trebui să ne împovărăm inevitabil cu greşelile generate de imprudenţa unor novici, oricât de entuziaşti ar fi ei. Să fim mai degrabă circumspecţi şi să nu uităm niciodată că.</p>
               <p rend="justify">Mai presus de toate, ca să putem emite o judecată, trebuie să avem în faţa noastră un tot împlinit şi că o asemenea judecată nu trebuie emisă decât dacă suntem siguri că aducem prin ca un beneficiu cuiva. Căci a formula o judecată, oricât de exactă, într-o formă supărătoare şi la loc nepotrivit, înseamnă a aduce mari prejudicii.</p>
               <p rend="justify">Înainte de a continua aceste consideraţii, se impune să preîn-tâmpinăm o obiecţie care, cu siguranţă, se poate naşte în mintea multora. Când facem afirmaţia că linia vieţii (d/e Lcbenslinie) unui om rămâne neschimbată, lucrul acesta trebuie să pară de neînţeles pentru mulţi, pentru că, în definitiv, fiecare trăieşte în viaţa sa o multitudine de experienţe, care determină modificări ale comportamentului său. Să remarcăm, totuşi, că un fapt de viaţă nu are doar o singură semnificaţie. Este greu de găsit doi oameni care, din una şi aceeaşi experienţă de viaţă, să tragă aceeaşi concluzie practică. Nu orice păţanie ne face mai înţelepţi. Dacă învăţăm să evităm cu succes anumite neplăceri, le opunem cutare sau cutare atitudine. Dar linia după care ne orientăm rămâne neschimbată. Vorn vedea, de-a lungul expunerilor noastre, că, din masa experienţelor sale, omul nu extrage decât o morală strict limitată şi că, privită mai îndeaproape, această morală se adaptează într-un fel sau altul la linia vieţii sale, întărind-o în tiparele sale. Limba a „sesizat” bine situaţia, căci se spune că noi înşine suntem cei care ne facem experienţa, ceea ce arată că fiecare este stăpân pe aprecierea pe care i-o aplică. Zilnic putem constata că oamenii trag de fapt din experienţele pe care le trăiesc concluziile cele mai diverse. Să presupunem, de exemplu, un om care face în mod obişnuit o greşeală oarecare. Chiar dacă reuşim să-i convingem că greşeşte, rezultatele vor diferi de la individ la individ. Se poate ca unul să tragă concluzia că ar fi timpul să se dezbare de obişnuinţa sa. Un altul va riposta că, dat fiind faptul că de atâta amar de vreme acţionează astfel, îi este imposibil să facă altfel. Un al treilea va imputa părinţilor săi greşeala educaţiei primite: va susţine că nimeni nu s-a îngrijit niciodată de dânsul, sau că a fost tratat cu prea multă indulgenţă, sau, dimpotrivă, prea aspru; orice ar fi, el rămâne la modul său de a proceda. La drept vorbind, ultimii doi se dau de gol, arătând că ei înţeleg să dispună de o acoperire, de justificare. În felul acesta, nu fără o aparentă motivare, ei pot totdeauna să se sustragă în mod prevăzător de la autocritică.</p>
               <p rend="justify">Ei nu ar fi niciodată vinovaţi, vina pentru tot ceea ce nu au reuşit ei să facă revenind mereu altora. Neluând în considerare faptul că nu fac nici un efort ca să evite greşeala, ei persistă, nu fără ardoare, în aceasta, pe când educaţia deficitară nu se face vinovată de comportamentul lor decât în măsura în care o vor ei. Semnificaţia multiplă a experienţelor de viaţă, posibilitatea de a trage din ele concluzii divergente ne fac să înţelegem de ce un om nu-şi schimbă felul său de a li (seine Gangart), ci mai degrabă îşi suceşte şi răsuceşte în aşa fel trăirile până când acestea ajung să se ajusteze cu felul său de a fi. Se pare că lucrul cel mai greu pentru om este acela de a se cunoaşte pe sine însuşi şi de a se schimba.</p>
               <p rend="justify">Dacă cineva ar dori să încerce să formeze oameni mai buni, s-ar găsi într-o mare încurcătură în cazul în care nu ar dispune de experienţa şi faptele acumulate ca urmare a cunoaşterii omului.</p>
               <p rend="justify">Poate că va opera, ca şi până atunci, la suprafaţă, crezând că din moment ce lucrul a luat un nou aspect, o altă nuanţă, a reuşit cumva să introducă o schimbare. Prezentând cazurile reale, ne vom putea convinge cât de puţin duc la transformarea practică a unui om asemenea procedee; atât timp cât linia de mişcare a individului nu a suferit ea însăşi o modificare, nu poate fi vorba decât de pură aparenţă, repede spulberată. Procesul schimbării unui om nu este deloc uşor, cerând chibzuinţă, răbdare şi, mai presus de toate, înlăturarea oricărei vanităţi personale, întrucât celălalt nu are nicidecum obligaţia de a fi obiectul vanităţii noastre. În afară de aceasta, este necesar ca procesul să fie în aşa fel condus încât să fie asimilabil pentru celălalt. Pentru că este de la sine înţeles că oricine poate refuza o mâncare, fie ea cât de apetisantă, din moment ce nu-i este oferită aşa cum se cuvine.</p>
               <p rend="justify">Cunoaşterea omului comportă încă o latură, la fel de importantă, reprezentată de aşa-numitul său aspect social. Este neîndoielnic faptul că oamenii s-ar comporta mai bine unii faţă de alţii, că ei s-ar apropia mult mai mult, daca şi-ar înţelege mai bine resorturile interioare. Pentru că, în acest caz, le-ar fi cu neputinţă să se înşele unii pe alţii. Această posibilitate de inducere în eroare constituie un pericol imens pentru societate. Acesta este pericolul pe care trebuie să-i demonstrăm noi semenilor noştri pe care vrem să-i iniţiem într-ale vieţii. Ei trebuie să devină capabili să recunoască tot ceea ce este inconştient în viaţă, toate deghizările, disimulările, măştile, şiretlicurile şi perfidiile, spre a-i putea avertiza pe cei pândiţi de asemenea primejdii şi a le veni în ajutor. Numai cunoaşterea omului, conştient practicată, ne va sluji în această direcţie.</p>
               <p rend="justify">Prezintă, de asemenea, interes întrebarea cine este indicat, la drept vorbind, să dobândească şi să exercite cunoaşterea omului.</p>
               <p rend="justify">Am şi arătat că nu este posibil ca această ştiinţă să fie cultivată doar pe un plan teoretic. Simpla însuşire a tuturor regulilor nu este suficientă, necesară fiind transpunerea acestora în practică şi studierea aprofundată a conexiunilor, înţelegerea lor, pentru ca ochiul să înveţe să privească mai în profunzime decât ne-a îngăduit-o experienţa anterioară. Aceasta este forţa propulsivă care ne determină să abordăm din punct de vedere teoretic cunoaşterea omului. Dar nu putem însufleţi cu adevărat această ştiinţă dacă nu pătrundem în viaţă, dacă nu verificăm şi nu aplicăm în practică principiile desco peri te. Întrebarea de mai sus ni se impune şi datorită faptului că noi am reţinut, din perioada în care am fost educaţi, mult prea puţine şi uneori inexacte date, aşa încât educaţia noastră, chiar şi în prezent, nu este indicată să ne furnizeze o utilă cunoaştere a omului. Fiecare copil este lăsat în voia sa în ceea ce priveşte gradul de dezvoltare, cât şi extragerea unor principii de morală practică din lecturile sau din experienţele sale de viaţă. Nu există, de altfel, nici o tradiţie în cultivarea cunoaşterii omului. Nu există în acest domeniu nici o concepţie sistematică, cunoaşterea omului găsindu-se cam în situaţia chimiei pe timpul când încă mai era alchimie.</p>
               <p rend="justify">Dacă îi trecem în revistă pe cei care, în haosul care domneşte în domeniul educaţiei, au cea mai favorabilă ocazie de a se iniţia întrucâtva în cunoaşterea omului, constatăm că sunt oameni care încă nu s-au rupt din angrenajul social şi care. Într-un fel sau altul, mai păstrează contactul cu semenii şi viaţa, rămânând, în consecinţă, optimişti sau cel puţin pesimişti militanţi, dintre acei pe care pesi-mismul încă nu i-a dus la resemnare. Dar, în afara contactului social, mai este necesară şi o experienţă de viaţă. Ajungem, astfel, la următoarea concluzie: adevărata cunoaştere a omului, date fiind lacunele educaţiei noastre, nu este atribuită de fapt decât unui singur tip de om, „păcătosul care se căieşte”, acela care a trecut prin toate mean-drele vieţii psihice şi s-a lecuit, sau cel puţin s-a găsit aproape de o asemenea situaţie. Bineînţeles capot exista şi alte cazuri, îndeosebi cazul oamenilor capabili să înţeleagă ceva din exemplul altora sau al celor dotaţi cu o rară sensibilitate. Dar cel mai bun cunoscător de oameni va fi, desigur, acela care el însuşi a trăit toate aceste patimi omeneşti. Păcătosul care se căieşte pare să fie nu numai pentru vremurile de azi, ci şi pentru timpurile în care au luat fiinţă religiile, acel tip căruia i s-a conferit cea mai înaltă valoare şi care stă mai presus de o mie de oameni integri. Dacă ne întrebăm cum de stau lucrurile aşa, trebuie să recunoaştem că un om care s-a ridicat deasupra vicisitudinilor existenţei, smulgându-se din mocirlă, care a găsit puterea să lase toate acestea în urma lui şi să se înalţe, va fi în mod necesar cel mai bun cunoscător atât al părţilor bune, cât şi al celor rele ale vieţii. Din acest punct de vedere nu-i întrece nimeni şi, mai înainte de toate, nu omul integru.</p>
               <p rend="justify">Din cunoaşterea psihicului uman rezultă în mod automat o îndatorire, o misiune care, pe scurt, constă în a sfărâma cadrul care-i înăbuşe pe om, cadrul care se dovedeşte impropriu pentru viaţă, înlăturând falsa perspectivă care îl face să rătăcească şi prezentân-du-i o altă perspectivă, mai favorabilă vieţii colective şi posibilităţilor de fericire pe care le oferă acest mod de existenţă, o economie intelectuală (einc Denkokonomic) sau, ca să fim mai modeşti, un alt cadru de viaţă, dar unul în care sentimentul comuniunii sociale să joace rolul predominant. Nu intenţionăm deloc să ajungem la o configuraţie ideală a dezvoltării psihice. Dar se va recunoaşte că adesea punctul de reper ferm (der Standpunkt) constituie prin el însuşi un ajutor enorm în viaţa celui care colindă şi rătăceşte, pentru că, în rătăcirile sale, el arc sentimentul sigur al direcţiei în care a eşuat. Determiniştii riguroşi, care fac ca tot ceea ce i se întâmplă omului să depindă de interacţiunea permanentă dintre cauză şi efect, nu vor admite lesne acest considerent. Căci este sigur că determinismul cauzal devine cu totul altceva, că efectele unei experienţe de viaţă se transforma radical în cazul în care în om există o forţă, un motiv viu, anume cunoaşterea de sine, înţelegerea din ce în ce mai profundă a ceea ce se petrece în sine şi a surselor generatoare. Din acel moment el devine un alt om, de care niciodată nu va putea face abstracţie.</p>
               <p rend="justify">NOTE</p>
               <p rend="justify">         ‘,. NcrvenheilkumIc”, în textul original. (Nota trad.) 2 „von der Schablone”, în textul original. (Nota trad.) 3 „seine Eigenart”. În textul original. (Nota trad.) 4 „als fertiges Produkt”, în textul original. (Nota trad.)</p>
            </div>
            <div type="div2" rend="P6">
               <head>Capitolul I. VIAŢA PSIHICĂ A OMULUI</head>
               <div type="div3" rend="P7">
                  <head>1. NOŢIUNEA DE PSIHIC ŞI CONDIŢIA VIEŢII PSIHICE.</head>
                  <p rend="justify">Faptul de a fi animate nu-i atribuim propriu-zis decât organismelor vii mobile. Psihicul1 stă în cea mai intimă relaţie cu mişcarea liberă, în cazul organismelor imobile, solid înrădăcinate, cu greu s-ar putea vorbi de o viaţă psihică, aceasta fiindu-le, de altfel, absolut de prisos.</p>
                  <p rend="justify">Să reflectăm numai ce absurditate ar reprezenta faptul de a atribui sentimente şi gânduri unei plante imobile care, aşteptându-se la vreo suferinţă, nu ar putea să se deplaseze în nici un fel spre a se pune la adăpost; cum să admitem că planta ar avea raţiune sau liberă voinţă, din moment ce acestea sunt din capul locului excluse? Voinţa, raţiunea plantei ar rămâne veşnic sterile.</p>
                  <p rend="justify">Vedem, prin urmare, cât de netă este deosebirea dintre plantă şi animal, dată fiind absenţa sau prezenţa vieţii psihice, şi observăm numaidecât uriaşa însemnătate pe care o are conexiunea dintre mişcare şi viaţa psihică. Rezultă că în dezvoltarea vieţii psihice trebuie inclus tot ceea ce ţine de mişcare, ceea ce poate fi legat de dificultăţile unei deplasări şi că viaţa psihică este chemată să elaboreze previziuni, să acumuleze experienţă, să dezvolte o memorie, făcându-le utile pentru practica dinamică a existenţei.</p>
                  <p rend="justify">Putem stabili astfel, în primul rând, că dezvoltarea vieţii psihice este corelată cu mişcarea şi că progresul funcţiilor psihice este condiţionat de această liberă mobilitate a organismului, întrucât mobilitatea este excitantă, ea care şi stimulează dezvoltarea tot mai intensă a vieţii psihice. Să ne imaginăm o persoană căreia i s-a interzis orice mişcare; întreaga sa viaţă psihică ar fi condamnată la stagnare. „Numai libertatea zămisleşte coloşi, pe când constrângerea perverteşte şi ucide.”</p>
               </div>
               <div type="div3" rend="P7">
                  <head>2. FUNCŢIA ORGANULUI PSIHIC. </head>
                  <p rend="justify">Dacă privim din acest punct de vedere funcţia vieţii psihice, devine limpede faptul că ne găsim aici în prezenţa dezvoltării unei capacităţi native, menită să reprezinte un organ de atac, de apărare sau de securitate, un organ de protecţie, după cum situaţia organismului viu impune ofensiva sau defensiva. Aşadar, nu putem vedea în viaţa psihică decât un complex de măsuri ofensive şi defensive, prin care se acţionează asupra lumii spre a se asigura menţinerea organismului uman şi dezvoltarea sa. Această condiţie fiind stabilită, survin altele, importante pentru înţelegerea a ceea ce vrem noi să definim a fi psihicul.</p>
                  <p rend="justify">Nu ne putem imagina o viaţă psihică izolată, ci numai una legată de tot ceea ce o înconjoară, receptând excitaţiile venite din afară şi răspunzându-le într-un fel sau altul, dispunând de posibilităţile şi de forţele necesare asigurării organismului, în luptă sau în alianţă cu mediul ambiant, pentru a-i garanta existenţa.</p>
                  <p rend="justify">Conexiunile care ni se deschid acum în faţa ochilor sunt multiple şi diverse. Ele privesc în primul rând organismul însuşi, specificul omului, corporalitatea sa, avantajele şi inconvenientele. Dar acestea nu sunt decât noţiuni relative, deosebirea fiind mare, după cum cutare sau cutare forţă sau un anumit organ prezintă un avantaj sau un inconvenient, ca rezultat al situaţiei în care se află individul.</p>
                  <p rend="justify">Este astfel cunoscut că, într-un anumit sens, piciorul omului este o mână atrofiată. Pentru un animal căţărător, de exemplu, faptul acesta ar fi un grav inconvenient, dar pentru om, care umblă pe sol, avantajul este de aşa natură încât nimeni nu ar dori să aibă, în loc de picior, o mână ca toate mâinile. În general constatăm, în viaţa personală, ca şi în viaţa tuturor popoarelor, că inferiorităţile valorice (Min-derwertigkeiten) nu sunt de interpretat ca şi cum ele ar ascunde în ele toate inconvenientele, totul depinzând de situaţie. Bănuim că un teren extrem de vast se deschide investigaţiilor referitoare la raporturile existente între viaţa psihică a omului şi ansamblul cerinţelor naturii cosmice, cum sunt alternanţa zilei cu noaptea, intensitatea radiaţiei solare, mobilitatea atomilor etc. Înseşi aceste influenţe se află în cea mai intimă relaţie cu originalitatea vieţii noastre psihice.</p>
               </div>
               <div type="div3" rend="P7">
                  <head>3. FINALITATEA ÎN VIAŢA PSIHICĂ. </head>
                  <p rend="justify">Ceea ce putem sesiza înainte de toate din impulsurile psihice este tocmai mişcarea însăşi, îndreptată spre un scop. De aceea trebuie spus că am comite un paralogism dacă ne-am reprezenta psihicul omului ca pe un tot static; dimpotrivă, ni-1 putem reprezenta doar sub forma unor forţe dinamice care pornesc de la o bază unică şi tind spre un scop unic.</p>
                  <p rend="justify">Chiar şi în noţiunea de adaptare găsim această năzuinţă spre scop.</p>
                  <p rend="justify">Viaţa psihică este de neconceput fără un scop către care are loc mişcarea, dinamica, scopul fiind parte componentă a vieţii psihice.</p>
                  <p rend="justify">Aşadar, viaţa psihică a omului este determinată de un scop.</p>
                  <p rend="justify">Nici un om nu poate gândi, simţi, voi sau chiar visa fără ca toate acestea să fie determinate, condiţionate, limitate, dirijate de un scop care îi stă în faţă. Acesta rezultă aproape de la sine în legătură cu trebuinţele organismului faţă de lumea exterioară şi în legătură cu răspunsul pe care organismul îl are de dat în mod necesar în această privinţă. Fenomenele corporale şi psihice ale omului corespund acestei viziuni fundamentale. O dezvoltare psihică nu este de conceput decât în cadrul pe care I-am descris, ca o dezvoltare îndreptată spre un scop oarecare, generat de forţele arătate. Scopul poate avea un caracter mobil sau poate fi un scop fix.</p>
                  <p rend="justify">Toate fenomenele psihice pot fi concepute drept o pregătire pentru ceva ce trebuie să se întâmple. Se pare că organismul psihic (das seelische Organ) nu poate fi altfel considerat decât ca având în faţa sa un scop, psihologia individuală privind toate fenomenele psihicului uman prin prisma dirijării lor spre un scop.</p>
                  <p rend="justify">Dacă cunoaştem ţelul unui om şi suntem informaţi întrucâtva asupra lumii în care el trăieşte, atunci cunoaştem şi semnificaţia actelor sale expresive şi le putem interpreta în contextul pregătirii pentru atingerea acelui ţel. Ştim ce acţiuni urmează să întreprindă acest om, aşa cum ştim ce drum urmează o piatră când o lăsăm să cadă de la o înălţime dată. Numai că psihicul nu se supune nici unei legi naturale, deoarece scopul care îi stă înainte nu este imuabil, ci schimbător. Dar când cineva întrezăreşte un scop, mişcarea psihică are loc în mod necesar, ca şi cum ar guverna aici o lege a naturii, după care suntem constrânşi să acţionăm. Cu toate acestea, în viaţa psihică nu există nici o legitate naturală, în acest domeniu omul însuşi făcându-şi legile. Dacă ulterior acestea îi apar drept nişte legi ale naturii, este o iluzie de ordin cognitiv; crezând în stabilitatea lor, în modul lor determinat de a acţiona, voind să le confirme ca atare, însăşi mâna omului intră aici în joc. Dacă, de exempllu, cineva intenţionează să picteze un tablou, vom putea observa la el întregul comportament al omului care are în faţa ochilor un asemenea scop.</p>
                  <p rend="justify">El va face toate operaţiile cu o consecvenţă absolută, ca şi cum ar fi vorba de o lege a naturii. Este el însă constrâns să picteze acest tablou?</p>
                  <p rend="justify">Există, prin urmare, deosebire între actele naturii şi acelea ale vieţii psihice a omului. Decurg de aici litigiile cu privire la libertatea de voinţă a omului, care astăzi par a-şi găsi rezolvarea în admiterea faptului că voinţa umană nu ar fi liberă. Este drept că ea îşi pierde libertatea de îndată ce se leagă de un scop. Şi cum scopul provine atât de adesea din condiţionarea cosmică, animală şi socială a omului, fireşte că viaţa sa psihică trebuie să ne apară ca supunându-se unor legi inflexibile. Dar atunci când, de exemplu, se neagă şi se combate conexiunea sa cu colectivitatea, când se refuză adaptarea teoriei la fapte, toate aceste conformităţi la lege pe care le prezintă viaţa psihică sunt suprimate şi apare o nouă legitate, condiţionată chiar de noul scop. Într-un mod analog, legea colectivităţii nu mai acţionează asupra unui om care şi-a pierdut speranţa în viaţă şi care caută să lichideze cu toţi semenii săi. Se impune, deci, să subliniem că numai stabilirea unui scop face ca în viaţa psihică să se producă cu necesitate mişcarea.</p>
                  <p rend="justify">Este posibil şi procedeul invers, anume ca, pornind de la sco-puj aflat în faţa unui om, să tragem concluzii cu privire la acţiunile sale. La drept vorbind calea aceasta este mai importantă, deoarece mulţi oameni încă nu şi-au clarificat scopul. De fapt aceasta şi este calea obişnuită pe care trebuie s-o urmăm în edificarea ştiinţei noastre, care are ca obiect cunoaşterea omului. Ea nu este însă la fel de simplă ca prima, dat fiind faptul că acţiunile oamenilor comportă interpretări multiple. Putem, de altfel, să luăm în considerare şi să comparăm mai multe acte ale unui om, să trasăm vectori. Putem ajunge la descifrarea caracterului unui om încercând să legăm printr-o linie atitudinile, formele sale de manifestare în două puncte diferite ale vieţii acestui om. Punem în felul acesta stăpânire pe un sistem a cărui aplicare dă impresia unei orientări unitare2. Putem astfel descoperi că o structură infantilă de comportament se regăseşte, adesea într-un mod surprinzător, până la vârste foarte înaintate. Un exemplu ne va lămuri:</p>
                  <p rend="justify">Un bărbat în vârstă de 30 de ani, extraordinar de zelos, a obţinut, în pofida greutăţilor întâmpinate, bune rezultate şi a devenit o persoană de prestigiu. Prezentându-se la medic într-o stare de accentuată depresiune psihică, el acuza dezgustul faţă de muncă şi viaţă. Era pe cale de a se logodi, dar privea viitorul cu o mare neîncredere, îl chinuia o cumplită gelozie şi exista riscul de a strica logodna. Faptele invocate de dânsul nu erau prea convingătoare; fetei nu-i putea de fapt aduce nici un reproş. Bizara neîncredere pe care o manifesta ne dădea de bănuit că făcea parte din acei oameni, nu puţini la număr, care se confruntă cu semenii lor, se simt atraşi de ei, dar în acelaşi timp adoptă o poziţie ofensivă şi, otrăviţi de suspiciune, distrug tocmai ceea ce vor să edifice. Ca să tragem vec-torul de care am vorbit mai sus, este necesar să punem în evidenţă o întâmplare din viaţa sa şi să încercăm să o comparăm cu poziţia sa actuală. Potrivit experienţei noastre, este necesar să avem în vedere impresiile din prima copilărie, ştiind prea bine că ceea ce aflam în legătură cu aceasta nu suportă totdeauna rigorile unui examen obiectiv. Prima sa amintire din copilărie era următoarea: era la piaţă, cu mama şi cu fratele său mai mic. În îmbulzeală, mama I-a luat în braţe pe el, cel mai mare. Când şi-a dat apoi seama de greşeală, I-a lăsat jos şi I-a luat în braţe pe celălalt, pe când el, tulburat, abia se ţinea în urma ei. Avea pe atunci patru ani. După cum se poate observa, evocând această amintire, el face să răsune coarde similare cu acelea pe care le-am auzit atunci când îşi descria suferinţa: el nu-i sigur că este cel preferat şi nu poate suporta ideea ca preferatul să fie altcineva. Când i se atrage atenţia asupra acestei stări de lucruri, este extrem de surprins şi recunoaşte îndată relaţia stabilită.</p>
                  <p rend="justify">Scopul spre care sunt îndreptate acţiunile prin care se exprimă un om ni se conturează cu claritate dacă ţinem seama de impresia produsă copilului de lumea exterioară. Idealul, ţelul existenţial al omului se formează încă din primele sale luni de viaţă, dat fiind faptul că acele impresii primare, cărora copilul le răspunde fie cu bucurie, fie cu nemulţumire, îndeplinesc un rol cardinal în evoluţia sa, prefigurându-i imaginea despre lume. Cu alte cuvinte, bazele factorilor vieţii sale psihice, accesibili pentru noi, se şi pun pe când copilul mai este încă în scutece. În continuare, acestea sunt necontenit perfecţionate, fiind transformabile şi susceptibile de a suferi multiple influenţe. Schimbările cele mai diverse au loc ca urmare a faptului că îl obligăm pe copil să ia anumite atitudini, ca răspuns la cerinţele vieţii.</p>
                  <p rend="justify">Nu se poate să nu dăm dreptate, aşadar, acelor cercetători care susţin că trăsăturile de caracter ale unui om se recunosc de pe când copilul este încă sugar, de unde mulţi trag concluzia că avem de-a face cu un fenomen psihic ereditar. Să ne fie însă permis să considerăm că este prejudiciabilă pentru colectivitate ideea după care caracterul omului ar fi moştenit de la părinţi, ceea ce îl împiedică pe educator să se consacre cu încredere misiunii sale. Observaţie întărită prin faptul că ideea caracterului înnăscut serveşte cel mai adesea celui care o invocă pentru a se degaja de responsabilitatea ce-i revine, contravenind astfel, fireşte, îndatoririlor educaţiei.</p>
                  <p rend="justify">O  condiţie esenţială care participă la structurarea scopului este aceea care acţionează prin intermediul influenţei exercitate de cultură. Ea instituie, ca să spunem aşa, o barieră de care forţa copilului nu încetează de a se lovi, până ce găseşte o cale care i se pare practicabilă, făgăduindu-i realizarea dorinţelor şi, pentru viitor, securitatea şi adaptarea. Curând vom putea recunoaşte cât de trainică este securitatea la care copilul râvneşte şi câta securitate îi garantează sacrificarea pe altarul culturii. Nu este pur şi simplu o asigurare împotriva pericolului, ci, ca într-o maşină bine pusă la punct, se adaugă şi un alt coeficient de securitate, care poate garanta încă şi mai bine menţinerea organismului uman. Copilul şi-i procură pretin-zând, în afară de cota de securitate dată, de satisfacerea instinctelor sale, un anumit supliment care depăşeşte necesarul simplei sale conservări, al dezvoltării sale armonioase. Prin aceasta îşi face loc în viaţa sa psihică o nouă dinamică. Linia de orientare pe care o observăm aici foarte desluşit este aceea a vanităţii3. Copilul vrea, întocmai ca un adult, să obţină mai mult decât toţi ceilalţi, aspirând la o superioritate care va trebui să-i aducă acea securitate şi adaptare şi să i le garanteze, aşa cum i s-au înfăţişat iniţial ca scop. În felul acesta el tălăzuie şi în viaţa sa psihică se iscă o agitaţie care adesea se accentuează. Ne putem reprezenta, de exemplu, că influenţele cosmice, eventual, obţin prin constrângere o reacţie mai puternică.</p>
                  <p rend="justify">Sau când, aflat în faţa primejdiei, omul se înfricoşează4, necrezându-se la înălţimea misiunilor sale, vom observa din nou o scădere de tonus, ceea ce înseamnă că se afirmă încă şi mai limpede nevoia de superioritate (die Forderung nach Uberlegenheit).</p>
                  <p rend="justify">Se poate întâmpla ca în acest caz fixarea scopului să aibă loc în aşa fel încât individul să încerce prin aceasta să scape de dificultăţi. Se poate constata apariţia unui om care să întruchipeze ceva cât se poate de omenesc, tipul de om care, aflat la ananghie, fie că dă înapoi cuprins de teamă, fie că încearcă să se refugieze în vreun colţişor liniştit, spre a evita, cel puţin provizoriu, conformarea la cerinţele care i se impun. Aceasta ne dă posibilitatea să înţelegem că reacţiile psihicului uman nu au nicidecum un caracter definitiv, ele neputând fi decât răspunsuri provizorii, care nu pot revendica o deplină exactitate. Îndeosebi în ceea ce priveşte dezvoltarea psihicului copilului, căruia nu trebuie să-i aplicăm aceeaşi măsură ca adulţilor, se cuvine să luăm aminte că avem de-a face cu fixarea unor scopuri absolut provizorii. În cazul copilului, trebuie să privim mai departe şi să ne reprezentăm unde l-ar putea duce forţa pe care o vedem acţionând în el. Iar dacă ne transpunem în sufletul copilului, înţelegem clar că aceste manifestări ale forţei sale nu reflectă altceva decât hotărârea sa mai mult sau mai puţin fermă de a se adapta definitiv la prezent şi viitor. Starea de spirit inerentă acestei tendinţe poate fi orientată diferit. O direcţie o constituie optimismul, copilul având încredere în puterea sa de a se achita de sarcinile care-i revin. Optimismul se va manifesta prin trăsături de caracter proprii omului care consideră că sarcinile sale sunt rezolva-bile. De partea opusă se situează trăsăturile care ţin de pesimism.</p>
                  <p rend="justify">Dacă reflectăm asupra scopului unui copil care nu se crede capabil să-şi ducă la bun sfârşit sarcinile, ne putem reprezenta în acelaşi timp ceea ce se petrece în sufletul unui astfel de copil. Descoperim aici şovăiala, timiditatea, închiderea în sine, neîncrederea şi toate celelalte trăsături prin care cel slab încearcă să se apere. Scopul său este în afara graniţelor posibilului, departe în spatele frontului vieţii.</p>
                  <p rend="justify">NOTE</p>
                  <p rend="justify">1  „die Seele”, în textul original. (Nota trad.) 2 „einer einheitlichen Richtung”, în textul original. (Nota trad.) 3 „Uberhebung”, în textul original. (Nota trad.) 4 „die Seele sich ăngstigt”, în original. (Nota trad.)</p>
               </div>
            </div>
            <div type="div2" rend="P6">
               <head>Capitolul II. ESENŢA SOCIALĂ A VIEŢII PSIHICE.</head>
               <p rend="justify">Ca să înţelegem ceea ce se petrece într-un om, este necesar să supunem examenului atitudinea acestuia faţă de semeni. Raporturile interumane sunt în parte date în mod natural şi, ca atare, sunt susceptibile de modificări, dar ele se încadrează şi în relaţii structurate conform unui plan, aşa cum se observă în special în viaţa politică a popoarelor, în formarea statelor, în general în colectivităţi. Viaţa psihică a omului nu poate fi înţeleasă fără a cerceta în acelaşi timp asemenea conexiuni.</p>
               <div type="div3" rend="P7">
                  <head>1. ADEVĂRUL ABSOLUT. </head>
                  <p rend="justify">Viaţa psihică a omului nu este în stare să se guverneze în mod liber, ci se găseşte în permanenţă în faţa unor sarcini stabilite de undeva din afară. Toate aceste sarcini sunt inseparabil legate de logica vieţii în comun a oamenilor, condiţie esenţială care acţionează neîntrerupt asupra individului şi care nu se lasă influenţată de el decât într-o anumită măsură. Aşadar, dacă ţinem seama de faptul că nu putem sesiza totalitatea condiţiilor vieţii umane în societate, dat fiind că ele sunt prea numeroase, şi că aceste condiţii stau totuşi la baza unei anumite conduite, este limpede că nu ne găsim niciodată în situaţia de a elucida complet obscurităţile unei vieţi psihice cu care avem de-a face, dificultate cu atât mai mare cu cât ne îndepărtăm de relaţiile sociale care ne sunt familiare.</p>
                  <p rend="justify">Rezultă, pe de altă parte, ca o cerinţă fundamentală a promovării cunoaşterii omului, că se impune să includem în calculul nostru, ca pe un adevăr absolut, regulile imanente de existenţă ale unui grup1, aşa cum se manifestă ele de la sine pe această planetă în organizarea limitată a corpului omenesc şi în performanţele sale, adevăr absolut de care nu ne putem apropia decât încet, adesea după ce am depăşit o serie de greşeli şi rătăciri.</p>
                  <p rend="justify">O  parte importantă a acestor cerinţe fundamentale este pusă în evidenţă de concepţia materialistă a istoriei, elaborată de Marx şi Engels. Potrivit acestei teorii, baza economică, mijloacele tehnice cu ajutorul cărora un popor îşi asigură existenţa sunt cele care condiţionează „suprastructura ideologică”, gândirea şi comportamentul oamenilor. Există până aici concordanţă cu concepţia noastră, a „logicii active a vieţii umane în comunitate”, a „adevărului absolut”. Dar istoria şi, înainte de toate, viziunea noastră asupra vieţii individuale, ceea ce am numit psihologia individuală (Indivi-dualpsyetiologic), ne învaţă că viaţa psihică umană răspunde adesea prin erori impulsurilor determinate de principiile economice, de care ea nu se desprinde decât cu mare greutate. Drumul nostru către „adevărul absolut” trece prin nenumărate erori.</p>
               </div>
               <div type="div3" rend="P7">
                  <head>2. NECESITATEA VIEŢII ÎN COMUN. </head>
                  <p rend="justify">Obligativitatea vieţii în comun este tot atât de naturală ca şi obligativităţile pe care le impun oamenilor bunăoară climatul, protecţia împotriva frigului, construcţia de locuinţe şi altele de felul acesta. Deşi într-o formă încă neinteligibilă, observăm o asemenea constrângere la viaţa în comun în cazul religiei, unde sanctificarea formelor sociale serveşte drept liant, în locul gândirii comprehensive. Dacă în primul caz condiţiile vieţii sunt determinate pe plan cosmic, în celălalt caz ele sunt determinate pe plan social, dată fiind existenţa colectivă a oamenilor, regulile şi normele legale care rezultă de aici. Cerinţele colectivităţii au reglat în aşa fel relaţiile dintre oameni încât ele au apărut de la bun început ca un „adevăr absolut”, de la sine înţeles.</p>
                  <p rend="justify">Pentru că societatea a preexistat vieţii individuale a oamenilor. Nu există în istoria culturii umane nici o formă de viaţă fără caracter social. Nicăieri oamenii nu au apărut altfel decât în societate.</p>
                  <p rend="justify">Fenomenul este lesne de explicat. În întregul regn animal predomină legea, principiul potrivit căruia toate speciile care nu se dovedesc a fi ajuns, într-un context natural, la un grad de dezvoltare deosebit de ridicat nu acumulează noi forţe decât prin asociere, cale care le permite apoi să acţioneze în exterior într-un mod nou, original.</p>
                  <p rend="justify">Genul uman serveşte şi el acestui scop al asocierii, organul psihic al omului fiind în totalitatea sa impregnat de condiţiile unei vieţi în comunitate. Darwin remarcase la timpul său că niciodată nu sunt de găsit animale slabe care să trăiască izolat. În rândul acestora trebuie trecut îndeosebi omul, din moment ce el nu este îndeajuns de puternic ca să poată trăi singur. El nu ar fi capabil să-i opună naturii decât o slabă rezistenţă, având nevoie de o mulţime de resurse ca să-şi asigure existenţa. Să ne imaginăm un om în situaţia de a trebui să vieţuiască singur într-o pădure virgină, lipsit de mijloacele oferite de civilizaţie. El ne-ar apărea incomparabil mai ameninţat decât orice altă specie de vieţuitoare, neputând nici alerga destul de repede, nedispunând nici de forţa musculară a animalelor puternice, nici de dinţii fiarelor de pradă, nici de fineţea auzului sau de agerimea văzului unora dintre ele, aşa încât să scape teafăr din situaţii critice.</p>
                  <p rend="justify">El este nevoit să facă eforturi extraordinare, fie şi numai spre a-şi asigura dreptul la existenţă şi a evita pieirca. Hrana sa este pretenţioasă şi modul său de viaţă cere o protecţie excesivă.</p>
                  <p rend="justify">Este, prin urmare, de înţeles faptul că omul nu s-a putut menţi-ne decât situându-se în condiţii extrem de favorabile. Acestea nu i-au fost date decât de viaţa în grup, care s-a dovedit o necesitate, deoarece numai viaţa colectivă îi permite omului, printr-un fel de diviziune a muncii, să-şi asume sarcini care pe individul izolat l-ar fi dus în mod fatal la dispariţie. Numai diviziunea muncii a fost capabilă să-i procure omului arme de atac şi de apărare şi, în general, toate bunurile de care avea trebuinţă spre a supravieţui, bunuri pe care le includem astăzi în noţiunea de cultură. Dacă luăm în considerare în ce condiţii dificile vin pe lume copiii, câte măsuri absolut speciale sunt de luat în asemenea împrejurări, pe care individul izolat nu le-ar putea lua fie şi cu preţul celor mai mari osteneli, dacă ţinem seama de mulţimea bolilor şi infirmităţilor care ameninţă o fiinţă umană şi, cu atât mai mult, un sugar – ceea ce nu se întâlneşte nicăieri în regnul animal —, atunci înţelegem cât de mare este grija pe care o solicită menţinerea societăţii omeneşti şi intuim clar necesitatea coeziunii sociale.</p>
               </div>
               <div type="div3" rend="P7">
                  <head>3. SECURITATE ŞI ADAPTARE. </head>
                  <p rend="justify">Având în vedere cele expuse până aici, se impune să afirmăm că, în ceea ce priveşte structura sa naturală, omul este o fiinţă inferioară. Dar această inferioritate constitutivă, pe care şi-o conştientizează ca pe un sentiment de neîmplinire şi de insecuritate, acţionează ca un stimulentpermanenfm. Direcţia descoperirii unei căi de adaptare la viaţă, cale pe care să-şi creeze situaţii în care să fie echilibrate dezavantajele poziţiei omului în natură. Este vorba, în fond, tot despre organul său psihic, care are capacitatea de a realiza adaptarea şi securitatea. Ar fi fost mult mai greu să se facă din animalul uman originar3, cu ajutorul unor produse de evoluţie biologică, cum sunt coarnele, ghearele sau colţii, un exemplar în stare să înfrunte natura vrăjmaşă. Numai organul psihic putea să-i vină în ajutor realmente rapid, înlocuind ceea ce omului îi lipsea ca valenţă organică. Şi tocmai stimulentul degajat de permanentul sentiment al neîmplinirii I-a făcut pe om să-şi dezvolte previziunea şi a adus psihicul său la stadiul de organ al gândirii, afectivităţii şi acţiunii, cum îl găsim astăzi. Şi dat fiind faptul că în aceste demersuri, în aceste eforturi de adaptare societatea a jucat şi ea un rol esenţial, fireşte că încă de la început organul psihic s-a structurat în funcţie de condiţiile societăţii. Toate capacităţile sale s-au dezvoltat pe o bază care poartă în ea influenţa vieţii sociale. Fiecare gând al omului trebuie să se fi constituit în aşa fel încât să fie ajustat la societate.</p>
                  <p rend="justify">Dacă ne reprezentăm acum modul în care s-a progresat mai departe, ajungem la originea logicii, care poartă în sine cerinţa vali-dării generale. Este logic numai ceea ce este universal valabil. Un alt rezultat clar al vieţii sociale îl identificăm în limbaj, o operă minunată, care îl distinge pe om de toate celelalte vieţuitoare. Este cu neputinţă să facem abstracţie de faptul că unui asemenea fenomen cum este limbajul i se aplică întru totul noţiunea de valabilitate generală, de unde concluzia că el îşi are originea în viaţa socială a oamenilor. Limbajul este absolut de prisos pentru o fiinţă care ar vieţui într-o totală izolare. El are sens doar în cazul vieţii în comun a oamenilor, caz în care este şi produsul şi liantul unei asemenea vieţi. O dovadă puternică a acestei coeziuni constă în faptul că oamenii care au trăit în condiţii care le-au limitat sau le-au interzis contactul cu semenii suferă aproape fără excepţie de carenţe de limbaj sau de incapacitatea de a comunica pe această cale. Este ca şi cum această legătură nu s-ar putea forma şi menţine decât atunci când contactul cu umanitatea este asigurat. Limbajul, deci, are o importanţă cu totul deosebită în dezvoltarea vieţii psihice a omului.</p>
                  <p rend="justify">Gândirea logică nu este posibilă fără premisa limbajului, care, permiţându-ne formarea noţiunilor, ne face capabili să operăm distincţii şi să elaborăm concepţii care nu sunt proprietate privată, ci, dimpotrivă, bun comun. De asemenea, gândirea şi sensibilitatea nu devin inteligibile decât dacă presupun o valabilitate generală, iar bucuria pe care o trăim în faţa frumosului nu-şi are întemeierea decât dacă admitem că sentimentul frumosului şi al binelui şi recunoaşterea acestora constituie în mod necesar un bun comun. Ajungem astfel la concluzia că noţiunile de raţiune, logică, etică şi estetică nu au putut fi generate decât în condiţiile vieţii colective a oamenilor şi că, pe de altă parte, ele constituie mijloace de coeziune destinate să prevină decadenţa culturii.</p>
                  <p rend="justify">Luând în considerare situaţia omului izolat, înţelegem de asemenea ce este voinţa. Voinţa nu reprezintă altceva decât un impuls de a trece de la un sentiment de neîmplinire la sentimentul împlinirii.</p>
                  <p rend="justify">Să simţim această orientare şi să-i dăm curs, aceasta se numeşte „voinţă”. Orice act de voinţă se bizuie pe sentimentul de neîmplinire, de inferioritate, năzuind spre o stare de satisfacţie, de mulţumire, de împlinire axiologică.</p>
               </div>
               <div type="div3" rend="P7">
                  <head>4. SENTIMENTUL DE COMUNIUNE SOCIALĂ. </head>
                  <p rend="justify">Înţelegem acum că regulile privind jocul, educaţia, superstiţia, totemul şi tabuul, legislaţia, necesare pentru a asigura dăinuirea speciei umane, trebuie de asemenea să figureze cu prioritate în ideea de comunitate.</p>
                  <p rend="justify">Am văzut aceasta în instituţiile religioase, după cum găsim cerinţele comunităţii şi în funcţiile cele mai importante ale organului psihic, regăsindu-le în cerinţele vieţii individului, ca şi în acelea ale colectivităţii. Ceea ce numim justiţie, ceea ce considerăm drept latura luminoasă a caracterului omenesc, nu este în esenţă decât transpunerea în realitate a imperativelor care decurg din viaţa în comun a oamenilor. Ele sunt acelea care au generat organul psihic.</p>
                  <p rend="justify">Aşa se face că încrederea, fidelitatea, sinceritatea, dragostea de adevăr etc. Sunt de fapt cerinţe stabilite şi menţinute printr-un principiu comunitar de o valabilitate generală. Ceea ce numim un caracter bun sau rău nu poate fi judecat decât din punctul de vedere al comunităţii. Caracterele, ca şi orice realizare ştiinţifică, politică sau artistică, nu se vor dovedi niciodată mari şi valoroase decât dacă au o valoare pentru obşte. Un portret ideal (Idealbild), după care măsurăm individualul, nu poate fi luat în considerare decât prin prisma valorii sale, a utilităţii pentru obşte. Îl comparăm pe individ cu portretul ideal al omului comunitar (Gemeinschaftsmensch), omul care se achită de sarcinile care i se încredinţează într-un mod general valabil, omul care a dezvoltat la sine sentimentul de comuniune socială (Gemcinschaftsgefiihi) în aşa fel încât – după o expresie a lui Furtmiiller4 – el „urmează regulile de existenţă ale societăţii omeneşti”. După cum se va vedea în cursul expunerii noastre, nici un om nu se poate dezvolta pe deplin fără a-şi cultiva şi pune în valoare îndeajuns sentimentul de comuniune socială.</p>
                  <p rend="justify">NOTE</p>
                  <p rend="justify">1  „immanentcn Spielregeln einer Gruppe”, în textul original. (Nota trad.)</p>
                  <p rend="justify">2  „als ein fortwâhrender Reiz”, în textul original. (Nota trad.) 3 „aus diesem urspr^ncglichen Tiermenschen”, în original. (Nota trad.)</p>
                  <p rend="justify">4  Cari Furlmiiller, unul dintre colaboratorii cei mai apropiaţi ai lui Adler, împreună cu care a redactat cele două volume intitulate Heilcn und Bilden, primul (1914), purtând subtitlul Ărzrlich-padagogische Arbcilen des Vereins fiir Individualpsychologie. Iar cel de-al doilea (1922), la care colaborează şi Ermin Wexberg, subtitlul Grundlagen der Erzichungskunst fiirĂrzte und Pădagogen. (Nota trad.)</p>
               </div>
            </div>
            <div type="div2" rend="P6">
               <head>Capitolul III. COPILUL ŞI SOCIETATEA.</head>
               <p rend="justify">Comunitatea instituie un anumit număr de cerinţe şi, prin ele, îşi exercită influenţa asupra tuturor normelor şi formelor vieţii noastre, ca şi asupra dezvoltării organului nostru de gândire. Ea este de asemenea întemeiată din punct de vedere organic. Punctele de legătură cu comunitatea se constată chiar şi în bisexualitatea omului, tocmai comunitatea, şi nu izolarea, fiind capabilă să satisfacă elanul vital (Lebensdrang) al individului, să-i garanteze securitatea şi bucuria de a trăi. Dacă examinăm lenta dezvoltare a copilului, constatăm că nu poate fi vorba de o dezvoltare a vieţii umane decât dacă există o comunitate protectoare. În afară de aceasta, legăturile vieţii aduc cu sine o diviziune a muncii, care nu operează o dezbinare a oamenilor, ci, dimpotrivă, determină coeziunea lor. Fiecare are datoria să muncească umăr la umăr cu ceilalţi, trebuie să se simtă asociatul lor şi, astfel, iau naştere raporturile esenţiale care, într-o formă sau alta, preexistă ca tendinţe în sufletul oamenilor. Vom urmări, în continuare, câteva dintre aceste legături, pe care copilul le găseşte gata formate.</p>
               <div type="div3" rend="P7">
                  <head>1. SITUAŢIA SUGARULUI. </head>
                  <p rend="justify">Copilul, care are atâta nevoie de ajutorul comunităţii, se află inclus într-un mediu care ia şi dă, cere şi duce la îndeplinire. El se vede pe sine, cu impulsurile sale, în faţa unor anumite dificultăţi insurmontabile pentru dânsul. Curând va învăţa să cunoască suferinţa generată de situaţia sa de copil, situaţie care structurează acel organ psihic ce are drept funcţie să prevadă şi să distingă linia directoare de safisfacere lesnicioasă a impulsurilor sale, de asigurare a unei vieţi suportabile. El observă mereu oameni capabili să-şi satisfacă mult mai uşor impulsurile şi care, deci, au un avantaj oarecare faţă de el. Ajunge astfel să aprecieze înălţimea care îţi permite să deschizi o uşă, puterea care altora le dă posibilitatea să ridice o greutate, poziţia socială care îi autorizează pe unii să dea ordine şi să se facă ascultaţi. În organul său psihic se iveşte ca un torent dorinţa de a creşte, spre a fi egalul sau superiorul celorlalţi, spre a-i depăşi pe cei care, grupaţi în jurul său, se poartă cu dânsul ca şi cum le-ar fi subordonat, dar care, de asemenea, se şi pleacă în faţa slăbiciunii copilului care este el; aşa încât el are două posibilităţi de a proceda: pe de o parte, să-şi impună acele mijloace pe care el le sesizează la adulţi ca instrumente de putere, iar pe de altă parte să-şi manifeste ostentativ slăbiciunea, ca să-şi atragă solicitudinea celorlalţi. Regăsim mereu la copii această bifurcare a tendinţelor sufletului omenesc. Chiar de aici începe o conturare a tipurilor de personalitate. Pe când unii se dezvoltă în direcţia imperativului de a se face recunoscuţi, adunându-şi forţele şi punându-le la lucru, la alţii găsim ceva care aduce cu o speculă cu propria lor slăbiciune, ei prezentân-du-şi slăbiciunea în cele mai diverse ipostaze. Dacă rememorăm atitudinea, expresia şi uitătura anumitor copii, vom găsi întotdeauna din cei care se lasă clasificaţi într-o categorie sau alta. Toate aceste tipuri nu dobândesc un sens decât atunci când le înţelegem raportul cu lumea din jur. Cea mai mare parte din actele lor sunt, într-adevăr, împrumutate de la mediul care le este propriu.</p>
                  <p rend="justify">Pe aceste condiţii simple, pe această tendinţă a copilului de a-şi depăşi starea de slăbiciune, tendinţă care, la rându-i, declanşează imboldul către dezvoltarea a o mulţime de capacităţi, se bazează educabilitatca.</p>
                  <p rend="justify">Situaţiile copiilor sunt extrem de variate. Sunt cazuri în care un anumit anturaj îi lasă copilului impresia de ostilitate, ceea ce face ca lumea să-i apară ca fiind duşmănoasă. Această impresie se explică prin insuficienţa organului infantil de gândire. Dacă educaţia nu ia măsuri preventive, sufletul unui asemenea copil se poate dezvolta în aşa fel încât mai târziu el să vadă în lumea exterioară un domeniu absolut ostil. Impresia de ostilitate se amplifică de îndată ce copilul se confruntă cu dificultăţi mai mari, cum se întâmplă în special cu copiii handicapaţi fizic. Aceşti copii vor avea despre mediul lor ambiant o impresie diferită de a acelora care au venit pe lume cu organe relativ integre, rezistente. Inferioritatea organică (Organminderwertigkeit) se poate exterioriza în dificultăţi de locomoţie, în defecte ale anumitor organe, în slaba capacitate de rezistenţă a organismului, în aşa fel încât copilul este expus la numeroase boli.</p>
                  <p rend="justify">Dar cauza dificultăţilor nu constă întotdeauna în imperfecţiunea organismului infantil, ci poate de asemenea să stea în gre-utatea sarcinilor pe care un anturaj lipsit de înţelegere le impune copilului, sau în modul imprudent în care i-au fost prezentate sarcinile, într-un cuvânt, în deficienţele mediului ambiant al copilului, care dau lumii exterioare un caracter insuportabil. Aşadar, copilul care vrea să se adapteze la mediul său întâlneşte deodată obstacole care fac dificilă această adaptare. Astfel se prezintă situaţia, de exemplu, în cazul în care copilul creşte într-un anturaj care este el însuşi cotropit de un pesimism care, lesne, se poate transmite copilului.</p>
               </div>
               <div type="div3" rend="P7">
                  <head>2. INFLUENŢA DIFICULTĂŢILOR. </head>
                  <p rend="justify">În ceea ce priveşte dificultăţile pe care copilul le întâmpină din diferite părţi şi care au cauze de asemenea diferite, în special în cazul în care se observă că viaţa psihică a copilului a fost lipsită multă vreme de momente prielnice pentru dezvoltare, este limpede că va trebui să avem în vedere reacţii eronate atunci când la copil se instaurează necesitatea acomodării la condiţiile imperioase ale lumii exterioare. Trecând în revistă un număr de eşecuri (Verfehlungen), se impune ideea că avem de-a face aici cu un stil de dezvoltare psihică care nu încetează de-a lungul întregii vieţi şi care consta în încercări permanente de a progresa, de a da situaţiilor reale răspunsuri tot mai exacte. Ceea ce avem de observat în mod deosebit în evoluţia manifestărilor la copii, este forma luată de răspunsul dat într-o situaţie determinată de individul în plină devenire, care se apropie de maturitate. Răspunsul, atitudinea adoptată de un om ne va oferi puncte de sprijin pentru caracterizarea psihicului său. Se cuvine să nu uităm că formele de manifestare ale unui om – ca şi acelea ale masei – nu pot fi nicidecum judecate după şablon.</p>
                  <p rend="justify">Dificultăţile cu care copilul are de luptat în cursul dezvoltării vieţii sale psihice şi care, aproape fără excepţie, îl împiedică să-şi cultive sentimentul de comuniune socială în toată deplinătatea sa, pot fi clasificate în dificultăţi care, generate fiind de deficienţele societăţii, se vor manifesta în situaţia economică a familiei şi a copilului şi dificultăţi generate de deficienţele organelor copilului, în faţa unei lumi create pe potriva unor organe fără cusur şi în care întreaga cultură care-i înconjoară pe copil face apel la forţa şi sănătatea unor organe perfect dezvoltate, vedem un copil care prezintă mari deficienţe la unele organe importante şi care, prin urmare, nu poate răspunde aşa cum trebuie exigenţelor vieţii. Aşa sunt, de exemplu, copiii care sunt daţi la şcoală mai târziu sau, în general, cei care au greutăţi în executarea unor mişcări sau cei care învaţă să vorbească mai târziu, fiind timp îndelungat stângaci în această privinţă, pentru că activitatea lor cerebrală se dezvoltă mai lent decât la acei copii pe care se bizuie societatea noastră. Se cunoaşte cum asemenea copii continuu supuşi şocurilor sunt lipsiţi de supleţe, găsindu-se în chip fatal pradă suferinţelor corporale şi psihice. În mod vădit ei nu sunt plăcut impresionaţi de o lume care nu prea este făcută pentru dânşii. Dificultăţile condiţionate de insuficienta dezvoltare pur şi simplu îi copleşesc. Desigur, rămâne posibilitatea ca în decursul vremii să aibă loc de la sine o echilibrare, fără persistenţa unui prejudiciu de durată, dacă nu cumva între timp amărăciunea cauzată de mizeria morală în care cresc asemenea copiii şi la care, cel mai adesea, se adaugă şi o condiţie economică precară, nu le-a zdrobit inima, punându-şi astfel statornic amprenta pe viaţa acestor copii. Este lesne de înţeles că regulile de convieţuire umană, date în mod absolut, sunt anevoie respectate de aceşti copii. Ei vor privi cu neîncredere la agitaţia din jur şi vor înclina sa se ţină de-o parte, sa se sustragă de la sarcinile ce le revin. Cu o susceptibilitate cu totul ieşită din comun, ei vor adulmeca şi simţi o ostilitate a vieţii, pe care o exagerează. Interesul lor pentru părţile întunecate ale vieţii este mult mai mare decât acela pentru părţile ei luminoase. De obicei, le supraestimează şi pe unele şi pe altele, adoptând în consecinţă o permanentă poziţie de luptă, revendicând pentru ei înşişi măsuri speciale de atenţie şi fiind înclinaţi să se gândească mai mult la sine decât la alţii. Cum ei consideră exigenţele vieţii drept dificultăţi şi nu drept stimulente, înfruntând evenimentele cu o precauţie exagerată, între dânşii şi anturajul lor se cască o prăpastie. Ei se îndepărtează tot mai mult de adevăr, de realitate şi se încurcă mereu în noi situaţii dificile.</p>
                  <p rend="justify">Dificultăţi similare pot surveni atunci când afecţiunea membrilor familiei copilului rămâne sub un anumit nivel. Această împrejurare are şi ea consecinţe importante pentru dezvoltarea copilului.</p>
                  <p rend="justify">Comportamentul său va avea de suferit ca urmare a faptului că el nu învaţă să cunoască iubirea şi nu ştie să facă uz de ea, deoarece impulsul său afectiv nu îmboboceşte. Iar când aşa stau lucrurile în familie, există pericolul ca mai târziu să fie foarte greu pentru un om crescut în asemenea condiţii să participe la un schimb viu de manifestări afective. Excluderea emoţiilor şi a raporturilor tandre face de-acum parte constitutivă din fiinţa sa. Acelaşi efect se poate produce dacă părinţii, educatorii sau alte persoane apropiate copilului îi inculcă acestuia unele maxime pedagogice care îl fac să resimtă ca impracticabile sau ca rizibile pornirile afective. Nu rareori vedem copii înclinaţi să asocieze afecţiunii o impresie de ridicol. Este îndeosebi cazul copiilor care adesea au fost obiect de luare în râs. Ei se arată dominaţi de aversiunea faţă de sentiment, care îi face să considere drept ridicolă şi neomeneasca orice emoţie şi orice manifestare de dragoste pentru alţii, ceea ce – cred ei – îi subjugă altora şi îi coboară în ochii acestora. Sunt oameni care, încă din copilăria lor, au impus o barieră tuturor relaţiilor afective iminente. Lipsa de afecţiune care, în linii mari, duce la o educaţie dură, reprimând orice manifestare de tandreţe, i-a determinat pe aceşti copii să se închidă de timpuriu faţă de asemenea porniri şi, acriţi şi speriaţi, să se retragă din micul cerc al anturajului lor, în loc să-i integreze în propria lor viaţă psihică, ceea ce ar fi avut cea mai mare importanţă pentru evoluţia lor normală. Dacă totuşi se găseşte vreo persoană în acest anturaj care să facă posibilă legătura cu copilul, lucrul acesta va avea loc în virtutea unei intimităţi absolut particulare. Aşa cresc adesea oamenii care nu s-au bucurat decât de relaţiile cu o singură persoană şi cărora le-a fost peste putinţă să-şi extindă înclinaţia spre comuniune dincolo de un singur partener. Exemplul copilului şocat de constatarea că afecţiunea mamei sale se adresa fratelui său, şi care de atunci a rătăcit prin viaţă în căutarea căldurii sufleteşti care lui îi lipsise din fragedă copilărie, este un caz care arată ce dificultăţi pot întâmpina în existenţa lor asemenea oameni.</p>
                  <p rend="justify">Este categoria acelor oameni a căror educaţie s-a desfăşurat sub o anumită presiune.</p>
                  <p rend="justify">Şi în direcţia opusă se pot întâlni eşecuri atunci când, sub influenţa unei călduri sufleteşti deosebite care însoţeşte educaţia, copilul răsfăţat îşi dezvoltă dincolo de orice limită înclinaţia spre afecţiune, în aşa fel încât se ataşează prea strâns de una sau mai multe persoane şi nici nu vrea să audă de o despărţire de ele. Ca urmare a diverse greşeli, sensibilitatea afectivă a copilului poate lua adesea asemenea proporţii încât să-i impună anumite angajamente faţade ceilalţi, cum uşor se poate întâmpla atunci când, de exemplu, adulţii spun: „Pentru că te iubesc, fă cutare sau cutare lucru”. Se întâmplă adesea ca în sânul unei familii să crească astfel de buruieni. Aceşti copii sesizează cu uşurinţă înclinaţia celorlalţi şi în viitor ei vor supralicita, prin aceleaşi mijloace, dependenţa acestora faţă de propria lor afecţiune. Trebuie întotdeauna avută în vedere asemenea afecţiune înflăcărată pentru una din persoanele din familie. Este indubitabil faptul că o educaţie atât de unilaterală exercită o influenţă nocivă asupra destinului unui om. Se pot petrece atunci fenomene ca, de exemplu, acela în care un copil, pentru a-şi păstra afecţiunea din partea unei anumite persoane, recurge la mijloacele cele mai reprobabile, cău-tând să-şi discrediteze rivalul, de cele mai multe ori fratele sau sora, dezvăluindu-le cu viclenie răutatea, sau folosind alte procedee, totul numai şi numai spre a străluci în ochii părinţilor iubitori. Sau va uza de presiuni, pentru ca cel puţin să fixeze asupra sa atenţia părinţilor, nedându-se îndărăt de la nici un mijloc care să-i facă remarcat, care să-i confere mai multă importanţă în comparaţie cu ceilalţi. Va deveni leneş sau maliţios ca să-i determine pe ceilalţi să se ocupe mai mult de dânsul, sau se va întrece în cuminţenie, spre a atrage luarea aminte a celorlalţi, ca pe o recompensă. Se declanşează atunci în viaţa copilului un asemenea proces încât devine evident că orice mijloc poate fi folosit din momentul în care o orientare s-a cristalizat în acest sens în viaţa sa psihică. Se poate ca, întru atingerea scopului, el să evolueze în rău, după cum la fel de posibil este ca, urmărind aceeaşi ţintă, el să devină un copil peste măsură de aşezat. Adesea se întâmplă să observăm cum unul dintre copii încearcă să atragă asupra sa atenţia printr-o zburdălnicie neobişnuită, pe când un altul, mai mult sau mai puţin şiret, caută să obţină acelaşi efect printr-o supuşenie fără seamăn.</p>
                  <p rend="justify">Tot în categoria celor răsfăţaţi se includ şi copiii cărora le sunt înlăturate toate dificultăţile din drum, cei de ale căror năzbâtii se surâde amical şi care îşi pot îngădui totul, fără a se lovi de vreo rezistenţă în adevăratul înţeles al cuvântului. Aceşti copii sunt privaţi de orice ocazie care să le permită de a se pregăti prin acele exerciţii preliminare în vederea ataşării ulterioare de oameni dispuşi să le vină în întâmpinare cu corectitudine, fiind cu atât mai puţin capabili să se ataşeze de oameni care, rătăciţi ei înşişi din cauza dificultăţilor întâlnite în propria lor copilărie, ridică obstacole în calea acestei apropieri. Cum nu li se oferă prilejul de a se exersa în depăşirea dificultăţilor, ei sunt extrem de prost pregătiţi să-şi continue viaţa. Ei au aproape întotdeauna de îndurat reculuri, de îndată ce ies din micul spaţiu în care domneşte atmosfera de seră şi dau piept cu o existenţă în care nimeni nu-şi mai exagerează obligaţiile faţă de dânşii, cum o făceau educatorii lor peste măsură de afectuoşi.</p>
                  <p rend="justify">Toate fenomenele de genul acesta au în comun faptul că un copil devine mai mult sau mai puţin izolat. De exemplu, copiii al căror aparat digestiv prezintă deficienţe se vor comporta altfel în ceea ce priveşte alimentaţia şi, în consecinţă, s-ar putea dezvolta cu totul altfel decât copiii normali sub acest raport. Copiii cu organe deficiente vor avea un comportament ieşit din comun, care, cu timpul, îi va împinge la izolare. Vom avea atunci în faţa ochilor copii care nu percep clar legătura lor cu mediul ambiant, respingându-1 eventual cu totul. Ei nu-şi pot găsi camarazi, se ţin departe de jocurile celor de-o vârstă cu dânşii, fie privindu-le cu pizmă, fie închizându-se dispreţuitori în propriile lor jocuri, pe care le practică într-o ursuză singurătate. Ameninţaţi de izolare sunt şi copiii care cresc în condiţiile unei educaţii deosebit de constrângătoare, de o severitate excesivă. Viaţa nu le apare nici lor într-o lumină favorabilă, pentru că se aşteaptă să primească mereu şi de pretutindeni semne rele. Ei fie că se simt martiri care primesc cu umilinţă toate încercările, fie că se consideră luptători gata totdeauna să se bată cu un mediu resimţit ca ostil. Aceşti copii privesc viaţa şi sarcinile lor ca pe nişte dificultăţi extraordinare şi este uşor de înţeles că un asemenea copil se va îngriji în primul rând „să-şi păzească graniţele”, luând seama ca nici o daună să nu survină şi fiind pururea neîncrezător faţă de cei care îl înconjoară. Sub povara acestei precauţii nemăsurate el îşi dezvoltă mai degrabă înclinaţia de a adulmeca mari dificultăţi şi primejdii decât de a se expune cu uşurinţă destinului unei înfrângeri. O altă caracteristică comună acestor copii, care arată totodată clar cât de puţin dezvoltat este la ei sentimentul de comuniune socială, este faptul că se gândesc mai mult la ei înşişi decât la ceilalţi. Avem astfel un tablou cuprinzător al întregii dezvoltări. Toţi aceşti oameni înclină în general către o concepţie pesimistă despre lume şi nu pot fi satisfăcuţi de existenţa lor fără a se elibera de falsele tipare de viaţă care îi încorsetează.</p>
               </div>
               <div type="div3" rend="P7">
                  <head>3. OMUL CA FIINŢĂ SOCIALĂ. </head>
                  <p rend="justify">Ne-am străduit să arătăm că numai atunci putem trage o concluzie asupra personalităţii unui individ când îl judecăm şi îl înţelegem în situaţia existenţială care îi este proprie. Înţelegem prin situaţie existenţială poziţia omului în ansamblul lumii şi în raport cu mediul apropiat, poziţia sa faţă de problemele cu care se confruntă în permanenţă, cum sunt cele privind activitatea profesională, relaţiile, raporturile cu semenii. Am stabilit pe această cale că impresiile care îl asaltează pe om din partea mediului său ambiant influenţează încă de la început atitudinea faţă de existenţă a sugarului, iar mai târziu atitudinea copilului şi a adultului, persistând de-a lungul întregii vieţi. Chiar şi la capătul a numai câteva luni de existenţă se poate determina cum se comportă sugarul în faţa vieţii. De la această vârstă înainte nu mai poţi confunda între ei doi sugari, dat fiind că fiecare din ei manifestă deja în mod pronunţat apartenenţa la un tip de om, tip care se conturează din ce în ce mai net, fără a pierde direcţia luată de la bun început. Dezvoltarea psihică a copilului va fi întotdeauna impregnată de raporturile societăţii cu el, începând cu primele semne ale sentimentului nativ de comuniune socială, până la înflorirea pornirilor afective, care merg atât de departe încât copilul caută să se apropie de adulţi. Se poate face oricând observaţia că copilul îşi orientează râvna sa afectivă asupra altuia, nu asupra lui însuşi, cum este de părere Freud. Strădaniile sale sunt diferenţiat nuanţate, variind în raport cu persoanele cărora se adresează. La copiii care au trecut de vârsta de doi ani se poate constata această diferenţiere şi în exprimările verbale. Sentimentul solidarităţii, al comuniunii sociale este propriu sufletului copilului şi nu-i părăseşte pe om decât în cazul unor grave degenerări maladive ale psihicului.</p>
                  <p rend="justify">De-a lungul întregii vieţi acest sentiment rămâne nuanţat, se restrânge sau se amplifică, iar în cazurile favorabile se extinde nu numai asupra membrilor familiei, ci asupra tribului, poporului, asupra întregii umanităţi. El poate chiar depăşi aceste limite, adresându-se animalelor, plantelor, unor obiecte neînsufleţite, ba chiar şi Cosmosului.</p>
                  <p rend="justify">În efortul nostru Je a ajunge la cunoaşterea fiinţei umane am câştigat un important punct de sprijin: înţelegerea necesităţii de a examina omul ca pe o fiinţă socială.</p>
               </div>
            </div>
            <div type="div2" rend="P6">
               <head>Capitolul IV. AMPRENTELE LUMII EXTERIOARE</head>
               <div type="div3" rend="P7">
                  <head>1. GENERALITĂŢI PRIVIND CONCEPŢIA DESPRE LUME. </head>
                  <p rend="justify">Condiţionate de necesitatea de a se adapta la societate, capacitatea de a percepe lumea exterioară şi caracteristica mecanis-mului psihic de a urmări întotdeauna un scop ne conduc la ideea că atât concepţia despre lume cât şi linia ideală de orientare (Ideale Leitlinic) ale unui om apar de timpuriu în sufletul copilului, nu gata formate şi într-o structură sesizabilă, dar evoluând cumva în sferele care ne dau plăcuta impresie a cunoscutului, a inteligibilului, întotdeauna în antiteză cu sentimentul de inacccsibilitate. Actele psihice nu pot avea loc decât atunci când este întrezărit un scop. După cum este cunoscut, atingerea acestuia presupune în chip necesar posibilitatea sau libertatea de a acţiona. Iar câştigul care rezultă din deplina libertate de acţiune nu trebuie subestimat. Un copil care, pentru prima dată, s-a ridicat copăcel, intră din acea clipă într-o lume cu totul nouă, simţindu-se oarecum într-o atmosferă ostilă. El poate simţi în puterea cu care stă pe propriile picioare o speranţă crescută în legătură cu viitorul său şi, riscând primele încercări de locomoţie, poate fie să aibă diferite grade de dificultate, fie să nu întâmpine nici o dificultate. Asemenea impresii, evenimente care pentru adulţi par insignifiante mărunţişuri, exercită o enormă influenţă asupra vieţii psihice a copilului şi, înainte de toate, asupra formării concepţiei sale despre lume. Astfel, copiii care întâmpină dificultăţi în locomoţie vor avea de obicei în faţa ochilor o imagine ideală puternic impregnată de mişcări rapide, fapt uşor de constatat dacă aceşti copii sunt întrebaţi ce jocuri preferă sau ce meserie şi-ar alege. Răspunsul (vizitiu, conductor de tren, taxator la autobuze etc.) va arăta că în sufletul lor se face simţită aspiraţia de a depăşi toate dificultăţile insuficientei libertăţi de mişcare, de a ajunge într-o situaţie în care să nu mai resimtă nici o inferioritate, nici o umilire, sentiment care poate fi extrem de intens atunci când copiii se dezvoltă lent sau maladiv. Tot aşa, adesea se constată că acei copii care, ca urmare a unor defecte oculare, nu pot vedea lumea decât lacunar se străduiesc să prindă mai complet şi mai intens imaginea vizuală a lumii, iar copiii cu o sensibilitate auditivă deosebită adesea nu manifestă înţelegere şi predilecţie decât pentru anumite tonuri, care sună mai încântător, pe scurt, ei sunt firi muzicale (Beethoven).</p>
                  <p rend="justify">Printre organele prin intermediul cărora copilul caută să stăpânească mediul înconjurător se numără în principal organele de simţ care stabilesc cu lumea exterioară relaţii trainice. Ele sunt acelea care participă nemijlocit la edificarea concepţiei despre lume.</p>
                  <p rend="justify">Dintre acestea trebuie să numim mai întâi ochii, în faţa cărora se deschide larg lumea din jur. Omului i se impune în special lumea perceptibilă predominant vizual, furnizându-i principalele elemente ale experienţei sale. Se constituie astfel imaginea vizuală a lumii, a cărei importanţă fără egal constă în aceea că dispune de obiecte permanente, invariabile, contrar celorlalte organe de simţ care, cel mai adesea, sunt legate de surse pasagere de excitabilitate, cum sunt urechea, nasul, limba şi, în mare parte, pielea. În alte cazuri organul auzului este acela care predomină şi creează o capacitate psihică pentru care contează în primul rând lumea audibilă. (Psyche cu caracter acustic). Mai rari sunt chinestezicii2’, oameni reglaţi în aşa fel încât sensibilitatea lor este axată pe procesele motricităţii. O predominare a simţului mirosului sau a celui al gustului duce la configurarea altor tipuri, din care cel dintâi în special, cu aptitudinea sa olfactivă, este nefavorabil situat în civilizaţia noastră. Numeroşi sunt, apoi, copiii la care organele de mişcare joacă un rol important.</p>
                  <p rend="justify">Unii vin pe lume dăruiţi cu o mai mare sprinteneală, ei sunt mereu în mişcare, iar mai târziu sunt constrânşi la o perpetuă acţiune; aceştia înclină îndeosebi spre performanţe care implică utilizarea din plin a musculaturii. Chiar în somn impulsul spre acţiune nu se linişteşte şi adesea se poate observa cum ei se rostogolesc încoace şi încolo în pat. Aparţin aceleiaşi categorii copiii „agitaţi”, al căror neastâmpăr adesea este considerat drept infirmitate. În general, nu există copii care să nu abordeze viaţa atât cu ochii şi urechile, cât şi cu organele lor de mişcare, pentru ca, din impresiile şi cu posibilităţile ce li se oferă, să-şi asambleze o imagine globală a lumii, iar noi nu putem descifra firea unui om decât dacă ştim cu ce organ de simţ stă el în faţa vieţii în modul cel mai spontan. Căci toate relaţiile au aici importanţa lor, influenţând structurarea concepţiei despre lume şi, prin aceasta, dezvoltarea ulterioară a copilului.</p>
               </div>
               <div type="div3" rend="P7">
                  <head>2. ELEMENTELE DEZVOLTĂRII CONCEPŢIEI DESPRE LUME. </head>
                  <p rend="justify">Acele aptitudini speciale ale organului psihic care participă în prima linie la realizarea concepţiei despre lume au în comun faptul că alegerea, acuitatea şi influenţa lor sunt determinate de scopul pe care omul îl întrevede. Aşa se explică faptul că un individ dat nu percepe decât o anumită parte a vieţii, a mediului ambiant, a unui eveniment etc. De aceea nu putem sesiza această latură a psihicului uman decât dacă ne facem o imagine despre scopul secret al omului şi înţelegem că tot ceea face el stă sub înrâurirea acestui scop.</p>
                  <p rend="justify">A) Percepţiile. Impresiile şi excitaţiile primite din afară prin intermediul organelor de simţ dau creierului un semnal, din care se pot conserva unele urme. Din aceste urme se construieşte lumea reprezentărilor, precum şi lumea amintirilor. Dar percepţia nu este nicidecum comparabilă cu fotografia realizată de un aparat foto-grafic, ci conţine totdeauna ceva ce ţine de specificul individului.</p>
                  <p rend="justify">Nu tot ceea ce cineva priveşte este şi perceput cu adevărat, iar când doi oameni au privit aceeaşi imagine, pot să dea cele mai divergente răspunsuri, dacă li se pun întrebări în legătură cu aceasta. Copilul, de asemenea, nu percepe din lumea care îl înconjoară decât ceea ce, pe o bază oarecare, convine individualităţii sale de până atunci.</p>
                  <p rend="justify">Astfel, percepţiile copiilor la care plăcerea de a privi s-a dezvoltat în mod deosebit sunt de natură preponderent vizuală, ceea ce este cazul la majoritatea oamenilor. Alţii îşi vor satura imaginea lor despre lume cu percepţii auditive. Aşa după cum am menţionat, aceste percepţii nu sunt strict identice cu realitatea. Omul este capabil să dea contactelor sale cu lumea exterioară forma cerută de individualitatea sa. Aşadar, ceea ce un om percepe şi cum o face, în aceasta constă individualitatea sa distinctă. Percepţia este mai mult decât un simplu fenomen fizic, este o funcţie psihică şi, luând în considerare natura acesteia, circumstanţele, modalitatea şi conţinutul percepţiei unui om, este posibil să se tragă concluzii profunde cu privire la viaţa sa interioară.</p>
                  <p rend="justify">B) Amintirile. Putem stabili că organul psihic, ale cărui elemente sunt înnăscute, în ceea ce priveşte capacitatea sa de dezvoltare depinde de cerinţa imperioasă de activitate şi de realităţile percepute. Propulsat de tendinţa de a se dirija în mod corespunzător spre un scop, organul psihic este intim legat de capacitatea de mişcare a organismului uman. Omul este obligat să concentreze şi să ordoneze în organul său psihic toate relaţiile cu lumea exterioară, iar acesta, ca organ al adaptării, este constrâns să dezvolte şi toate acele capacităţi necesare securităţii individului şi care ţin de propria sa existenţă.</p>
                  <p rend="justify">Este acum clar că răspunsul personal al organului psihic la problemele vieţii lasă în mod necesar urme în procesul de dezvoltare psihică şi că, astfel, funcţiile memoriei şi evaluării sunt obţinute prin constrângerea exercitată de tendinţa de adaptare. Tocmai stocul de amintiri îl determină pe om să se îngrijească de viitorul său, să-i prevadă. Putem trage concluzia că toate amintirile poartă în ele o intenţie finală (inconştientă), că ele nu au în noi o existenţă neutră, că vorbesc o limbă avertizatoare şi stimulatoare. Nu există amintiri inerte. Importanţa unei amintiri o putem aprecia numai dacă ne-am lămurit în privinţa intenţiei finale care îi stă la bază. Este important de ştiut de ce un om îşi aminteşte anumite lucruri, iar altele nu. Ne amintim de acele evenimente a căror evocare este importantă şi utilă pentru menţinerea unei anumite orientări psihice şi le uităm pe acelea a căror uitare este, de asemenea, avantajoasă în acelaşi timp.</p>
                  <p rend="justify">Aceasta înseamnă că şi memoria este integral pusă în serviciul adaptării corespunzătoare la scopul întrevăzut. O amintire statornică, fie ea şi eronată, şi înglobând, cum se întâmplă de obicei în copilărie, o judecată unilaterală, poate, atunci când favorizează scopul urmărit, să dispară din domeniul inconştientului şi să treacă în întregime în atitudine, în sentiment şi intuiţie.</p>
                  <p rend="justify">C) Reprezentările. Încă şi mai desluşit se manifestă individualitatea omului în reprezentările sale. Prin reprezentare înţelegem reactualizarea unei percepţii, fără ca obiectul însuşi să fie prezent.</p>
                  <p rend="justify">Este, prin urmare, o percepţie reprodusă, rechemată doar pe planul gândirii, în circumstanţe care reflectă din nou capacitatea creatoare a organului psihic. Nu este vorba pur şi simplu de repetarea percepţiei realizate anterior şi deja influenţate de puterea creatoare a psihicului, ci de reprezentarea pe care omul şi-o face şi care este din nou în întrgime rezultatul specificului său, o nouă operă de artă care îi este caracteristică.</p>
                  <p rend="justify">Există reprezentări care depăşesc cu mult gradul lor de claritate şi care se manifestă ca percepţiile, apărând atât de tranşant de parcă nu ar fi reprezentări, ci ca şi cum obiectul absent, excitator, ar fi realmente de faţă. Vorbim atunci de halucinaţii, de reprezentări care izbunesc de parcă ar fi determinate de prezenţa obiectului.</p>
                  <p rend="justify">Condiţiile sunt similare cu cele descrise mai sus. Şi halucinaţiile sunt rezultatul activităţii creatoare a organului psihic, formându-se în funcţie de scopurile şi intenţiile pe care le urmăreşte persoana respectivă. Un exemplu ne va lămuri mai bine.</p>
                  <p rend="justify">O tânără inteligentă se măritase împotriva voinţei părinţilor ci.</p>
                  <p rend="justify">Aversiunea acestora faţă de decizia fetei a fost atât de mare încât a dus la ruperea completă a raporturilor dintre părinţi şi fiică. Tânăra a ajuns cu timpul la convingerea că părinţii ei procedaseră injust faţă de dânsa, aşa încât multiple încercări de reconciliere au eşuat, lovindu-se de orgoliul şi îndărătnicia ambelor părţi. Prin căsătorie tânăra, care provenea dintr-o familie de vază, a ajuns într-o situaţie cu totul mizeră. Examinarea superficială a situaţiei nu ar fi putut duce la concluzia că tânăra îşi ratase viaţa şi nu ar fi existat nici un motiv de nelinişte cu privire la soarta ei dacă, de câtva timp, nu s-ar fi produs fenomene cu totul stranii.</p>
                  <p rend="justify">Ea era copilul preferat al tatălui. Relaţiile fuseseră atât de strânse între tată şi fiică, încât o asemenea ruptură trebuie să fi părut cum nu se poate mai surprinzătoare. Cu ocazia căsătoriei tatăl se purtase din cale afară de rău cu fata, cearta fiind lipsită de orice menajament. Chiar şi după ce ea a dat naştere unui copil, părinţii nu s-au înduplecat nici să-i vadă, nici să se apropie în vreun fel de fiica lor, iar aceasta, dominată de un puternic simţ al onoarei, a dezavuat cu atât mai mult atitudinea părinţilor cu cât mai dureroasă era impresia de a fi fost tratată nedrept, într-o chestiune în care dreptatea era de partea ei.</p>
                  <p rend="justify">Este necesar să avem clar în minte faptul că starea de spirit a tinerei femei era totalmente dominată de simţul onoarei. Tocmai această trăsătură de caracter explică de ce a fost ea atât de afectată de învrăjbirea cu părinţii. Mama sa era o femeie severă, cinstită, desigur dotată cu calităţi deosebite, dar care îşi trata fiica cu duritate.</p>
                  <p rend="justify">În aparenţă cel puţin, ea înţelegea să se subordoneze soţului, fără ca prin aceasta să-şi piardă demnitatea. Ba chiar accentua această supunere cu o oarecare mândrie şi se fălea cu purtarea ei. Faptul că în familie s-a născut şi un băiat, care, în calitatea lui de descendent masculin şi de viitor moştenitor al numelui stimat, era mai preţuit decât fata, a întărit şi mai mult orgoliul acesteia. Dificultăţile determinate de căsătorie, necunoscute de ea până atunci, o făcuseră să se gândească cu şi mai mare revoltă la nedreptatea suferită din partea părinţilor.</p>
                  <p rend="justify">Şi iată că într-o noapte, înainte de a adormi, a avut următoarea viziune: uşa s-a deschis şi Maica Domnului a venit la ea, spunân-du-i: „Pentru că îmi eşti atât de dragă, te vestesc că la mijlocul lui decembrie vei pleca dintre cei vii; nu se cade să fii nepregătită”.</p>
                  <p rend="justify">Faptul nu a înspăimântat-o, dar ea şi-a trezit soţul şi i-a povestit totul. A doua zi a fost încunoştinţat medicul. Era vorba de o halucinaţie. Cu toate acestea, femeia stăruia în convingerea că a văzut şi auzit ceea ce povestise. La o prima privire este aici ceva de neînţeles.</p>
                  <p rend="justify">Numai folosind cifrul nostru vom putea obţine unele clarificări.</p>
                  <p rend="justify">Dezbinarea cu părinţii dăinuie, tânăra femeie se găseşte la strâm-toare, ea este orgolioasă şi, după cum au stabilit cercetările; înclină să se considere superioară tuturor. Este de înţeles că o fiinţă omenească de felul ei, predispusă să iasă din sfera dată, năzuieşte spre divinitate, are dialoguri cu aceasta. Ca Maica Domnului să apară şi să rămână la nivel de reprezentare, cum este cazul la cei care se roagă, faptul nu ar fi mirat pe nimeni. Dar acest lucru n-o mulţumea, ea având nevoie de argumente mai puternice. De îndată ce înţelegem că psihicul uman este capabil de tot felul de artificii, problemă îşi pierde caracterul enigmatic. Omul care visează nu se găseşte oare într-o situaţie analoagă? Singura deosebire este că femeia aceasta visează cu ochii deschişi. Trebuie, în plus, să ţinem seama de faptul că în acel moment orgoliul ei era zgândărit de un sentiment de umilire. Şi atunci, pe neaşteptate, o altă mamă vine pur şi simplu la dân-sa, anume acea mamă despre care poporul admite că este o mamă bună a tuturor. Mamele în cauză trebuie să fie, una faţă de cealaltă, într-o anumită antiteză. Maica Domnului apare din cauză că propria mamă a tinerei femei nici nu se gândeşte să vină la ea. Apariţia face aluzie la carenţa de afectivitate a propriei mame. Tânăra femeie este în mod vădit în căutarea modalităţii prin care să-şi acuze cel mai bine părinţii. Mijlocul lui decembrie nu este o dată calendaristică cu totul lipsită de semnificaţie. Este perioada în care în viaţa oamenilor au loc manifestări afective mai deschise, în care ei devin mai prietenoşi, îşi fac cadouri etc, perioada în care, de asemenea, posibilităţile de reconciliere devin mult mai mari şi, bineînţeles, momentul are o certă legătură cu problema vitală a tinerei femei.</p>
                  <p rend="justify">Ceea ce este deocamdată straniu este faptul că amicala vizită a Maicii Domnului se însoţeşte cu ceva disonant, cu vestirea apro-piatei morţi a tinerei femei. Şi nu poate fi lipsit de o anumită importanţă faptul că ea i-a comunicat soţului acest lucru cu o mină de bună dispoziţie. Mai mult, prevestirea iese din cercul familiei, a doua zi fiind înştiinţat medicul. Era de-acum uşor să se determine o vi/ită a mamei tinerei femei. La câteva zile după aceea, apare pentru a doua oară Maica Domnului şi-i spune aceleaşi cuvinte. La întrebarea referitoare la felul în care a decurs întâlnirea cu propria mamă, tânăra femeie a spus că acesteia îi era greu să recunoască că nu are dreptate. Persistă vechiul laitmotiv. Avem din nou de-a face cu faptul că nu fusese atins scopul afirmării superiorităţii faţă de mamă.</p>
                  <p rend="justify">S-a făcut atunci încercarea de a-şi pune clar pe părinţi în faţa stării de fapt, scop în care a avut loc o întâlnire cu tatăl, reuşită întru totul.</p>
                  <p rend="justify">A  rezultat o scenă înduioşătoare. Tânăra femeie era totuşi în continuare nemulţumită, de vreme ce ea susţinea că era ceva teatral în conduita tatălui ei. Şi de ce a făcut-o el pe dânsa să aştepte atât de mult?! Stăruia, aşadar, înclinaţia de a nu le da dreptate altora şi de a se erija pe sine în învingător.</p>
                  <p rend="justify">Putem afirma, în lumina celor arătate până aici, că halucinaţia are loc în momentul în care tensiunea psihică atinge punctul maxim, omul temându-se de ratarea scopului său. Fără îndoială că odinioară, şi poate că şi astăzi, în cazul unor populaţii înapoiate, asemenea halucinaţii pot exercita o înrâurire importantă. Unele halucinaţii, aşa cum le cunoaştem din scrierile unor călători, se referă la vedenii pe care le au cei care, străbătând pustiuri, întâmpină dificultăţi, suferă de foame, de sete, de oboseală, de dezorientare. Este o tensiune a trăirii celei mai mari mizerii, care se impune puterii de reprezentare a celui care suferă, făcându-1 să se înalţe foarte clar de la deprimarea sufletească actuală la o stare euforică. Aceasta îi înviorează pe cei istoviţi, reanimă forţele celui şovăitor, îl face pe individ mai puternic sau mai neimpresionabil, când nu are efectul unui balsam, al unui narcotic.</p>
                  <p rend="justify">Ni se impune constatarea că fenomenul halucinaţiei nu prezintă de fapt nimic nou pentru noi, pentru că am şi găsit similitudini esenţiale cu percepţia, amintirea şi reprezentarea, după cum urmează să găsim asemenea similitudini cu visele. Astfel de fenomene se pot produce cu uşurinţă printr-o exacerbare. A reprezentării însăşi şi printr-o excludere a spiritului critic. Am vrea să subliniem că declanşarea lor este întotdeauna determinată de situaţii extraordinare. Asemenea fapte survin într-o stare de mare suferinţă morală şi sub impresia unei ameninţări cumplite, la oameni care, prin depăşirea situaţiei, tind să scape de un sentiment de slăbiciune. Cu cât tensiunea este mai mare în asemenea situaţie, cu atât se ţine seama mai puţin de glasul criticii. Conform principiului „scapă cum poţi”, este atunci posibil ca organul psihic să-şi învestească întreaga energie în apariţia reprezentării sub forma halucinaţiei.</p>
                  <p rend="justify">Cu halucinaţia se înrudeşte iluzia, care se deosebeşte de cea dintâi prin existenţa unui punct de contact exterior, tăgăduit într-un mod caracteristic, ca de exemplu în Craiul ielelorde Goethe. Baza, adică starea de criză psihică, rămâne aceeaşi.</p>
                  <p rend="justify">Un alt caz ne va arăta cum este în măsură forţa creatoare a organului psihic, în condiţiile unei stări de criză, să producă fie o halucinaţie, fie o iluzie.</p>
                  <p rend="justify">Un bărbat de familie bună, care însă, ca urmare a unei proaste educaţii, era un neisprăvit, a obţinut un amărât post de copist. El nu mai nutrea nici o speranţă ca în viitor să ajungă la o situaţie demnă de stimă. Această disperare, care apăsa greu asupra conştiinţei sale, era alimentată şi de reproşurile venite din partea anturajului său, ceea ce nu făcea decât să amplifice puternica sa tensiune psihică.</p>
                  <p rend="justify">Căzu astfel pradă beţiei, care i-a adus uitarea şi o justificare a cazului său. În scurt timp a fost internat în spital, ca alcoolic delirant.</p>
                  <p rend="justify">Delirurile sunt esenţial înrudite cu halucinaţiile. Se ştie că, în cazurile de delirium tremens3, forma obişnuită a halucinaţiei constă în a vedea şoareci sau animale negre, dar pot să apară şi alte forme, în funcţie, de exemplu, de profesiunea pacientului. Pacientul nostru a încăput pe mâna unor medici care erau adversari neîmpăcaţi ai alcoolului şi care i-au impus un regim sever. El a scăpat comple-tamente de alcoolism, a părăsit spitalul vindecat şi timp de trei ani n-a pus în gură picătură de alcool. Ulterior a revenit la spital, cu alte suferinţe. Povestea că la locul lui de muncă (era acum muncitor agricol) vedea mereu apărând un ins care îşi bătea joc de dânsul, făcând tot felul de strâmbături. O dată, când asta I-a mâniat peste măsură, a luat o unealtă şi a aruncat-o în el, ca să vadă dacă are de-a face cu un om în carne şi oase. Vedenia s-a făcut nevăzută, dar după aceea s-a întors şi I-a stâlcit în bătaie.</p>
                  <p rend="justify">Într-un asemenea caz nu se poate vorbi de nălucire sau de halucinaţie, pentru că vedenia avea nişte pumni cu totul reali. Explicaţia este uşor de dat: chiar dacă halucina, el îşi suprapunea halucinaţia pe un om real. S-a constatat că, deşi vindecat de alcoolism la ieşirea din spital, omul se apucase apoi din nou de băut. Îşi pierduse slujba, fusese alungat de acasă şi îşi câştiga existenţa ca muncitor cu sapa, ocupaţie pe care atât el, cât şi rudele sale, o socoteau cât se poate de umilă. Tensiunea sa psihică era aceeaşi ca odinioară. A-I priva de alcool, însemna un enorm avantaj, care însă echivala cu a-i lipsi de consolare. Dacă ar fi renunţat la băutură, şi-ar fi putut exercita prima profesiune. Când, acasă, i se făceau reproşuri, spunân du-i-se că nu e bun de nimic, aluzia la alcoolismul său i se părea mai puţin dureroasă decât aceea la incapacitatea sa. După vindecare, s-a găsit din nou în faţa realităţii, a unei situaţii care nu era cu nimic mai puţin grea decât precedenta. Neputându-se redresa, a recurs din nou la alcool ca pretext pentru decăderea sa. În condiţiile acestei mizerii psihice reapărură halucinaţiile. S-a găsit în situaţia de mai înainte şi privea lucrurile în aşa fel de parcă dintotdeauna ar fi fost un beţivan, zicându-şi că şi-a ratat viaţa din cauza excesului de băutură şi că nimic nu se mai putea îndrepta. Ca bolnav, putea să scape de noua şi umila lui ocupaţie, practicată fără nici o tragere de inimă, nefiind obligat să ia el însuşi o decizie în această privinţă. Aşa se face că sus-pomenita vedenie a persistat multă vreme, readucându-1 în cele din urmă în spital. De-acum încolo el îşi putea spune, drept consolare, că ar fi fost capabil să parvină la o situaţie mult mai bună, dacă nu l-ar fi păscut nenorocul beţiei. Pe această cale el îşi putea exalta sentimentul personalităţii. Întreţinerea acestui sentiment, a convin-gerii de a fi fost apt de realizări mai mari, în cazul în care nu l-ar fi lovit acel nenoroc, era pentru el un lucru mai important decât munca însăşi. În felul acesta a atins el linia de forţă (Machtlinie) şi putea susţine că ceilalţi nu erau mai buni decât el, dar că lui o piedică i-a stat în drum, nelăsându-se îndepărtată. În această stare de spirit, prin care căuta o motivare consolatoare, s-a structurat în ci, ca o izbăvire, imaginea bărbatului care făcea grimase.</p>
               </div>
               <div type="div3" rend="P7">
                  <head>3. FANTEZIA. </head>
                  <p rend="justify">O altă activitate productivă a organului psihic o constituie fantezia. Urme de această natură putem găsi în toate fenomenele de care ne-am ocupat până acum. Este ceva analog cu ceea ce se întâmplă în acele activităţi psihice în care anumite amintiri trec în prim-plan sau când se construiesc reprezentări. Imaginaţia comportă şi ea, ca pe o componentă esenţială, acea previziune pe care un organism aflat în mişcare o poartă cu sine. Fantezia este de altfel legată de mobilitatea organismului, nefiind ea însăşi decât o formă a previziunii. Când, în cazul fantazărilor copiilor şi adulţilor</p>
                  <p rend="justify">—  Denumite şi vise diurne – se plăsmuiesc himere, avem de-a face cu aceleaşi reprezentări referitoare la viitorul care-i interesează pe om şi pe care el încearcă să-i edifice, prefigurându-1 în propria sa manieră.</p>
                  <p rend="justify">Dacă examipăm produsele fanteziei copiilor, găsim că jocul puterii (das Spiel derMacht), ca factor esenţial, ocupă un spaţiu larg şi că în el se reflectă întotdeauna scopuri ambiţioase. Cele mai multe fantazări încep cu cuvintele: „când voi fi mare”, şi altele de felul acesta. Există şi adulţi care mai trăiesc ca şi cum ei încă ar trebui să mai crească. Reliefarea liniei de forţa arată că viaţa psihică se poate dezvolta doar dacă în prealabil a fost stabilit un scop. În societatea umană scopul este acela al obţinerii valorii. Nu se rămâne aproape niciodată la scopuri neutre, deoarece viaţa comună a oamenilor se asociază cu o neîncetată măsurare de sine, din care rezultă jindul de superioritate şi dorinţa de a ieşi victorios în competiţie4. De aceea este explicabil faptul că acele forme de previziune pe care le găsim în produsele imaginative ale copiilor sunt de regulă reprezentări de putere (Machtworstellungen).</p>
                  <p rend="justify">Cât priveşte sfera acestor reprezentări, a imaginaţiei, nu se poate stabili nici o regulă sau, cu alte cuvinte, şi în acest domeniu trebuie să evităm căderea în greşeala generalizării. Dar dacă cele spuse mai sus se aplică la un număr mare de cazuri, sunt unele situaţii în care nu se poate proceda în acelaşi mod. Este uşor de înţeles că imaginaţia va fi mai puternic dezvoltată la acei copii care privesc viaţa cu ostilitate, atitudine la care se asociază de obicei un mai puternic spirit de prevedere. Astfel, copiii bolnăvicioşi, pe care viaţa îi copleşeşte cu necazuri, au o fantezie mai bogată şi înclinaţia de a se ocupa de lucruri imaginare. În consecinţă, adesea survine un stadiu de dezvoltare în care imaginaţia este chemată în ajutor pentru evadarea din viaţa reală, după cum ea este utilizată şi pentru con-damnarea vieţii reale. Celui revoltat împotriva micimii existenţei ea îi dă senzaţia de beţie a puterii (Machtrausch).</p>
                  <p rend="justify">Nu numai linia de forţă poate fi stabilită cu ajutorul imaginaţiei, ci aceasta are un mare rol şi în geneza sentimentului de comuniune socială. Aproape niciodată fantazările infantile nu au în vedere punerea în valoare doar a puterii copilului, puterea aceasta intervenind, într-un fel, în favoarea altora. Acesta este, de pildă, cazul fantazărilor al căror conţinut culminează în dorinţa de a fi salvator, de a veni în ajutorul cuiva, de a fi învingătorul vreunui monstru dăunător oamenilor şi altele de felul acesta. Este frecventă la copii ideea fantezistă că ei nu fac parte din familia care îi creşte.</p>
                  <p rend="justify">Mulţi copii nutresc convingerea că în realitate ei provin dintr-o altă familie, că într-o zi adevărul va ieşi la iveală şi că tatăl adevărat (întotdeauna persoană de vază) va veni să-i ia la el. Este îndeosebi cazul unor copii cu un puternic sentiment de inferioritate, expuşi la privaţiuni, la umilinţe sau care nu se bucură de suficientă afecţiune din partea anturajului lor. Adesea asemenea idei de grandoare se manifestă chiar şi în atitudinea exterioară a copiilor, care se comportă de parcă ar fi de-acum adulţi. Găsim şi forme cvasimaladive ale fanteziei, ca de pildă predilecţia unui copil pentru pălării cu boruri tari sau pentru mucurile de ţigară sau, dacă este vorba de o fată, strădaniile ei de a părea bărbat. Sunt multe fete care preferă o ţinută sau o îmbrăcăminte băieţească.</p>
                  <p rend="justify">Există şi unii de care ne plângem că au prea puţină fantezie.</p>
                  <p rend="justify">Este, desigur, o concluzie eronată. Fie că asemenea copii nu-şi exteriorizează imaginaţia, fie că motive temeinice i-au determinat să lupte împotriva dezvoltării produselor fanteziei lor. Se poate ca în felul acesta un copil să trăiască sentimentul puterii. În strădania lor de a se adapta la realitate, acestor copii imaginaţia li se pare nebărbătească sau infantilă, aşa încât o resping. În unele cazuri acest refuz merge destul de departe şi atunci se pare că imaginaţia lipseşte aproape cu totul la asemenea copii.</p>
               </div>
               <div type="div3" rend="P7">
                  <head>4. VISELE (GENERALITĂŢI). </head>
                  <p rend="justify">În afară de visele diurne, descrise mai sus, există şi un alt fenomen, care apare foarte de timpuriu şi care reflectă şi, de asemenea, stă la baza unei intense activităţi psihice. Sunt visele care se produc în timpul somnului. În general, putem constata că regăsim aici la copil acelaşi mod de a visa ca şi în cazul viselor diurne. Psihologi de altădată, experimentaţi, au demonstrat că visele omului permit dezvăluirea cu uşurinţă a caracterului acestuia. Visul este de fapt un fenomen care, din toate timpurile, este profund implicat în gândirea omului. Visele nocturne, ca şi cele diurne, însoţesc dorinţa de previziune a omului, dorinţa sa de a-şi croi un drum spre viitor şi de a merge sigur pe acesta.</p>
                  <p rend="justify">Deosebirea netă între visele diurne şi cele nocturne este aceea că pe când cele dintâi sunt, la nevoie, înţelese, pentru celelalte faptul acesta nu este posibil decât extrem de rar. Obscuritatea viselor nocturne este o caracteristică distinctă a acestora şi suntem lesne tentaţi să presupunem că tocmai acesta este semnul inutilităţii unor asemenea fenomene. Să menţionăm, în treacăt, faptul că în aceste vise se vădeşte acea linie de forţă a omului care vrea sa întrezărească viitorul şi care aspiră să-i domine. Observarea vieţii psihice ne oferă elemente importante, asupra cărora vom reveni.</p>
               </div>
               <div type="div3" rend="P7">
                  <head>5. TRANSPUNEREA AFECTIVĂ (EINFUHLUNG). </head>
                  <p rend="justify">Prin funcţia sa de previziune, necesitate esenţială a organismelor mobile, pentru că ele sunt mereu puse în faţa unor probleme privind viitorul, organul psihic dispune şi de capacitatea datorită căreia nu numai că sesizează ceea ce există în realitate, ci, de asemenea, simte, ghiceşte ceea ce va exista mai târziu. Fenomenul acesta îl numim „transpunere”. Această capacitate este extrem de puternic dezvoltată la oameni.</p>
                  <p rend="justify">Fenomenul este atât de larg răspândit, încât îl găsim în orice com-partiment al vieţii psihice, sensul său fiind pretutindeni necesitatea de a prevedea; căci atunci când mă văd obligat să-mi reprezint, să gândesc cum mă voi comporta în cazul în care se va pune o problemă, se impune, de asemenea, să formulez o judecată întemeiată, care să se poată degaja din situaţia actuală, în curs de evoluţie. Numai adunând într-un mănunchi ceea ce gândim, simţim şi intuim în legătură cu o situaţie pe care abia urmează s-o trăim, putem dobândi un punct de vedere care să ne îngăduie să ne concentrăm forţele într-o anumită direcţie, sau să o evităm în chip prevăzător. Transpunerea are loc şi atunci când contactăm verbal pe cineva. Este imposibil să comunicăm cu un om, dacă nu ne transpunem în situaţia lui. De o configuraţie specială se bucură transpunerea în cazul artei teatrale.</p>
                  <p rend="justify">Alte manifestări ale transpunerii se referă la cazurile în care oamenii ajung să trăiască un sentiment aparte atunci când observă că pe alţii îi ameninţă vreo primejdie. În asemenea împrejurări, transpunerea este uneori atât de puternică încât, deşi personal omul nu este în pericol, el face involuntar gesturi de apărare. Este apoi cunoscută mişcarea de retragere pe care o facem cu mâna atunci când cineva a scăpat, de exemplu, un pahar. La popice adesea se poate observa cum unii jucători tind să participe la mişcarea bilei, anticipând-o prin pantdmima, ca şi cum ar voi să-i influenţeze cursul. Sau să ne gândim la ceea ce simţim când vedem pe cineva curăţând fereastra de la un etaj înalt al unui bloc, ori la ce simţim când un orator are nenorocul să se împotmolească. La teatru nu vom putea nicidecum să evităm împărtăşirea sentimentelor exprimate de actori, jucând în interiorul nostru diversele roluri din piesă. Aşadar, transpunerea afectivă depinde de întreaga noastră experienţă trăită.</p>
                  <p rend="justify">Dacă cercetăm originea acestei funcţii, a acestei posibilităţi de a ne transpune în simţămintele celorlalţi, vom găsi explicaţia în sentimentul nativ de comuniune socială. Iniţial acesta este un sentiment cosmic, un reflex al coeziunii întregului Cosmos, care dăinuie în noi, de care nu ne putem înstrăina şi care ne face capabili să asimilăm afectiv lucrurile situate în afara corpului nostru.</p>
                  <p rend="justify">Aşa cum sentimentul de comuniune socială pune în evidenţă diferite grade, transpunerea afectivă comportă şi ea o gradare, fapt observabil chiar şi la copii. Există copii care se ocupă de păpuşi de parcă acestea ar fi fiinţe vii, pe când alţii poate că nu sunt interesaţi decât să vadă ce se află înăuntrul acestora. Când raporturile de comuniune socială sunt comutate de la semeni către lucrurile lipsite de viaţă, insignifiante ca valoare, dezvoltarea unui om poate să eşueze cu totul. Cazurile de torturare a animalelor, pe care le observăm adesea la copii, nu sunt de conceput decât dacă admitem absenţa totală a transpunerii în simţămintele altor fiinţe. Drept urmare, se poate ca asemenea copii să ajungă să se intereseze de lucruri fără nici o importanţă pentru dezvoltarea lor în colectivitate, să nu dea nici o atenţie intereselor altora şi să nu se gândească decât la ei înşişi.</p>
                  <p rend="justify">Toate acestea sunt determinate de gradul scăzut de transpunere afectivă, în cele din urmă lipsa transpunerii afective conduce la refuzul categoric al colaborării.</p>
               </div>
               <div type="div3" rend="P7">
                  <head>6. INFLUENŢA OMULUI ASUPRA CELORLALŢI         (HIPNOZA ŞI SUGESTIA).</head>
                  <p rend="justify">Dacă ne întrebăm în ce fel se poate realiza, în general, influenţa celorlalţi oameni, stă în spiritul psihologiei individuale (Individualpsychologie)6 să răspundă că în această privinţă intervin fenomenele de solidaritate. Întreaga noastră viaţă se desfăşoară sub semnul posibilităţii primordiale a influenţării reciproce. Aceasta este deosebit de accentuată în anumite cazuri, cum sunt raporturile dintre profesor şi elev, părinţi şi copii, soţ şi soţie. Sub influenţa sentimentului de comuniune socială are loc, într-o anumită măsură, venirea în întâmpinarea acţiunii exercitate de celălalt. Gradul acestei influenţabilităţi depinde însă de măsura în care apare întemeiat dreptul celui care influenţează asupra celui influenţat. Este exclusă o influenţă de durată asupra cuiva, în cazul în care acesta este supus unui prejudiciu. Influenţa va fi maximă în cazul în care ne aflam într-o stare de spirit care ne dă sentimentul că propriul nostru drept este garantat. Îndeosebi pentru educaţie acest punct de vedere este important. Este posibil să se propună sau chiar să se practice o altă formă de educaţie. O educaţie care ar ţine seama de acest punct de vedere ar fi eficientă tocmai pentru că s-ar conecta la ceea ce este absolut fundamental, anume la sentimentul de comuniune socială. Ea nu ar da rezultate decât în cazul în care un om ar încerca să se sustragă în mod deliberat influenţei societăţii. Iar lucrul acesta nu se face fără complicaţii; trebuie dusă în prealabil o lupta mai îndelungată, în cursul căreia să slăbească legăturile sale cu mediul şi el să se găsească într-o opoziţie totală faţă de sentimentul de comuniune socială. Atunci orice influenţă exercitată asupra sa întâmpină rezistenţă sau chiar devine imposibilă şi avem în faţă priveliştea unui om care la orice tentativă de a se acţiona asupra lui răspunde printr-o acţiune în sens contrar (spirit de contradicţie).</p>
                  <p rend="justify">Avem deci toate motivele să ne aşteptăm ca unii copii, care se simt mai mult sau mai puţin oprimaţi de mediul lor, să manifeste o slabă capacitate şi înclinaţie de a da ascultare educatorilor lor. Există, desigur, numeroase cazuri în care presiunea din afară este atât de puternică încât înlătură orice rezistenţă, în aparenţă orice influenţă fiind acceptată şi urmată. Ne vom convinge însă în scurt timp că această supunere nu are nici o valoare practică. Ne aflăm uneori în faţa spectacolului unei fiinţe groteşti, făcută inaptă pentru viaţă (ascultarea oarbă), un om care pururea aşteaptă să-i comanzi ce şi cum să facă. Marele pericol pe care îl aduce cu sine această supunere dusă atât de departe poate fi apreciat prin faptul că acei copii care ascultă de oricine îi ia sub puterea sa pot comite, la ordin, chiar crime. În bandele de răufăcători ei îndeplinesc roluri sinistre, pe când capul bandei se ţine în general de-o parte. În aproape toate actele de pedepsire răsunătoare puse la cale de asemenea bande, astfel de indivizi sunt instrumentele de execuţie7. Asemenea oameni dau dovadă de o ascultare neverosimilă prin proporţiile ei şi pot simţi în aceasta chiar o satisfacere a propriei ambiţii.</p>
                  <p rend="justify">Dacă ne limităm însă numai la cazurile normale în care are loc influenţa, putem stabili că indivizii cei mai dispuşi să se lase influenţaţi şi să coopereze în acest sens sunt cei al căror sentiment de comuniune socială a fost cel mai puţin contrariat şi că, în schimb, refractari sunt cei la care înclinaţia de a parveni, aspiraţia la superioritate au atins cote deosebit de înalte. Observaţia ne oferă zi de zi învăţăminte. Când părinţii se plâng de un copil, o fac extrem de rar pentru a-i reproşa ascultarea oarbă, pe ei neliniştindu-i neascultarea, iar examinarea unor astfel de copii ne arată că ei cad pradă impulsului de a scăpa de chingile mediului lor şi că, dacă se străduiesc să frângă normele vieţii lor mărunte, este pentru că un tratament eronat i-a făcut inabordabili în ceea ce priveşte intervenţiile pedagogice.</p>
                  <p rend="justify">Năzuinţa intensă spre putere (das intensive Streben nach Machf) este astfel invers proporţională cu educabilitatea. În pofida acestui adevăr, educaţia noastră familială tinde în principal să incite ambiţia copilului şi să-i inculce idei de grandoare. Aceasta nu din nu ştiu ce nechibzuinţă, ci pentru că întreaga noastră cultură şi civilizaţie, ele însele impregnate de astfel de idei de grandoare, generează asemenea impulsuri, încât în familie, ca şi în societate, preocuparea primordială este aceea de a-i face pe tânăr să păşească în viaţă cu o strălucire aparte, depăşindu-i pe toţi ceilalţi, pe cât posibil în toate privinţele. În capitolul în care vom trata despre infatuare vom arăta mai pe larg cât de necorespunzătoare este această metodă educaţională bazată pe ambiţie şi cum, lovindu-se de asemenea dificultăţi, dezvoltarea vieţii psihice poate să eşueze.</p>
                  <p rend="justify">Într-o situaţie similară cu a acelora care, ca urmare a înclinaţiei lor de a se supune necondiţionat, se conformează aproape fără excepţie cerinţelor mediului, se găseşte orice medium8. Acestuia trebuie doar să-i fie indusă intenţia de a face câtva timp tot ceea ce i se cere. Iată procesul care stă la baza predispoziţiei pentru hipnoză.</p>
                  <p rend="justify">În legătură cu aceasta sunt de făcut, în general, următoarele observaţii: este posibil ca un om să declare sau să creadă că poate fi hipnotizat, cu toate că lui îi lipseşte starea de pregătire psihică favorabilă supunerii. După cum este posibil ca un altul să opună hipnozei o rezistenţă categorică şi, cu toate acestea, să fie sufleteşte pregătit la supunere. Hipnoza se realizează exclusiv pe baza atitudinii psihice a medium-ului, nu pe baza spuselor sau credinţelor acestuia. Din greşita înţelegere a acestui fapt a rezultat multă confuzie, pentru că în hipnoză avem cel mai adesea de-a face cu oameni care se îm-potrivesc, pe când, în definitiv, ei sunt înclinaţi să îndeplinească cerinţele hipnotizatorului. Această stare de disponibilitate (Bereits-willigkeii) poate avea diferite grade, aşa încât rezultatele hipnozei diferă de la om la om. Dar în nici un caz disponibilitatea în faţa hipnozei nu depinde de voinţa hipnotizatorului, ci de dispoziţia psihică a med/um-ului.</p>
                  <p rend="justify">Cât priveşte natura hipnozei, ea este înrudită cu starea de somn. Enigmatic este doar faptul că pentru ca acest somn să se producă este necesară o comandă din partea altcuiva. Comandă care este eficientă numai dacă se adresează unui individ pregătit s-o accepte. Decisive în privinţa aceasta sunt, după cum s-a menţionat, esenţa şi dezvoltarea personalităţii medium-ului. Numai atunci când cineva este în aşa fel structurat încât să se conformeze fără spirit critic influenţei altora, există posibilitatea de a provoca în el acest somn specific, care, mai mult decât somnul natural, este deconectat de capacitatea de acţiune voluntară proprie, în aşa măsură încât finalmente individul poate fi pus în mişcare de centrii motori ai hipnotizatorului care dă comanda9. Din somnul normal rămâne doar un fel de stare crepusculară, aşa încât medium-ul nu-şi poate aminti din cele ce se petrec în timpul hipnozei decât ceea ce vrea hipnotizatorul. Este eliminat în primul rând spiritul critic, cea mai importantă cucerire a organului psihic în condiţiile societăţii noastre. Un medium este, ca să spunem aşa, o prelungire a mâinii hipnotizatorului, un organ care funcţionează la ordinul acestuia.</p>
                  <p rend="justify">Majoritatea oamenilor capabili să-i influenţeze pe alţii atribuie această capacitate şi, în general, orice posibilitate de acest fel, unui fluid misterios, unei puteri extraordinare, care le-ar fi proprii. Aceasta duce la nemaipomenite scandaluri, la abuzuri, îndeosebi la revoltătoare excese din partea celor care practică telepatia şi hipnotismul. La drept vorbind, se poate afirma că ei înjosesc în aşa măsură demnitatea umană încât nu ocolesc nici o posibilitate de a lucra clandestin. Nu trebuie să se înţeleagă de aici că fenomenele pe care le prezintă au la bază şarlatania. Nicidecum. Dar creatura umană este atât de înclinată la îngenunchere încât poate deveni victima unui individ care are tupeul să se prezinte drept unul care supralicitează, dat fiind ca oamenii în majoritatea lor sunt dispuşi să se supună, fără să verifice cum stau lucrurile, plecându-se în faţa autorităţii, lăsân-du-se intimidaţi şi captaţi, subordonaţi fără crâcnire, ceea ce, fireşte, niciodată nu a putut să pună ordine în viaţa colectivă a oamenilor, ci a condus întotdeauna la un supliment de revoltă din partea celor supuşi. Nimeni până astăzi nu a practicat telepatia sau hipnotismul cu bune rezultate pe termen mai lung. Foarte adesea s-a întâmplat ca hipnotizatorul să dea peste un om, un aşa-numit medium, care pur şi simplu I-a „interiorizat”10. Acest lucru s-a petrecut şi cu oameni de ştiinţă importanţi, care au voit să-şi exercita forţa asupra unor indivizi sugestionabili. De multe ori survin eşecuri când medium-ul se dovedeşte a fi, ca să spunem aşa, un înşelat înşelător, pe de o parte amăgit, pe de alta îngenuncheat de sine însuşi. Dar puterea care ni se pare a intra în acţiune aici nu este niciodată aceea a hipnotizatorului, ci totdeauna avem de-a face cu înclinaţia medium-ului de a se supune; nu este vorba de nici o putere magică, ci de extraordinara pricepere a hipnotizatorului de a pune în scenă farsa. Dacă, în jchimb, cineva este obişnuit să ducă o viaţă întru totul după chibzuinţă sa şi nu-şi însuşeşte fără discernământ concluziile altora, atunci în mod firesc un astfel de om nu va putea fi hipnotizat şi nici nu va prezenta straniile fenomene ale telepatiei. Deci toate aceste fenomene nu sunt decât fenomene ale ascultării oarbe.</p>
                  <p rend="justify">În acest context este de menţionat şi sugestia. Putem înţelege esenţa acesteia numai dacă o inserăm, în cel mai larg sens, în sfera impresiilor (Eindriicke). Este de la sine înţeles că omul nu numai că primeşte la un moment dat impresii, ci că şi stă în permanenţă sub influenţa lor. Receptarea de impresii nu este cu totul insignifiantă, acestea continuând să acţioneze asupra noastră. Iar când acestea sunt demersuri din partea unui alt om, încercări de a ne convinge, de a ne îndupleca, în acest caz putem vorbi de sugestii. Are loc modificarea sau consolidarea unei concepţii active, care se manifestă desluşit la posesorul ei. Problema dificilă constă propriu-zis în faptul că oamenii reacţionează diferit la impresii dinafară. Pe de altă parte, influenţa depinde de gradul de independenţă al persoanei respective.</p>
                  <p rend="justify">Sunt de luat în considerare îndeosebi două tipuri. Unii supraestimează cu uşurinţă opinia celorlalţi, aşadar nu ţin prea mult la îndreptăţirea propriilor lor concepţii, la faptul că ele sunt corecte sau false. Ei exagerează importanţa altor persoane, aşa încât se adaptează lesne la opinia acestora. Ei sunt cu totul apţi pentru sugestionarea în stare de veghe sau pentru hipnoză. Celălalt tip va considera drept o ofensă tot ceea ce vine din afară, socotind că doar propria sa opinie este justă şi respingând orice contribuţie a celorlalţi, fără a-i păsa de justeţea sau injusteţea ideilor lor. Ambele tipuri degajă un sentiment de slăbiciune, cel de-al doilea neîmpăcându-se cu ideea că ar avea ceva de primit de la ceilalţi. Foarte adesea întâlnim oameni care intră lesne în conflict, nutrind în sinea lor părerea că ar fi prea accesibili la sugestionarea de către alţii. Ei îşi întăresc însă această părere numai pentru a nu deveni receptivi, aşa încât este greu să obţii vreo schimbare de optică de la ei.</p>
                  <p rend="justify">NOTE</p>
                  <p rend="justify">1  Titlul capitolului în original: Eindriicke der Aussenwelt. (Nota trad.)</p>
                  <p rend="justify">2  „die Motoriker”, în textul original. (Nota trad.)</p>
                  <p rend="justify">3  „Săul’erdelirium”, în textul original. (Nota trad.) 4 Aceeaşi capacitate incoercibilă de fantazare I-a dus pe om la născocirea zeilor, a lui Dumnezeu, ca supremă expresie a jindului omului de a se situa pe un plan al superiorităţii absolute, undeva unde să se bucure de o protecţie infinită, unde nici un rău – şi în primul rând moartea – să nu-i mai poată atinge, unde să se poată, în sfârşit, împărtăşi euforic din perfecţiune. „Zum Cott zu stieben, în ihm zu sein, seinem Rufzu folgen”, adică „a se strădui întru Domnul, a se identifica cu el, a-i urma chemarea”</p>
                  <p rend="justify">         (Ernst Jahn, Alfred Adler, Religion und Individualpsychologie, Verlag dr.Rolf. Passer, Wien, Leipzig, 1933, p. 58) reflectă semnificativ această aspiraţie spre perfecţiune şi superioritate, din care s-au născut fantasmele tuturor religiilor. (Nota trad.)</p>
                  <p rend="justify">5  Este aşa-numitul „protest viril” sau „aspiraţia la virilitate”, la „superioritate virilă” a femeilor, în al căror inconştient – arată Adler – mocneşte aversiunea faţă de rolul feminin pentru care au fost biologic destinate. „Protestul viril” a atins un punct culminant la George Sand, de exemplu, care – după cum relevă Adler – pretindea că nu există decât un singur sex. Aceeaşi aspiraţie spre o „virilitate cât mai complet posibilă” o trăiesc, pe un accentuat fond nevrotic, bărbaţii care se cred „devirilizaţi”, „demasculinizaţi”, lăsându-se de regulă dominaţi de o „agresivitate virilă”, de natură psihopatologică (a se vedea Alfred Adler, Ober den Ncrvosen Charakler, capitolul 4 din partea de „Aplicaţii practice”). (Nota trad.) 6 Denumirea completă a disciplinei fundamentate de Alfred Adler este aceea de „verglcichende Individualpsychologie”, adică psihologic individuală comparată, denumire care apare în subtitlul uneia din lucrările sale capitale, Cu privire Ia caracterul nevroticilor (Wiesbaden, 1912): „Griindziige einer vergleichenden Individualpsychologie und Psychotherapie” (Principii de psihologie individuală comparată şi de psihoterapie).</p>
                  <p rend="justify">Atrăgând atenţia asupra acestui fapt, adesea scăpat din vedere, Alfred Farau şi Herbert Schaffer precizează că termenul de psihologie individuală comparată „defineşte o psihologie care studiază individul în totalitatea sa, comparând manifestările sale psihice cu datele normelor sociale” (op. Cit., p. 93). (Nota trad.)</p>
                  <p rend="justify">7  Folosind cu un diabolic sânge rece astfel de „instrumente de execuţie” a pus Alfonso (Al) Capone la cale şi a şi comis nu mai puţin de 227 de asasinate, pentru care nu s-au putut găsi capete de acuzare împotriva lui (I. Aszody, Interpolul în acţiune, Editura Politică, Bucureşti, 1968, pp. 124-125). (Nota trad.) s Persoană extrem de sugestibilă, lesne de hipnotizat sau care răspunde cu uşurinţă inducţiei parapsihologice. (Nota trad.) 9 Punerea în mişcare a hipnotizatului direct de către centrii motori ai hipnotizatorului este exclusă, din moment ce efectul hipnotic se obţine prin comenzi verbale, care au acces la cel hipnotizat prin acele „puncte vigile” de pe cortex, rămase ca atare pe fondul inhibiţiei generalizate reprezentate de somn. Drumul până la centrii motori este apoi mai lung sau mai scurt, în funcţie de conţinutul „instrucţiei” date de hipnotizator. (Nota trad.) 10 Proces care, în esenţa sa, este de acelaşi ordin cu structurarea Supraeului, aşa cum o analizează Freud. (Nota trad.)</p>
               </div>
            </div>
            <div type="div2" rend="P6">
               <head>Capitolul V. SENTIMENTUL DE INFERIORITATE SI TENDINŢA DE A SE IMPUNE</head>
               <div type="div3" rend="P7">
                  <head>1. SITUAŢIA DIN PRIMA COPILĂRIE. </head>
                  <p rend="justify">După cum ştim, copiii pe care natura i-a tratat cu vitregie sunt înclinaţi să adopte o altă atitudine faţă de viaţă şi oameni decât cei care au cunoscut de timpuriu bucuriile existenţei. Se poate statua, în principiu, că toţi copiii cu organe deficiente (mit minderwertigen Organen) se angajează pe negândite într-o luptă cu viaţa, ceea ce îi duce la o sugru-mare a sentimentului de comuniune socială, aşa încât aceşti oameni adoptă lesne un model egoist al grijii exclusive de sine şi faţă de impresia pe care o produc asupra anturajului, nepreocupându-i interesele altora. Ca şi deficienţele fizice, influenţele exterioare exercitate asupra copilului sunt resimţite ca o povară mai mult sau mai puţin apăsătoare, putând determina o atitudine ostilă faţă de mediu. Coti-tura decisivă are loc foarte de timpuriu. Încă din al doilea an de viaţă putem constata că aceşti copii sunt prea puţin înclinaţi să se simtă la fel de înzestraţi ca alţii, de aceeaşi condiţie şi având drepturi egale cu ei, deci îndreptăţiţi de a le căuta prietenia şi a face cauză comună cu dânşii, ci, dimpotrivă, dominaţi de un sentiment al insuficienţei (Verkiirztheit), exteriorizează mai puternic decât ceilalţi copii un sentiment al aşteptării, un drept de a emite pretenţii. Dacă ne gândim că, de fapt, fiecare copil se situează pe o poziţie de inferioritate în faţa vieţii şi că nu ar putea exista fără a avea într-o măsură apreciabilă sentimentul comuniunii cu cei apropiaţi, dacă luăm în considerare fizicul plăpând şi neajutorarea copilului, acea stare de dependenţă care-i dă impresia că numai cu greu va fi capabil să vieţuiască, atunci trebuie să admitem că la începutul oricărei vieţi psihice se află un mai mult sau mai puţin profund sentiment de inferioritate (Minderwertigkeitsgefiihl). Aceasta este forţa propulsivă, punctul de la care pornesc şi se dezvoltă toate strădaniile copilului de a-şi fixa un scop, de la a cărui realizare el aşteaptă liniştea şi securitatea existenţei sale viitoare.</p>
                  <p rend="justify">În această atitudine specifică copilului, strâns legată de capacităţile sale organice şi care este influenţată de acestea, rezidă baza cducabilităţii sale. Oricât de general ar fi sentimentul de inferioritate la fiecare copil, educabilitatea va fi pusă la încercare în special de doi factori. Unul este tocmai acest puternic intens şi stăruitor sentiment de inferioritate, pe când celălalt este un scop, care nu pur şi simplu garantează calmarea, securitatea, egalitatea, ci generează o aspiraţie la putere (Streben nach Macht), care în mod categoric este destinată să ducă la dobândirea superiorităţii într-un anumit mediu social. Copiii sunt întotdeauna angajaţi pe acest drum. Ceea ce complică educabilitatea lor este faptul că ei se simt desconsideraţi în toate împrejurările, se cred dezavantajaţi de natură şi adesea, pe drept sau pe nedrept, umiliţi de către cei mari. Abia atunci când analizăm mai exact toate aceste date putem aprecia inevitabilitatea unei dezvoltări sinuoase, însoţită de tot felul de eşecuri.</p>
                  <p rend="justify">La drept vorbind, orice copil este expus acestui pericol, deoarece toţi copiii se afla în situaţii de felul acesta. Integrat în societatea adulţilor, prin însuşi acest fapt fiece copil este îndemnat să se considere mic şi slab, neisprăvit, inferior. Aflat în această stare de spirit, îi va fi cu neputinţă să se creadă capabil de a se achita de sarcini uşor şi impecabil, aşa cum i se pretinde. De obicei încă de aici intervin în educaţie greşeli. Cerându-i-se copilului prea mult, se determină încolţirea în sufletul acestuia a unui acut sentiment al nulităţii sale.</p>
                  <p rend="justify">Ba chiar sunt cazuri în care unor copii li se atrage în permanenţă atenţia asupra insignifianţei, imaturi taţii şi capacităţii lor modeste.</p>
                  <p rend="justify">Alţii, în schimb, sunt trataţi ca jucării, ca obiecte de amuzament, sau sunt priviţi ca bunuri ce trebuie păstrate într-un chip cu totul deosebit, când nu sunt consideraţi un balast supărător. Adesea toate aceste tendinţe se întâlnesc laolaltă, iar copilului, în consecinţă, i se va atrage atenţia fie în sensul că el constituie o bucurie pentru adulţi, fie, dimpotrivă, motiv de decepţie. Profundul sentiment de inferioritate, cultivat în acest mod la copii, poate cunoaşte o exacerbare, date fiind anumite particularităţi ale vieţii noastre. Printre acestea se numără obiceiul de a nu-i lua pe copii în serios, de a le vârî în cap ideea că sunt un nimeni, că nu au nici un drept, că niciodată nu trebuie s-o ia înaintea adulţilor, că trebuie să stea la locul lor, şi aşa mai departe. Chiar când este ceva adevăr în acestea, lucrurile le sunt prezentate copiilor într-o manieră atât de grosolană, încât nu este de mirare că le stârneşte iritarea. În afară de aceasta, o mulţime de copii trăiesc cu teama permanentă ca nu cumva ceea ce fac ei să devină motiv de batjocură pentru toată lumea. Prostul obicei de a-i ridicu-liza pe copii este extrem de dăunător pentru dezvoltarea lor. Teama de ridicol a unor asemenea oameni poate fi identificată până târziu în viaţa lor, adesea ei neputând să scape de ea nici la bătrâneţe. Foarte prejudiciabilă este, apoi, înclinaţia unora de a nu-i lua pe copii în serios, de a le spune neadevăruri, ceea ce uşor îi poate face să se îndoiască de seriozitatea colectivităţii în care trăiesc şi chiar de seriozitatea vieţii. S-au văzut cazuri de copii care, în prima zi de şcoală, s-au aşezat zâmbind în bancă, declarând ocazional că pentru dânşii toată chestiunea cu şcoala este o glumă a părinţilor, pe care nici vorbă să o ia în serios.</p>
               </div>
               <div type="div3" rend="P7">
                  <head>2. COMPENSAREA SENTIMENTULUI DE INFERIORITATE; ASPIRAŢIA DE A SE PUNE ÎN VALOARE ŞI DE A DOBÂNDI SUPERIORITATEA.</head>
                  <p rend="justify">Sentimentul de inferioritate, de insecuritate şi de insuficienţă este acela care constrânge la fixarea unui ţel în viaţă şi la realizarea acestuia. Încă din primele zile de viaţă se face observată pornirea copilului de a se situa în prim-plan, de a atrage în mod coercitiv asupra sa atenţia părinţilor. Sunt cele dintâi semne ale năzuinţei născânde a omului de a se pune în valoare, care se dezvoltă sub influenţa sentimentului de inferioritate şi care îl obligă pe copil să-şi fixeze un scop, cu care el porneşte să-şi manifeste superioritatea asupra mediului său.</p>
                  <p rend="justify">Fixarea scopului cu privire la dobândirea superiorităţii va fi făcută prin intermediul măreţului sentiment de comuniune socială.</p>
                  <p rend="justify">Nu putem risca nici o apreciere privind copilul sau adultul, dacă nu facem o comparaţie între sentimentul de comuniune socială existent în ei şi ponderea năzuinţei spre putere şi spre superioritate asupra celorlalţi. Scopul va fi în aşa fel stabilit încât atingerea sa să-i ofere posibilitatea de a-şi simţi superioritatea sau de a-şi înălţa în aşa măsură propria personalitate încât viaţa să-i apară demnă de trăit.</p>
                  <p rend="justify">Scopul este, de asemenea, acela care conferă valoare senzaţiilor, care dirijează şi influenţează percepţiile, configurează reprezentările, dă sens forţei creatoare cu care formăm reprezentările, evocăm amintirile sau le înăbuşim. Iar dacă ţinem seama de faptul că senzaţiile nu sunt nicidecum mărimi absolute, suferind şi ele influenţa urmăririi scopului care domină viaţa psihică, şi dacă, apoi, nu pierdem din vedere că percepţiile noastre sunt totdeauna selective, rezultat al unei anumite intenţii secrete, că nici reprezentările nu au o valoare absolută, ci sunt influenţate de scop şi că, pe deasupra, noi căutăm în permanenţă să ne orientăm în aşa fel trăirile încât să nu ne îndepărtăm de scop, atunci este limpede că şi aici toate sunt relative, neavând decât aparenţa unor valori trainice şi sigure. Într-un sens fictiv, pe planul imaginaţiei creatoare, ne agăţăm de un punct stabil, care în realitate nu există. Această ipoteză, condiţionată de fapt de o deficienţă a vieţii psihice umane, este similară multor încercări ale ştiinţei şi practicii, ceva de felul divizării globului pământesc în meridiane inexistente, dar având o mare importanţă ca ipoteze. În toate cazurile de ficţiune avem de-a face cu un fenomen caracteristic: admitem un punct fix, cu toate că la o cercetare mai atentă ni se impune convingerea că acesta nu există. Procedăm însă în acest fel numai spre a obţine o orientare în haosul vieţii, pentru a putea ţine o contabilitate. Totul, începând cu senzaţiile, este transferat de noi într-un domeniu al calculabilului, în care putem să acţionăm.</p>
                  <p rend="justify">Acesta este avantajul pe care ni-1 oferă – aşa după cum reiese din examinarea vieţii psihice a omului – admiterea unui scop ferm.</p>
                  <p rend="justify">Din acest corp de idei proprii psihologiei individuale se degajă o metodă euristică, cercetarea şi înţelegerea în primul rând a vieţii psihice a omului prin prisma unor potente ereditare care, sub influenţa fixării unui scop, vor evolua spre structura lor de mai târziu.</p>
                  <p rend="justify">Experienţa şi observaţiile noastre ne întăresc însă convingerea că această metodă euristică constituie mai mult decât un instrument de investigaţie, că principiile sale acoperă în mare măsură procesele active ale dezvoltării psihice, parte din ele trăite la nivelul conştiinţei, altă parte erupând din inconştient. Aşadar, străduinţa centrată pe scop a vieţii psihice1 nu reprezintă pur şi simplu forma concepţiei noastre, ci şi un fapt fundamental.</p>
                  <p rend="justify">Cât priveşte problema felului în care aspiraţia către putere, acest rău fără egal al societăţii omeneşti2, poate fi remediată şi convertită în modul cel mai profitabil, dificultatea constă în faptul că în perioada-în care această aspiraţie apare este greu să te înţelegi cu copilul. Abia mai târziu devine posibilă o clarificare şi o intervenţie într-o dezvoltare greşită, pentru a o ameliora. Vieţuirea împreună cu copilul oferă totuşi o asemenea posibilitate, dacă stăruim în direcţia dezvoltării sentimentului de comuniune socială existent la fiecare copil, în aşa fel încât aspiraţia către putere să nu poată deveni preponderentă. O altă dificultate este aceea că mulţi copii nu vorbesc deschis despre aspiraţia lor către putere, ci o tăinuiesc şi încearcă s-o pună în practică pe ascuns, sub masca bunăvoinţei şi a manifestărilor afectuoase. Ei evită pudic să fie prinşi asupra faptului. Nestăpânita aspiraţie către putere, care caută să se intensifice, produce degenerări în dezvoltarea vieţii psihice a copilului şi, ajunsă la paroxism, poate face ca curajul să devină impertinenţă, docilitatea poltronerie, iar afecţiunea viclenie, destinate să-i determine pe ceilalţi să cedeze, să se obţină de la ei ascultare şi supunere, toate aceste trăsături de caracter putând astfel să-şi adauge la natura lor evidentă un mijloc de abilă goană după superioritate.</p>
                  <p rend="justify">Educaţia dirijată are loc din imboldul, conştient sau inconştient, de a-i ajuta pe copil să iasă din insecuritatea sa, de a-i înzestra cu deprinderi şi priceperi, cu cunoştinţe, cu o înţelegere şi afectivitate corespunzătoare faţă de ceilalţi. Toate aceste măsuri, de oriunde ar veni, sunt în primul rând încercări de a-i croi copilului, pe măsură ce el creşte, noi căi de a se elibera de sentimentul său de insecuritate şi de inferioritate. Ceea ce se petrece acum în copii urmează drumul trasat de trăsăturile sale de caracter, este reflexul psihicului său.</p>
                  <p rend="justify">Gradul de eficienţă al sentimentului de insecuritate şi de inferioritate depinde, în principal, de concepţia (Auffassung) copilului.</p>
                  <p rend="justify">Fără îndoială că gradul obiectiv de inferioritate este important şi că va fi sesizat de copil. Dar nu trebuie să ne aşteptăm ca estimările făcute de copil în această privinţă să fie exacte, cu atât mai puţin cu cât nici adulţii nu izbutesc să facă asemenea estimări. Rezultă, astfel, dificultăţi enorme. Un copil poate să crească în condiţii atât de complexe încât erorile cu privire la gradul său de inferioritate şi insecuritate să fie aproape de la sine înţelese. Un alt copil va putea să-şi aprecieze mai bine situaţia. În linii mari însă este de luat în considerare sentimentul copilului, care zilnic fluctuează până când, în sfârşit, se consolidează într-un fel oarecare şi se exteriorizează ca estimare de sine (Selbsteinschătzung). Va avea loc apoi echilibrarea, compensarea pe care copilul o caută pentru sentimentul său de inferioritate şi, în mod corespunzător, va progresa fixarea scopului.</p>
                  <p rend="justify">Mecanismul psihic al tendinţei de compensare, potrivit căruia organul psihic îi răspunde sentimentului de inferioritate prin efortul de a neutraliza acest sentiment chinuitor, are o analogie în viaţa organică. Este fapt dovedit că organele vitale importante, atunci când intervine vreo debilitare, în măsura în care ele sunt viabile încep să riposteze printr-o extraordinară amplificare a capacităţii lor funcţionale. Astfel, dacă circulaţia sanguină întâmpină dificultăţi, inima lucrează cu puteri sporite, mobilizează potenţialul întregului organism şi prin aceasta îşi va mări volumul, depăşindu-1 pe acela al unei inimi care lucrează normal. La fel, sub presiunea fizicului firav, a becisniciei, a sentimentului de inferioritate, organul psihic caută ca, prin mari eforturi, să devină stăpânul acestui sentiment şi să-i înlăture.</p>
                  <p rend="justify">Dacă sentimentul de inferioritate este deosebit de apăsător, apare pericolul ca, din cauza fricii de a rămâne handicapat pe toată viaţa, copilul să nu mai fie mulţumit cu o simplă compensare, ci să meargă mai departe (supracompensare). Aspiraţia la putere şi la superioritate se va exacerba şi va atinge patologicul. Asemenea copii nu vor fi satisfăcuţi de condiţiile obişnuite ale vieţii lor. În conformitate cu scopul lor ambiţios, ei se vor avânta în acţiuni măreţe, uluitoare. Cu o insolită impacienţă, împinşi de puternice impulsuri, care depăşesc cu mult măsura obişnuitului, fără a se sinchisi de cei apropiaţi, ei caută să-şi asigure propria poziţie. În acest fel ei devin bizari, provoacă perturbaţii în existenţa altora şi, fireşte, îi constrân-ge să se apere. Ei sunt contra tuturor şi toţi sunt contra lor. Nu toţi o sfârşesc în mod necesar cât se poate de rău. Este posibil ca un asemenea copil să meargă timp îndelungat pe căi care să pară normale, iar trăsătura sa de caracter care se dezvoltă cu prioritate – ambiţia</p>
                  <p rend="justify">—  Să se manifeste în aşa fel încât să nu-i ducă la un conflict deschis cu ceilalţi. Dar vom constata mereu că procedeele sale nu bucură de fapt pe nimeni, că ele nu produc nici un efect cu adevărat util, pentru că drumul urmat este inadmisibil pentru societatea noastră. Dată fiind ambiţia sa, pe care în cursul copilăriei nu o struneşte şi n-o fructifică aşa cum se cuvine, ci de obicei o exagerează, el va deveni întotdeauna incomod pentru ceilalţi oameni. Mai târziu, de regulă, se asociază şi alte aspecte care, în accepţiunea organismului social pe care trebuie să-i reprezinte umanitatea, înseamnă deja ostilitate.</p>
                  <p rend="justify">Intră în sfera acesteia, înainte de toate, infatuarea, aroganţa şi năzu-inţa de a-i învinge pe toţi cu orice preţ, nu neapărat în sensul de a urca el însuşi pe trepte mai înalte, satisfacţia putând fi obţinută pur şi simplu prin doborârea altora. Ceea ce este important este distanţa, marea deosebire dintre el şi ei. O asemenea atitudine în faţa vieţii nu este incomodantă doar pentru anturaj, ci este supărătoare şi pentru purtătorul ei, saturându-1 într-atât de laturile întunecate ale vieţii încât în el nu mai germinează nici o bucurie autentică.</p>
                  <p rend="justify">Prin eforturi cu totul neobişnuite, al căror scop este depăşirea tuturor celorlalţi, aceşti copii vin în contradicţie cu scopurile comune care îi pun în mişcare pe oameni. Comparând tipul omului setos de putere cu idealul omului social şi dacă dispunem şi de o oarecare experienţă în materie de apreciere, putem stabili în ce măsură un individ s-a înstrăinat de sentimentul de comuniune socială.</p>
                  <p rend="justify">Privirii cunoscătorului de oameni îi este astfel, desigur, îngăduit să examineze, cu cea mai mare precauţie, lacunele corporale şi psihice, care îl fac să înţeleagă că în cazul respectiv a avut loc o dezvoltare dificilă a vieţii psihice. Dacă nu pierdem din vedere aceste aspecte, în măsura în care propriul nostru sentiment de comuniune socială este suficient de dezvoltat, vom fi conştienţi de faptul că nu aducem nici un prejudiciu, ci, dimpotrivă, că putem fi utili.</p>
                  <p rend="justify">Aceasta mai întâi în sensul că nu facem răspunzători de fiinţa lor pe purtătorii unor desfigurări sau ai unor trăsături de caracter antipatice, ci le apărăm până la capăt dreptul de a fi indignaţi, cu alte cuvinte, suntem conştienţi de vina comună că în această privinţă nu am arătat destulă prevedere şi, astfel, ne-am făcut complici la mizeria socială.</p>
                  <p rend="justify">Pornind de la acest punct de vedere, vom putea fi capabili de atenuări, nemaitratându-i pe asemenea oameni ca pe nişte căzături, ca pe nişte produse de degenerare a umanităţii. În această viziune va trebui, înainte de toate, să creăm acel climat care să facă posibilă dezvoltarea lor liberă, înlesnindu-le integrarea pe picior de egalitate în mediul social. Dacă ne gândim cât de neplăcut ne impresionează adesea priveliştea unui om al cărui complex de inferioritate este deacum vădit, vom putea mai întâi cumpăni ce demersuri educative avem de întreprins în ceea ce ne priveşte, spre a ajunge noi înşine în armonie cu sentimentul absolut de comuniune socială, înţelegând totodată cât de datoare a rămas societatea faţă de aceşti oameni. Este de la sine înţeles că tocmai cei veniţi pe lume cu organe deficitare şi care imediat ajung să simtă o apăsare a vieţii de care alţii sunt scutiţi îşi formează cu uşurinţă o concepţie despre lume pesimistă. În aceeaşi situaţie sunt copiii la care deficienţa unui organ nu este de fapt chiar atât de izbitoare, dar care, de asemenea, pe drept sau pe nedrept, poartă în ei un sentiment de inferioritate. În anumite situaţii, cum ar fi perioadele de educaţie severă, acest sentiment se poate accentua în aşa măsură încât să aibă efecte incalculabile. Ei nu mai pot să scape de spinul cu care au avut de-a face în prima copilărie, atitudinea de răceală de care s-au lovit determinând irosirea încercărilor de a se mai apropia de oameni, ceea ce face ca în final să se creadă în faţa unei lumi neprietenoase, de care este cu neputinţă să te ataşezi.</p>
                  <p rend="justify">Exemplu: un pacient lăsa impresia frapantă că este mereu apăsat de o povară şi nu contenea să sublinieze că este pătruns de conştiinţa datoriei şi de importanţa ocupaţiilor sale. Cu soţia se afla în relaţii cât se poate de rele. Amândoi operau cu înverşunare într-o direcţie care, în final, trebuia să ducă la superioritatea unuia asupra altuia. De aici certuri, bătăi, în cursul cărora acuzaţiile reciproce au devenit tot mai grave şi insuportabile, până când legătura s-a rupt şi convieţuirea a încetat. Desigur, omul acesta mai păstra ceva din sentimentul său de comuniune socială, însă ceea ce putea el să ofere soţiei, prietenilor şi celorlalţi din preajma sa era înăbuşit de pornirea sa de a-şi impune superioritatea.</p>
                  <p rend="justify">Legat de biografia sa, el povestea următoarele: până la vârsta de 17 ani nu se dezvoltase corporal, nu crescuse cât trebuia, avea o voce de băieţel, de barbă nici vorbă, cât despre talie, era ca a unui puştiulică. Are în prezent 36 de ani. Nimic la el nu şochează, înfăţişarea lui de bărbat fiind fără cusur. Natura I-a înzestrat cu tot ceea ce îi lipsise până la 17 ani. Dar el suferise timp de opt ani această stagnare a dezvoltării şi nu putea pe atunci să ştie că lucrurile se vor rezolva de la sine, obsedându-1 ideea că va rămâne un întârziat pe planul dezvoltării fizice şi că toată viaţa va fi „copil”. Încă de atunci se manifestau în el predispoziţiile care mai târziu aveau să devină evidente. De îndată ce avea ocazia, el încerca într-una să demonstreze că nu este copilul ce pare a fi. Dându-şi mereu importanţă, devenea important, toate acţiunile şi mijloacele de expresie fiind puse în slujba strădaniei sale de a se impune. Astfel, cu timpul, au prins contur însuşirile pe care i le vedem astăzi. Chiar şi pe soţia sa încerca necontenit s-o convingă că de fapt el este mai valoros decât îl crede ea şi că i se cuvine mai multă consideraţie decât i se acordă, pe când ea, făcută din acelaşi aluat, îi riposta că de fapt este mai neînsemnat decât s-ar putea bănui. În felul acesta relaţiile dintre ci nu puteau fi deloc amicale şi căsătoria se rupse cu totul, deznodământ prevestit încă de semnele de disensiune din perioada logodnei.</p>
                  <p rend="justify">Acest om, care şi aşa avea conştiinţa de sine zdrobită, fiind acum puternic zdruncinat de eşecul său, se prezentă la medic. El a trebuit să înceapă să practice împreună cu acesta cunoaşterea omului (Menschenkenntnis), ca să înţeleagă ce greşeli a făcut în viaţă.</p>
                  <p rend="justify">Eroarea pretinsei sale inferiorităţi îi marca întreaga existenţă.</p>
               </div>
               <div type="div3" rend="P7">
                  <head>3. LINIA DIRECTOARE ŞI CONCEPŢIA DESPRE LUME.</head>
                  <p rend="justify">Când efectuăm asemenea investigaţii, simţim că se structurează o corelaţie, ca şi cum s-ar trasa o linie, începând cu o impresie din copilărie şi până la starea de lucruri existentă. În felul acesta se reuşeşte ca în multe cazuri să fie trasă linia spirituală pe care a evoluat până la un moment dat un om. Este linia de mişcare</p>
                  <p rend="justify">         (Bewegungslinie) pe care se desfăşoară ca pe un şablon viaţa omului, încădin copilărie. Poate că mulţi vor avea impresia că au de-a face cu o încercare de bagatelizare a destinului omenesc, cu o înclinaţie de a nega liberul arbitru, făurirea propriului destin. Faptele sunt însă fapte. Ceea ce funcţionează efectiv este întotdeauna linia de mişcare a omului, a cărei configurare suferă desigur anumite modificări, dar ale cărei conţinut esenţial, energie şi sens rămân neschimbate din copilărie, nu fără legătură cu mediul ambiant al copilului, care mai târziu se va detaşa de mediul mai vast reprezentat de societatea omenească. Totdeauna se impune să căutăm să urmărim biografia unui om până în cea mai fragedă copilărie, deoarece chiar şi impresiile din leagăn îi imprimă copilului o anumită orientare şi îl determină să răspundă într-un mod bine definit la întrebările puse de viaţă. Acest răspuns va utiliza tot ceea ce aduce cu sine copilul ca posibilitate de desfăşurare a existenţei, iar presiunile la care a fost supus la vârsta când era sugar vor exercita o primă influenţă asupra felului său de a privi viaţa, asupra concepţiei despre lume pe care şi-o formează.</p>
                  <p rend="justify">Aşadar, nu este surprinzător faptul că, faţă de ce erau în scutece, oamenii nu se schimbă prea mult în ceea ce priveşte atitudinea lor faţă de viaţă, chiar dacă exteriorizările acesteia diferă foarte mult de cele din prima perioadă de viaţă. De aceea este important ca încă din leagăn copilul să fie pus în asemenea condiţii, care să nu-i faci-liteze dobândirea unei concepţii eronate despre viaţă. Decisive sunt, în această privinţă, îndeosebi starea organică a copilului, situaţia sa socială şi personalitatea educatorului3. Dacă, la început, reacţiile au loc în mod automat, reflex, în curând ele se vor modifica în aşa fel încât copilul să tindă spre un scop; tristeţea sau fericirea sa nu vor mai depinde exclusiv de factorii externi ai necesităţii, ci mai târziu va fi capabil să se sustragă prin propriile sale puteri presiunii acestor factori. În strădania lor de a se pune în valoare, asemenea copii se smulg de sub tutela educatorului şi îi devin adversari. Fenomenul se produce în perioada aşa-numitei descoperiri a Eului (Ichlindung), când copilul începe să vorbească despre sine sau să întrebuinţeze pronumele eu. Este momentul în care el este deja conştient de faptul că se află într-un raport solid cu mediul său ambiant, raport care nu este neutru, obligându-1 pe copil să ia poziţie, să se comporte aşa cum o cere bunăstarea sa, văzută prin prisma concepţiei sale despre lume.</p>
                  <p rend="justify">Dacă menţinem cele spuse cu privire la finalitatea vieţii psihice a omului, rezultă cu claritate că liniei de mişcare trebuie săi fie inerentă, ca semnalment, o unitate indestructibilă. Acest lucru ne permite, de asemenea, să înţelegem un om în calitatea lui de personalitate omogenă, ceea ce este extrem de important când avem de-a face cu un om ale cărui gesturi expresionale par a se contrazice unele pe altele. Există copii al căror comportament la şcoală este cu totul opus celui din familie şi, de altfel, şi în viaţă întâlnim oameni ale căror trăsături de caracter sunt atât de frapant contradictorii, încât ne înşelăm asupra adevăratei fiinţe a acestora. Se poate, de asemenea, să vedem că mimica a doi oameni este absolut identică, pentru ca la o cercetare mai aprofundată a liniei de mişcare care îi animă să descoperim că unul este exact contrariul celuilalt. Când doi indivizi se comportă la fel, în realitate esenţa acestui comportament poate fi cu totul diferită; după cum posibil este ca doi indivizi să exteriorizeze în chip divergent un conţinut psihic identic.</p>
                  <p rend="justify">Având în vedere ambiguitatea fenomenelor vieţii psihice, se impune să le luăm în considerare nu unul câte unul, în mod izolat, ci exact invers, în conexiunea lor şi ca fiind în ansamblu dirijate spre un scop comun. Importantă este semnificaţia căpătată de un asemenea fenomen în întregul complex unitar al vieţii unui om. Tocmai înţelegerea clară a faptului că totul trebuie raportat la o direcţie unică netezeşte calea spre descifrarea vieţii psihice a unui om.</p>
                  <p rend="justify">Înţelegând că gândurile şi acţiunile oamenilor sunt subordonate unei finalităţi, unui final condiţionat şi direcţionat, vom înţelege totodată ce uriaşă sursă de erori poate fi pentru om faptul că el raportează fără ocol orice triumf şi orice câştig personal la individualitatea sa, utilizându-le pentru consolidarea şabloanelor sale, a liniei sale directoare (Lcitlinie). Faptul este posibil numai pentru că el lasă totul în afara examenului critic, în obscuritatea conştientului sau inconştientului. Numai ştiinţa va aduce aici lumină şi ne va da posibilitatea să cuprindem întregul proces, să-i înţelegem şi, în fine, să producem şi schimbări.</p>
                  <p rend="justify">Încheiem discuţiile noastre asupra acestei chestiuni cu un exemplu, cu ajutorul căruia vrem să încercăm să analizăm şi să explicăm fiecare fenomen particular, utilizând cunoştinţele de psihologie individuală dobândite până aici.</p>
                  <p rend="justify">O  tânără pacientă acuză o insurmontabilă stare de nemulţumire, al cărei motiv ar fi, crede ea, faptul că zilnic este copleşită de o mulţime de treburi de tot felul. Se pot observa la ea agitaţie şi o privire speriată şi se plânge că o cuprinde neliniştea ori de câte ori are de făcut un drum sau este obligată să se apuce să facă orice altceva. Aflăm de la cei care-i sunt apropiaţi că ia totul în serios şi că pare a se prăbuşi sub povara treburilor ei. Impresia generală pe care ne-o lasă este aceea a unei persoane asaltată de obligaţii, cum se întâmplă cu foarte mulţi oameni. În mod semnificativ, cineva din anturajul ei spunea că „totdeauna ca a făcut mofturi”.</p>
                  <p rend="justify">Ca să examinăm cum se cuvine înclinaţia de a aprecia ca deosebit de grele şi de importante sarcinile ce-ţi revin, să ne reprezentăm ce ar însemna o asemenea purtare într-un grup sau în familie, caz în care nu putem evita impresia să această înclinaţie echivalează cu un apel adresat anturajului de a nu-ţi mai pune şi altele pe cap, din moment ce abia te poţi descurca cu treburile pe care le ai.</p>
                  <p rend="justify">Dar ceea ce ştim despre această femeie este insuficient. Trebuie să încercăm s-o determinăm să ne facă şi alte dezvăluiri. În asemenea investigaţii se impune să procedăm cu delicateţea de rigoare, fără aroganţă, căci altfel s-ar suscita imediat animozitatea pacientei, preferabilă fiind calea ipotezelor şi a dialogului. Dacă această ultimă posibilitate există – cum a şi fost, în realitate, cazul</p>
                  <p rend="justify">—  Treptat descifrăm în întreaga ei purtare intenţia de a da de înţeles cuiva, viitorului soţ, pe cât se pare, că ea nu ar mai suporta noi poveri, că pretinde să fie tratată cu menajamente, cu gingăşie. Mergând mai departe cu sondajul, putem înţelege că totul a început cândva şi undeva, accentuându-se pe parcurs. Am reuşit s-o convingem că a fost o vreme în care tandreţea însemna totul pentru dânsa. Acum înţelegem mai bine comportarea ei, ca un efort de a evita revenirea unei situaţii în care dorinţa ei de afecţiune ar putea fi strivită.</p>
                  <p rend="justify">Constatarea noastră va fi confirmată şi de o altă dezvăluire. Ea ne-a povestit despre o prietenă care, în multe privinţe, fiindu-i rivală, trăia o căsătorie nefericită, pe care ar fi dorit s-o desfacă. Într-o zi îşi găsise prietena cu o carte în mână, declarându-i soţului, cu o voce plictisită, că nu ştie dacă prânzul va fi gata la timp, ceea ce pe el I-a iritat atât de tare încât s-a dezlănţuit în critici violente la adresa consoartei. Incidentul i-a inspirat pacientei noastre următoarea reflecţie: „Dacă nu mă înşel, metoda mea este mult mai bună. Mie nu mi s-ar putea face un asemenea reproş, deoarece de dimineaţă şi până seara nu-mi mai văd capul de treburi. Dacă mi s-ar întâmpla să nu pot pregăti la timp masa de prânz, nimeni n-ar avea ce să-mi zică.</p>
                  <p rend="justify">Şi acum să fiu silită să abandonez această metodă?”</p>
                  <p rend="justify">Iată ce se petrece în mintea acestei femei. Într-o manieră de relativă nevinovăţie, se încearcă obţinerea unui anumit ascendent, situarea deasupra oricărui reproş, o pledoarie pentru un tratament şi o existenţă pline de afecţiune. Dat fiind că aceasta îi reuşeşte, gândul de a renunţa apare de neînţeles pentru ea. Apelul la gingăşie, care, în definitiv, este şi o căutare a superiorităţii faţă de ceilalţi, niciodată nu este suficient de insistent. Astfel, în acest complex intervin elemente contradictorii din cele mai diferite. Ceva este pierdut, ceva nu este găsit, rezultă o dezordine, o,. Harababură” care îi dă dureri de cap tinerei femei, împiedicând-o să doarmă liniştită, pentru că necontenit ea îşi face griji şi le exagerează, numai spre a-şi scoate în evidenţă extenuarea. Până şi acceptarea unei invitaţii este pentru dânsa o problemă dificilă. Ca să-i dea curs, se obligă la preparative anevoioase. Sarcina cea mai măruntă ia în ochii ei proporţii colosale, iar faptul de a face o agreabilă vizită este o treabă foarte complicată, care îi cere ore şi zile de pregătire. În asemenea caz este aproape sigur că invitaţia va fi refuzată sau că, cel puţin, se va face aşteptată, sosind cu întârziere. În viaţa unor astfel de oameni sociabilitatea nu va depăşi anumite limite.</p>
                  <p rend="justify">Într-un cuplu, cum este acela al căsătoriei, intervin o mulţime de relaţii caic, dat fiind apelul la afecţiune, apar într-o lumină deosebită. Se ponte ca soţul să fie nevoit să absenteze din raţiuni profesionale. După cum se poate ca el să facă parte dintr-un cerc de amici, să aibă de tăcut vizite de unul singur sau să asiste la reuniuni ale unor asociaţii. Nu va fi vătămată nevoia de gingăşie şi de menajare, dacă tenieia este lăsată singură acasă? În primul moment am fi poate înclinaţi – ceea ce de fapt se întâmplă de cele mai multe ori – să admitem că mariajul are menirea să-i lege cât mai tare posibil de casă pe partener. Oricât de atrăgătoare ar putea să apară această cerinţă, pentru un om angajat într-o îndeletnicire profesională ea comportă dificultăţi insurmontabile. Dereglările sunt inevitabile şi se poate întâmpla, ca în cazul de care ne ocupăm, ca bărbatul întors acasă noaptea târziu şi încercând să intre cu băgare de seamă în dormitor, să-şi găsească soţia încă trează şi întâmpinându-1 cu o mină plină de reproşuri. Nu este necesar să descriem mai în detaliu situaţiile destul de cunoscute de acest gen. Pe de altă parte, nu este de neglijat faptul că aici nu avem de-a face doar cu mici cusururi feminine, pentru că există tot atât de mulţi bărbaţi care se prezintă la fel. Este însă locul să arătăm aici că nevoia de afecţiune poate lua şi un alt drum. În cazul în care ne preocupă pe noi, avem de-a face de obicei cu următorul scenariu: când bărbatul este obligat să-şi petreacă o seară în afara casei, soţia îi declară că el merge atât de rar în societate, încât de data aceasta i se poate îngădui să nu vină devreme acasă. Deşi rostite pe un ton glumeţ, vorbele ei au un fond extrem de serios, contrazicând în aparenţă tabloul zugrăvit până aici.</p>
                  <p rend="justify">Dar dacă privim lucrurile mai îndeaproape, descoperim concordanţa. Femeia este destul de inteligentă pentru ca, fără a medita la aceasta, să nu întindă coarda prea tare. Exterior, ea oferă, din toate punctele de vedere, o imagine a desăvârşitei amabilităţi. Cazul este în sine ireproşabil şi ne preocupă prin prisma interesului pur psihologic. Semnificaţia reală a cuvintelor adresate bărbatului constă în faptul că de-acum încolo femeia este aceea care şi-a impus dictatul.</p>
                  <p rend="justify">Acum, că ea a îngăduit-o, absenţa lui este autorizată, pe când dacă bărbatul ar fi acţionat din proprie iniţiativă, ofensa ei ar fi fost ne-măsurată. Declaraţia ei aruncă un fel de văl asupra întregii situaţii.</p>
                  <p rend="justify">Ea este acum partea care conduce, iar bărbatul, cu toate că nu face decât să îndeplinească o îndatorire specială, a devenit dependent de dorinţa şi voinţa femeii.</p>
                  <p rend="justify">Dacă facem legătura între trebuinţa imperioasă de afecţiune şi descoperirea, nouă pentru noi, că această femeie nu suportă decât ceea ce a comandat ea însăşi, ne frapează imediat faptul că întreaga ei viaţă trebuie să fie pătrunsă de formidabilul impuls de a nu îndeplini rolul secund, de a-şi păstra totdeauna superioritatea, de a nu-şi părăsi poziţia în faţa nici unui reproş, de a fi mereu în centrul micului ei anturaj. Orientarea aceasta o vom găsi la dânsa, indiferent de situaţia în care s-ar afla. Aşa procedează când, de exemplu, se pune problema schimbării menajerei. O vedem în mare agitaţie, vizibil preocupată de a-şi menţine obişnuita supremaţie şi faţă de noua menajeră. La fel, când se pregăteşte să iasă undeva. Este altceva pentru ea să trăiască într-o sferă în care dominaţia sa apare cu totul asigurată, decât să iasă din casă şi să se ducă „între străini”, pe stradă, unde deodată nimic nu se mai supune voinţei sale, unde trebuie să te fereşti de vehicule, unde, aşadar, rolul tău este insignifiant. Originea şi importanţa acestei tensiuni nu se clarifică decât dacă reflectăm la deplina putere pe care această femeie o revendică acasă.</p>
                  <p rend="justify">Asemenea fenomene se prezintă adesea în tipare atât de atrăgătoare, încât la o primă privire nu sesizăm că este vorba de un om suferind şi că această suferinţă poate atinge un grad înalt. Trebuie să examinăm mai îndeaproape tensiuni de felul acelora din cazul care ne interesează. Există indivizi cărora le este silă să se urce în tramvaie, neputându-şi pune acolo în valoare propria voinţă.</p>
                  <p rend="justify">Această silă poate merge atât de departe încât, în cele din urmă, ei să nu mai vrea, în general, să-şi părăsească locuinţa.</p>
                  <p rend="justify">Analizându-1 în continuare, cazul de mai sus se prezintă ca un exemplu instructiv cu privire la retroacţiunea permanentă exercitată de impresiile din copilărie asupra vieţii unui om. Nu se poate nega că, din punctul sau de vedere, femeia aceasta are dreptate. Căci dacă cineva şi-a orientat cu toată energia întreaga sa viaţă spre obţinerea căldurii sufleteşti, a adoraţiei şi gingăşiei, atunci mijlocul de a simula necontenit supraîncărcarea şi nervozitatea nu este chiar atât de rău, din moment ce nu numai că izbuteşte cu ajutorul acestuia să îndepărteze orice critică, ci şi să determine anturajul să o deconsi-lieze totdeauna cu blândeţe, să o ajute şi s-o scutească de tot ce i-ar putea deregla echilibrul psihic.</p>
                  <p rend="justify">Dacă cercetăm perioada copilăriei pacientei noastre, vom afla că încă la şcoală, când nu reuşea să-şi facă temele, intra într-o agitaţie extraordinară, constrângându-1 prin aceasta pe învăţător să o trateze cu multă delicateţe. Mai aflăm de la dânsa că era cea mai mare dintre cei trei copii câţi erau la părinţi, fiind urmată, în ordine, de un frate şi o soră. Cu fratele avea mereu ceva de împărţit. I se părea că el este cel preferat, supărând-o peste măsură faptul că părinţii arătau totdeauna un interes mai mare faţă de performanţele lui şco-larele când ea, care de la început fusese o şcolăriţă bună, îşi vedea primite cu indiferenţă rezultatele bune la învăţătură şi nu înceta să-şi spargă capul pentru a găsi cauza acestei inechităţi.</p>
                  <p rend="justify">Înţelegem acum că fata aceasta aspira la egalitate, că încă din copilărie ea trebuie să fi avut un puternic sentiment de inferioritate, de care încerca să scape. La şcoală a făcut în aşa fel încât să devină o elevă slabă. Căuta să-şi întreacă fratele prin nereuşite şcolare, nu într-un sens moral superior, ci, în judecata ei infantilă, numai spre a atrage cu mai multă putere atenţia părinţilor asupra sa. Întrucâtva aceste procese au fost conştiente, din moment ce astăzi ea afirmă răspicat că voia să devină o elevă slabă. Dar iată că nici de aceste proaste rezultate la învăţătură părinţii nu s-au arătat câtuşi de puţin interesaţi. Şi atunci s-a petrecut din nou ceva semnificativ: deodată ea a început să obţină iarăşi note bune la şcoală. Faptul se întâmpla tocmai în momentul în care sora sa cea mică intrase în scenă în mod bizar. Avea şi ea note proaste. Dar de dânsa mama se îngrijea aproape tot atât de mult ca şi de fratele ei, dintr-un motiv aparte-pe când pacienta noastră avusese note proaste la disciplinele de învăţământ, sora avea calificative proaste la purtare. În felul acesta ea reuşea mult mai bine să atragă atenţia. Întrucât notele proaste la purtare au un cu totul alt efect social. Acestea presupun măsuri speciale, care îi constrâng pe părinţi să se îngrijească îndeaproape de copii.</p>
                  <p rend="justify">Aşadar, lupta pentru egalitate eşuase deocamdată. Se impune să subliniem că eşecul unei lupte pentru egalitate nu face niciodată să intervină un moment de repaus în acest proces. Nimeni nu suportă o asemenea situaţie. De aici vor rezulta totdeauna noi emoţii şi noi eforturi nu vor înceta să contribuie la formarea caracterului omului respectiv. Înţelegem acum ceva mai bine mofturile, agitaţia, strădania de a se prezenta mereu în faţa celorlalţi ca o fiinţă asuprită şi împovărată. Toate acestea se adresau iniţial mamei, în intenţia de a-i constrânge pe părinţi să-i acorde şi ei atenţia pe care o acordau celeilalte surori şi, în acelaşi timp, în intenţia de a le reproşa aces tora faptul că o tratau mai rău decât pe sora sa. Starea de spirit fundamentală a acestei femei, formată încă de pe atunci, s-a păstrat până în ziua de azi.</p>
                  <p rend="justify">Putem face o retrospectivă şi mai profundă în biografia tinerei femei. Ea prezintă ca pe o amintire din copilărie deosebit de impresionantă faptul că, pe când avea trei ani, a vrut să-i lovească cu o bucată de lemn pe fratele ei abia venit pe lume şi că numai precauţia mamei a împiedicat o mare nenorocire. Cu un simţ extraordinar de fin, fata aceasta descoperise încă de atunci că pricina desconsiderării ei era pur şi simplu faptul că era lată. Ba îşi aminteşte cu exactitate că în acel timp trăise de nenumărate ori dorinţa de a deveni băiat.</p>
                  <p rend="justify">Prin naşterea fratelui, ca nu numai că s-a văzut scoasă din căldura de până atunci a cuibului ci, ci spiritul i-a fost tulburat îndeosebi de constatarea că băiatului i se rezerva un tratament absolut privilegiat.</p>
                  <p rend="justify">În râvna sa de a compensa această lipsă, a ajuns eu timpul la metoda de a simula totdeauna surmenarea.</p>
                  <p rend="justify">Un vis ne va arăta, de asemenea, cât de adânc se imprimă în viaţa psihică a omului linia de mişcare. Această tânără femeie visează că arc cu bărbatul ei, acasă, o convorbire. Dar acesta nu are deloc înfăţişarea unui bărbat, ci înfăţişarea de femeie. Acest detaliu arată pe plan simbolic tiparul în care se inscrea/ă pentru dânsa evenimentele şi relaţiile. Visul semnifică faptul că ca a obţinut egalitatea cu bărbatul. FI nu mai este însă bărbatul superior care fusese la timpul său fratele, ci aproape o femeie. Nici o diferenţă de nivel nu mai persistă între ei. Ha a obţinut în vis ceea ce, de fapt, încă din copilărie dorise totdeauna să obţină.</p>
                  <p rend="justify">Astfel, unind două puncte din viaţa psihică a unui om, am descoperit linia sa de viaţă (Lcbcnslinic), linia sa directoare şi putem obţine despre el o imagine unitară, pe care o putem rezuma după cum urmează: avem în faţa noastră un om care, cu mijloace inofensive”1, aspiră să joace un rol superior.</p>
               </div>
               <div type="div3" rend="P7">
                  <head>NOTE</head>
                  <p rend="justify">1. Die Zidstrebigkeit cler Psyche”, în texlul original. (Nota trad. J</p>
                  <p rend="justify">2. Diesem hervorstechendsten Ubel în derKulturderMenschkeiV’. În textul original. (Nola trad.)</p>
                  <p rend="justify">Ii</p>
                  <p rend="justify">3  „die Eigenart derErzieher”, în textul original. (Nota trad.) 4 Textul adlerian este mai laconic, dar şi mai confuz, cel puţin dacă ar fi să-i transpunem în româneşte în chip fidel: „Wenn zwei dasselbe tun, is es nicht dasselbe; wenn aber zwei nicht dasselbe tun, so kann es doch dasselbe sein”. (Nota trad.)</p>
                  <p rend="justify">5  „mitliebenswiirdigen Mitteln”, m textul original. (Nota trad.)</p>
               </div>
            </div>
            <div type="div2" rend="P6">
               <head>Capitolul VI. PREGĂTIREA PENTRU VIAŢĂ.</head>
               <p rend="justify">Un principiu al psihologiei individuale spune: toate fenomenele vieţii psihice sunt de conceput ca pregătiri pentru un scop întrezărit. Structura vieţii psihice descrisă până aici are pentru noi sensul pregătirii pentru un viitor în care dorinţele individului apar ca îndeplinite. Este un fenomen general uman, toţi oamenii conformându-se acestui proces. Este ceea ce ne spun vechile mituri, basme şi legende care vorbesc despre o stare ideală care va veni cândva sau care a fost odinioară. Ţine de aceasta convingerea tuturor popoarelor cu privire la paradisul pierdut, iar un ecou al acestei nostalgii a umanităţii răsună în toate religiile, care propovăduiesc un viitor în care toate greutăţile vor fi învinse. Nu am putea interpreta altfel concepţia despre mântuire sau despre eterna reîntoarcere, credinţa care atribuie sufletului puterea de a lua mereu o configuraţie nouă.</p>
               <p rend="justify">Toate poveştile depun mărturie că niciodată nu s-a stins speranţa omenirii într-un viitor fericit.</p>
               <div type="div3" rend="P7">
                  <head>1. JOCUL. </head>
                  <p rend="justify">Există în viaţa copilului un fenomen care arată cu maximă claritate că avem de-a face cu pregătirea pentru viitor: jocurile. Ele nu sunt nicidecum de considerat ca nişte toane amu-zante ale părinţilor sau ale celorlalţi educatori, ci drept nişte auxiliare ale educaţiei, stimulente pentru spirit, pentru imaginaţie şi dex-terităţi motorii. În joc transpare în mod firesc pregătirea pentru viitor. Se înscriu în această sferă felul în care copilul abordează jocul, alegerea jocului, semnificaţia pe care el i-o atribuie. Jocul devăluie, de asemenea, modul în care se structurează raporturile copilului cu mediul său, atitudinea amicală sau ostilă faţă de semeni şi, îndeosebi, ne arată cât de accentuată este la el tendinţa de a domina. Observaţiile făcute asupra copilului care se joacă ne permit, de asemenea, să tragem concluzii cu privire la modul în care este el pregătit sufleteşte pentru viaţă. Pe de altă parte, jocul arc o extraordinară importanţă pentru copil. Descoperirea acestor fapte, potrivit cărora jocul copiilor este de conceput ca o pregătire pentru viitor, o datorăm lui Groos, profesor de pedagogie, care a arătat că accas’ă tendinţă stă şi la ba/a jocului animalelor’.</p>
                  <p rend="justify">Sunt însă de luat în considerare şi alte puncte de vedere. Înainte de toate, jocurile reprezintă şi o exersare a sentimentului de comuniune socială, care la copii este atât de accentuat încât el încearcă să-i satisfacă în orice împrejurare, fiind puternic mobilizat de acest sentiment. Copiii care evită jocul sunt totdeauna suspectabiii de trăirea unui eşec. Sunt cei care se retrag cu plăcere şi care atunci când, totuşi, intră în |ocul altora sunt de obicei doar spărgători de joc. Trăsături Ic lor fundamentale sunt orgoliul, autoevaluarea deficientă şi. În consecinţă, teama de a nu-şi putea îndeplini bine rolul. În general, observându-se felul în care se joacă, se va putea determina cu multa certitudine intensitatea sentimentului de comuniune socială la copii.</p>
                  <p rend="justify">Un alt factor care apare clar în joc este dorinţa de superio-ritate2, care se manifestă în înclinaţia de a comanda, de a domina.</p>
                  <p rend="justify">Aceasta poate li recunoscuta la copiii care caută să se impună, care de regulă preferă locurile ce Ic permit să-şi satisfacă asemenea tendinţe, sa joace un rol dominant. Există puţine jocuri care sa nu favorizeze cel puţin unul dm aceşti trei faeton: pregătirea pentru viaţă, sentimentul de comuniune şi setea de dominare.</p>
                  <p rend="justify">Există însă şi un alt factor pus în evidenţă de joc. Este posibilitatea pe care o are copilul de a desfăşura o activitate sub formă de ioc. În joc copilul este mai mult sau mai puţin liber, performanţele sale fiind în mod obligatoriu obţinute în colaborare cu ceilalţi. Sunt numeroase jocurile care situează în pnm-plan tocmai elementul creator. Îndeosebi jocurile care îi oferă copilului un câmp larg de exersare a înclinaţiei sale creatoare conţin un element semnificativ pentru viitoarea profesiune. Şi, desigur, în viaţa multor oameni s-a întâmplat, bunăoară, ca ei să fi început prin a coase hăinuţe pentru păpuşi, pentru ca mai târziu să devină croitori.</p>
                  <p rend="justify">Jocul este indisolubil legat de dezvoltarea psihică a copilului.</p>
                  <p rend="justify">Este, ca să spunem aşa, activitatea sa profesională şi, de altfel, copilul aşa o şi concepe. Nu este un lucru chiar atât de inofensiv să tulburi un copil care se joacă. Jocul nu trebuie să fie nicidecum privit ca pierdere de timp. Ţinând seama de ţelul pregătirii pentru viitor, în fiecare copil se sădeşte ceva dintr-un adult, ceva ce cândva va prinde contur. Cunoaşterea copilăriei unui om înseamnă o mare înlesnire în ceea ce priveşte caracterizarea3 acestuia.</p>
               </div>
               <div type="div3" rend="P7">
                  <head>2. ATENŢIA ŞI DISTRAGEREA EI. </head>
                  <p rend="justify">O facultate a organului psihic, situată în prim-planul capacităţii de acţiune a omului, este atenţia. Când manifestăm atenţie în punerea în relaţie a organelor noastre de simţ cu un fenomen care se petrece în afara sau în interiorul nostru, avem senzaţia unei tensiuni aparte care nu cuprinde întregul corp, ci se limitează doar la domeniul unui anumit simţ. de exemplu, văzul. Avem sentimentul că în acest domeniu se pregăteşte ceva. Într-adevăr, se poate afirma că avem aici de-a face cu fenomene de mişcare (în cazul nostru, direcţia de orientare a axei ochilor) care ne prilejuiesc senzaţia acestei tensiuni deosebite.</p>
                  <p rend="justify">Dacă starea de atenţie suscită tensiunea unei zone determinate a organului psihic şi a aparatului nostru motor, aceasta implică o inhibare simultană a celorlalte tensiuni. Aşa se explică de ce. de îndată ce ne îndreptăm atenţia asupra unui lucru, tindem să înlătu-răm orice element care ne-ar putea tulbura. Atenţia înseamnă pentru organul psihic instalarea unei stări de pregătire, o conectare absolut specială la realitate, o pregătire pentru atac sau pentru apărare, care rezultă dintr-o trebuinţă, dintr-o situaţie neobişnuită şi care trebuie să mobilizeze întreaga noastră energie în serviciul unui anumit scop.</p>
                  <p rend="justify">Capacitatea de a fi atent o posedă orice om, cu condiţia de a nu fi bolnav sau deficient mintal. Cu toate acestea, se poate întâmpla ca la unii oameni atenţia să lipsească, dintr-o mulţime de cauze. Obo-seala şi boala sunt factorii care, în primul rând, prejudiciază procesul de realizare a atenţiei. Pe de altă parte, există oameni la care lipsa de atenţie se explică prin faptul că unele obiecte nu convin atitudinii lor faţă de viaţă, nu se încadrează în linia lor de acţiune. În schimb, atenţia lor se trezeşte de îndată ce este vorba de ceva care, într-un fel oarecare, concordă cu linia lor de viaţă. Un alt motiv pentru atenţia lacunară poate fi tendinţa spre opoziţie. Mai ales copiii înclină cu uşurinţă spre opoziţie şi se întâmplă ca asemenea copii să spună un „Nu” oricărei iniţiative sau cerinţe. Nu trebuie să li se ofere posibilitatea de a face paradă de opoziţia lor. În asemenea cazuri, revine metodei de învăţământ şi tactului pedagogic sarcina de a restabili legătura dintre disciplinele de învăţământ şi planul de viaţă inconştient (unbewusste Lebensplan) şi linia directoare ale copilului, de a reconcilia, ca să spunem aşa, pe copil cu conţinutul instruirii.</p>
                  <p rend="justify">Există, de asemenea, oameni care văd şi aud totul, care percep orice fenomen, orice schimbare. Alţii stau în faţa lumii doar cu aparatul lor de văz, pe când alţii doar cu cel de auz; cei dintâi, de pildă, nu înregistrează nimic, nu iau notă de nimic, atâta timp cât au de-a face cu lucruri perceptibile vizual. Iată, aşadar, şi alte motive pentru care atenţia este atât de des absentă de acolo unde ar fi de aşteptat ca ea să se manifeste.</p>
                  <p rend="justify">Cel mai important factor al deşteptării atenţiei este un interes realmente profund. Acesta se implantează într-un strat psihic mult mai profund decât atenţia. Dacă interesul este prezent, atenţia va veni de la sine, fără a necesita nici un fel de influenţă educaţională.</p>
                  <p rend="justify">Este singurul mijloc de a intra în stăpânirea unui domeniu, în vederea unui scop determinat. Dat fiind însă faptul că dezvoltarea unui om nu are loc în mod impecabil, se întâmplă mereu ca atenţia să rătăcească drumul. Bineînţeles că răspunzător de această atitudine eronată a unui om va fi tot interesul său, care se poate orienta spre lucruri care nu au importanţă în ceea ce priveşte pregătirea sa pentru viaţă. Aşa este, de exemplu, omul al cărui interes este monopolizat de propria persoană, interesându-1 în special puterea pe care o posedă, dovedindu-se că el este atent mai ales la ceea ce priveşte interesul său pentru putere, la ceea ce ar avea el de câştigat pe acest plan, sau dacă nu cumva puterea sa este ameninţată. De altfel, atenţia sa nu va putea fi comutată atât timp cât locul interesului pentru putere nu va fi luat de un alt interes. Îndeosebi la copii se poate observa clar cum ei devin atenţi de îndată ce cred că vor avea ceva de câştigat, pentru ca atenţia lor să se stingă rapid atunci când au sentimentul că nu vor obţine nimic. Se pot întâlni aici cele mai diverse şi bizare asocieri.</p>
                  <p rend="justify">Lipsa de atenţie nu înseamnă de fapt nimic altceva decât că omul preferă să se sustragă bucuros unei împrejurări care era de aşteptat să-i suscite atenţia. Devierea atenţiei are loc pur şi simplu prin faptul că aceasta este dirijată asupra altui lucru. Este, deci, incorect să se spună despre cineva că nu se poate „concentra”. Se va constata întotdeauna că el o poate face foarte bine, numai că în legătură cu altceva. În cazurile de aşa-numită lipsă de voinţă sau lipsă de energie, lucrurile se petrec la fel ca şi în cazul lipsei de concentrare. Şi în aceste cazuri găsim de obicei o voinţă de-a dreptul inflexibilă şi o energie inepuizabilă, dar orientate în altă direcţie.</p>
                  <p rend="justify">Tratarea unor asemenea cazuri nu este uşoară. Reuşita presupune descoperirea întregului plan de viaţă al omului. În fiecare caz se poate admite că deficienţa se explică doar prin faptul că este urmărit un alt obiectiv.</p>
                  <p rend="justify">La mulţi oameni neatenţia este o trăsătură de caracter. Foarte frecvent întâlnim oameni cărora le revine o anumită muncă, dar pe care o refuză într-un mod oarecare sau o îndeplinesc defectuos, constituind o povară pentru alţii. Trăsătura lor de caracter definitorie este neatenţia, care survine de îndată ce ei trebuie să se consacre activităţii ce li se impune.</p>
               </div>
               <div type="div3" rend="P7">
                  <head>3. DELĂSAREA ŞI UITAREA. </head>
                  <p rend="justify">Se spune de obicei că este vorba de delăsare atunci când securitatea sau sănătatea unui om sunt primejduite din neglijenţă sau neatenţie în administrarea îngrijirilor necesare. Delăsarea este un fenomen care ne înfăţişează totala lipsă de atenţie a unui om. Atenţia deficientă are la bază interesul deficient faţă de semeni. Din semnele de delăsare care pot interveni în jocurile copiilor, de exemplu, se poate vedea dacă ei se gândesc mai mult la sine decât la ceilalţi. Fenomenele de acest fel sunt un cert instrument de evaluare a simţului colectiv, a sentimentului de comuniune socială al omului. Dacă sentimentul de comuniune socială este slab dezvoltat, chiar sub ameninţarea cu pedeapsa un om nu se va putea interesa de alţii decât cu mare greutate, pe când la un om cu un dezvoltat simţ colectiv acest lucru se va face fără efort.</p>
                  <p rend="justify">Delăsarea este, prin urmare, o deficienţă a sentimentului de comuniune socială. Cu toate acestea, o intoleranţă exagerată ar fi aici nelalocul ei. Aşadar, totdeauna se impune să cercetăm de ce un om nu are interesul pe care noi îl aşteptăm de la dânsul.</p>
                  <p rend="justify">Uitarea, ca şi pierderea obiectelor mai importantele realizează printr-o reducere a atenţiei. Există, desigur, posibilitatea unei atenţii mai concentrate, interesul, dar nu fără lacune, ci suferind perturbări din partea unei anumite aversiuni care aduce, favorizează sau produce pierderea sau uitarea. Acesta este, de exemplu, cazul copiilor care îşi pierd manualele. De cele mai multe ori este uşor să se stabilească faptul că ei încă nu s-au adaptat cum se cuvine cerinţelor vieţii şcolare. Există, de asemenea, menajere care mereu îşi rătăcesc sau îşi pierd cheile. Şi în acest caz se va constata că este vorba de femei care nu se pot împăca cu profesia de menajeră.</p>
                  <p rend="justify">Uitucii sunt oameni care nu se revoltă făţiş, dar care prin uitare vădesc o anumită lipsă de interes pentru îndatoririle lor.</p>
               </div>
               <div type="div3" rend="P7">
                  <head>4. INCONŞTIENTUL. </head>
                  <p rend="justify">Cititorul a şi fost frapat de acele des-crieri ale noastre în care adesea am relatat despre procese şi fenomene asupra cărora purtătorul lor de multe ori nu ne poate spune decât puţine lucruri. O persoană cu spirit de observaţie rareori ne va putea, de exemplu, explica de ce vede imediat totul. Există, prin urmare, capacităţi ale organului psihic care nu sunt de găsit în domeniul conştiinţei. Cu toate că atenţia conştientă se obţine, într-o anumită măsură, prin constrângere, forţa propulsivă a atenţiei nu rezidă în conştiinţă, ci în interes, iar acesta ţine în cea mai mare parte de sfera inconştientului. Acesta este în întregul său un produs al organului psihic şi, totodată, cel mai puternic factor al vieţii psihice. Aici sunt de căutat şi de găsit forţele care configurează linia de mişcare a omului, planul său (inconştient) de viaţă. În conştiinţă găsim doar o imagine palidă a acestora, uneori chiar contrariul lor. Un infatuat, de exemplu, de cele mai multe ori nu are nici o bănuială despre infatuarea sa, comportamentul său exprimând, dimpotrivă, o modestie care sare tuturor în ochi. Ca să fii înfumurat, nu este nicidecum F necesar să fii conştient de aceasta şi să-ţi explici o asemenea trăsătură. Ba chiar nici nu este în favoarea omului respectiv, pentru că altfel el nu ar putea acţiona în direcţia scopului său. Adesea el îşi dobândeşte graţioasa sa certitudine teatrală atunci când nu vede nimic din infatuarea sa şi îşi îndreaptă atenţia aiurea. Mare parte din acest proces psihic se desfăşoară în obscuritate. Dacă încercăm să discutăm despre aceasta, observăm că discuţia lâncezeşte, pentru că respectivul înclină să se fofileze, să eludeze tema abordată, ca şi cum ar dori să nu fie deranjat. Acest comportament nu face decât să confirme concepţia noastră. Un asemenea om vrea să-şi continue jocul şi pe oricine încearcă să ridice vălul îl socoate un tulburător de li-nişte, împotriva căruia trebuie să te pui în gardă.</p>
                  <p rend="justify">Având în vedere modul lor de comportare, putem clasifica oamenii după cum ştiu mai mult sau mai puţin, în raport cu media, despre procesele ce se petrec în interiorul lor, sfera lor de conştiinţă fiind, deci, mai mare sau mai mică. Există, astfel, oameni care se concentrează asupra unui sector mai restrâns al vieţii, pe când alţii au relaţii multiple, interesându-sc de sectoare mai largi ale vieţii umane şi ale lumii. De asemenea, putem înţelege că de obicei cei care se simt asupriţi aparţin celei dintâi dintre aceste două categorii, limitându-se la un orizont îngust al vieţii; ei sunt atât de dezorientaţi încât nu pot vedea cu aceeaşi claritate problemele vieţii ca ceilalţi, care se descurcă bine4. Ei nu vor putea pricepe subtilităţile şi, având un interes limitat, nu vor vedea dintr-o chestiune vitală decât o mică parte; nu pot examina cum se cuvine ansamblul lucrurilor, pentru că evită să-şi irosească forţele în această direcţie. Referitor la aspectele particulare ale vieţii, adesea se poate observa că un individ nu ştie nimic despre capacităţile sale, că le subestimează, după cum nu este suficient edificat asupra defectelor sale, considerându-se un om de ispravă, pe când în realitate pe toate le face din egoism sau, dimpotrivă, se socoate un egoist, pe când, dacă ajungi să ai de-a face cu dânsul mai îndeaproape, ţi se impune concluzia că este un om cu totul de înţeles. În general, nu contează ceea ce cineva gândeşte despre sine (sau ce gândesc despre dânsul ceilalţi), ci poziţia de ansamblu pe care şi-a cucent-o în sânul societăţii umane, îndeosebi ceea ce vrea el în această lume, ceea ce îl interesează, îl orientează şi îl defineşte.</p>
                  <p rend="justify">Avem de-a face, de fapt, cu două tipuri de oameni. O categorie îi include pe cei care trăiesc în chip conştient, confruntându-se în mod obiectiv cu problemele vieţii, fără a purta ochelari de cal, pe când o altă categorie este a acelora care privesc trunchiat viaţa şi lumea, prin prisma unei opinii preconcepute, orientarea şi argumentele lor având un caracter inconştient. Este astfel posibil ca doi oameni care trăiesc împreună să întâmpine dificultăţi, dat fiind faptul că unul din ei este mereu în opoziţie; cazul nu este rar şi probabil că frecvenţa sa nu este depăşită decât de cazul în care ambele părţi se găsesc într-o permanentă opoziţie. Respectivul nu pricepe nimic, el crede chiar, şi are şi argumente în acest sens, că acţionează întotdeauna în favoarea păcii şi că preţuieşte mai presus de toate bunaânţelegere. Faptele însă îl dezmint şi se constată că în realitate abia dacă cineva poate spune o vorbă fără a fi atacat din flanc şi fără a i se da replica, oricât de insignifiantă şi de discretă ar fi aceasta în aparenţă. Privind lucrurile mai îndeaproape, rezultă că atitudinea aceasta decurge dintr-o stare de spirit ostilă, belicoasă.</p>
                  <p rend="justify">Aşadar, mulţi oameni dezvoltă în ei forţe care intră în acţiune fără ştirea lor. Aceste forţe ale inconştientului influenţează viaţa oamenilor şi, dacă nu vor fi identificate, vor duce la urmări grave.</p>
                  <p rend="justify">Un asemenea caz a fost descris de Dostoevski în romanul său Idiotul, într-o manieră care nu conteneşte să suscite admiraţia psihologilor. Este episodul în care o doamnă, cu ocazia unei reuniuni de societate, îi spune unui prinţ, personajul principal al romanului, pe un ton cam răutăcios, să bage de seamă să nu cumva să răstoarne vasul chinezesc de valoare din apropierea sa; la care el dă asigurări că va fi atent. Câteva minute mai târziu însă vasul zăcea fărâme pe podea. Nimeni din cei care au asistat la scenă nu a văzut în ea un efect al hazardului, ci un act absolut logic, generat de întregul caracter al acestui om, care se simţise jignit de cuvintele doamnei.</p>
                  <p rend="justify">În aprecierea unui om nu ne putem limita să tragem concluzii doar din actele şi manifestările sale conştiente. De cele mai multe ori, detaliile neînsemnate ale gândurilor şi acţiunilor sale, care lui îi scapă, ne călăuzesc mult mai bine şi mai sigur. Aşa, de exemplu, oamenii care etalează surprinzătoare proaste maniere, cum sunt roaderea unghiilor, scobitul în nas şi altele, habar n-au că prin aceasta îşi dezvăluie caracterul sfidător şi arogant, ei necunoscând ce conexiuni duc la aceste necuviinţe. Căci este clar că un copil care este admonestat în repetate rânduri pentru asemenea impoliteţi şi care, totuşi, nu se dezbăra de ele, trebuie să fie un individ sfidător.</p>
                  <p rend="justify">Dacă spiritul nostru de observaţie ar fi mai exersat, atunci în legătură cu toate gesturile unui om am putea trage cele mai surprinzătoare concluzii, pe care respectivul nici nu le bănuieşte. Căci, de fapt, în toate aceste mărunţişuri se află împlântată întreaga sa fiinţă.</p>
                  <p rend="justify">Examinarea a două cazuri ne va arăta cât de important este ca procesele descrise mai jos să rămână inconştiente, după cum, de asemenea, ne va arăta că sufletul omenesc are capacitatea de a dirija conştiinţa, adică de a face ca un lucru să devină conştient, când faptul este necesar din punctul de vedere al mişcării psihice şi, invers, ceva să fie lăsat în subconştient sau să devină inconştient când faptul pare necesar, în acelaşi scop.</p>
                  <p rend="justify">Primul caz se referă la un tânăr care a crescut împreună cu sora sa mai mică şi care, la moartea mamei lui, avea zece ani. Educarea băiatului i-a revenit tatălui, un bărbat foarte inteligent, plin de bunăvoinţă şi având o înaltă ţinută etică, care s-a străduit în permanenţă să cultive şi să stimuleze ambiţia fiului său. Acesta, aspirând el în-suşi să se situeze în frunte, s-a dezvoltat admirabil şi, datorită calităţilor sale morale şi intelectuale, realmente a ocupat mereu primul loc în domeniul său, spre marea bucurie a tatălui, care de mult îi hărăzise un rol important în viaţă.</p>
                  <p rend="justify">În atitudinea faţă de viaţă a tânărului au apărut însă unele elemente îngrijorătoare pentru tatăl său, care a încercat să le modi-fice. Tânărul şi-a găsit în sora sa o rivală îndârjită. Se dezvoltase şi ea foarte bine şi se străduia totdeauna să învingă cu ajutorul armelor proprii celor slabi, sporindu-şi importanţa pe socoteala fratelui ei.</p>
                  <p rend="justify">Cucerise o poziţie cu totul privilegiată în mica familie şi lupta cu ea era pentru tânăr foarte dificilă. Din partea ei nu reuşea să obţină ceea ce din partea altora simţea că obţine atât de uşor, adică respect, preţuire şi o anumită supunere, ceea ce, ca urmare a progreselor sale, i se acorda totdeauna din partea colegilor lui. Tatăl a observat curând că băiatul, mai ales de la vârsta pubertăţii, adoptase o purtare ciudată în societate, devenind pur şi simplu nesociabil, manifestând aversiune faţă de întâlnirea cu persoane cunoscute şi chiar necunoscute şi luând-o de-a dreptul la fugă când era vorba să facă cunoştinţă cu fete. La început tatălui i s-a părut că totul e-n regulă. Dar mai târziu aceste fenomene au luat asemenea dimensiuni, încât tânărul aproape că nu mai ieşea din casă, până şi plimbările făcute seara târziu fiindu-i neplăcute. El se închisese în sine atât de tare încât ajunsese să nu-şi mai salute cunoscuţii. Situaţia sa şcolară şi atitudinea faţă de tatăl său au rămas însă ireproşabile şi se putea conta oricând pe calităţile sale.</p>
                  <p rend="justify">Când lucrurile au ajuns până într-acolo că era cu neputinţă să-i mai scoţi din casă, tatăl s-a adresat medicului şi, după câteva con-vorbiri, s-au stabilit următoarele: tânărul era persecutat de ideea că are urechile prea mici şi că din această cauză lumea îl socoate urât.</p>
                  <p rend="justify">Cum nu acesta era adevărul şi cum, la riposta că argumentele sale nu erau valabile (căci pe acestea îşi baza el refuzul de a comunica cu societatea), el susţinu că şi dinţii săi, că şi părul ar fi nişte urâţenii (ceea ce, de asemenea, nu era exact), s-a vădit, în schimb, că era stăpânit de o extraordinară ambiţie. Asta o ştia şi el şi şi-o explicase prin faptul că tatăl său I-a pisălogit mereu să se străduiască să ocupe în viaţă o poziţie înaltă. Planurile sale de viitor culminară în decizia de a se consacra ştiinţei. Nu-i de mirare că a înclinat în continuare să evite contactul cu societatea, cu semenii. Cum a ajuns el însă la asemenea argumentaţie, de-a dreptul puerilă? Dacă argumentele ar fi fost întemeiate, el ar fi fost cu totul îndreptăţit să păşească în viaţă cu o anumită prudenţă şi timorare; fără îndoială că urâţenia îţi poate uneori pricinui necazuri.</p>
                  <p rend="justify">Investigaţiile ulterioare au demonstrat că tânărul îşi fixase un ţel deosebit şi că îl urmărea cu o ardentă ambiţie. Până atunci el fusese mereu primul şi voia să-şi păstreze pe mai departe poziţia. Pentru atingerea acestui scop, îi stăteau la dispoziţie diferite mijloace, cum sunt mobilizarea de sine, hărnicia etc. Evident, acestea nu-i erau suficiente. Pe lângă acestea, în chip anormal el căuta să îndepărteze din viaţa sa tot ceea ce i se părea a fi de prisos. El şi-ar fi putut spune formal conştient: „Deoarece vreau să devin celebru şi să mă dedic în întregime muncii ştiinţifice, trebuie să renunţ la orice relaţie socială”. Dar nici nu şi-a spus, nici n-a gândit aşa, ci, ca să-şi atingă scopul, şi-a îndreptat atenţia asupra pretinsei sale urâţenii.</p>
                  <p rend="justify">Acest moft avea pentru dânsul valoarea că îi permitea să obţină ceea ce voia în realitate. Trebuia să aibă doar verva necesară pentru falsa argumentare, să ştie să exagereze, ca să-şi poată urmări ţelul. Lucrurile ar fi fost clare pentru oricine dacă el ar fi declarat că, spre a deveni primul, intenţionează să ducă o viaţă de ascet. Cu toate că gândul de a se situa în prim-plan îi era familiar, nu era de găsit şi în conştiinţa sa, întrucât nu se gândise să sacrifice totul pentru acest ţel.</p>
                  <p rend="justify">Dacă şi-ar fi propus în mod conştient să sacrifice totul pentru ţelul său, nu ar fi ajuns nici pe departe să fie atât de sigur de sine când susţinea că este un ins urât şi că nu-i era îngăduit să. Meargă în societate. Pe de altă parte, să afirmi deschis că vrei să fii primul şi că de aceea renunţi la contactele cu semenii este a deveni ridicol în faţa societăţii, ceea ce nu-i surâde nimănui. Sunt gânduri de nemărturisit.</p>
                  <p rend="justify">Există idei care, atât pentru alţii, cât şi pentru tine însuţi, rămân în obscuritate, ceea ce, pe drept cuvânt, s-a întâmplat şi cu gândurile tânărului nostru.</p>
                  <p rend="justify">Dacă s-ar pune în lumină motivaţia esenţială a unui asemenea om, pe care nici el însuşi nu şi-ar permite s-o clarifice, pentru că altfel nu şi-ar mai putea menţine comportamentul, atunci fireşte că întregul său mecanism psihic s-ar deregla. Intervine, prin urmare, tocmai ceea ce trebuia neapărat împiedicat, adică limpezirea unor gânduri de negândit şi a căror conştientizare i-ar perturba proiectul.</p>
                  <p rend="justify">Dacă avem în vedere faptul că omul înlătură acele gânduri care îl stingheresc, adoptându-le pe acelea care sunt în favoarea luării sale de poziţie, vom găsi că este aici un fenomen general omenesc. Aşadar, nu există om care să nu ia în considerare de obicei acele lucruri care convin concepţiei şi dispoziţiei sale psihice. Deci va pătrunde în conştiinţă ceea ce ne este avantajos şi va rămâne în inconştient ceea ce poate să ne tulbure argumentarea.</p>
                  <p rend="justify">Al doilea caz se referă tot la un tânăr foarte capabil, al cărui educator era chiar tatăl său, care îşi îmboldea cu severitate fiul să fie totdeauna cel dintâi. Şi în acest al doilea caz întâietatea tânărului era de necontestat. Oriunde se ducea, el era cel care se dovedea cel mai bine pregătit. În societate era unul dintre cei mai amabili şi avea şi câţiva prieteni.</p>
                  <p rend="justify">Cam pe la vârsta de 18 ani a survenit însă o mare schimbare.</p>
                  <p rend="justify">Dădea îndărăt la toate, nimic nu-i mai bucura, era ursuz şi descurajat.</p>
                  <p rend="justify">Abia lega o prietenie, că o şi rupea. Toţi au fost scandalizaţi de comportamentul său, inclusiv tatăl tânărului, care judeca viaţa retrasă a fiului său ca fiind potrivită în măsura în care, după cum spera el, l-ar fi putut determina să se consacre mai bine studiului.</p>
                  <p rend="justify">Supus tratamentului, tânărul se plângea într-una că tatăl său i-a făcut existenţa de nesuferit, că nu mai avea încredere în sine şi nici un fel de curaj de a da piept cu viaţa şi că nu-i mai rămăsese decât să trăiască în singurătate. Progresele lui la învăţătură slăbiseră şi a căzut la examenul de admitere în facultate. După cum relatează el, schimbarea începuse într-o zi când, în societate, s-a râs de slabele sale cunoştinţe de literatura modernă. Asemenea situaţii repetân-du-se, el s-a izolat tot mai mult, pentru ca apoi să se ţină la distanţă de orice relaţie umană. Era stăpânit de ideea că tatăl său poartă vina eşecurilor. Raporturile dintre ei se înrăutăţeau zi de zi.</p>
                  <p rend="justify">Ambele cazuri se aseamănă în multe privinţe. În primul caz, pacientul se lovise de opoziţia surorii sale, în cel de-al doilea este vorba de o comportare ostilă faţă de tată. Amândoi pacienţii aveau ca linie directoare un ideal pe care obişnuim să-i denumim idealul eroului (Heldenideal). Amândoi s-au trezit în aşa fel la realitate din entuziasmul lor eroic, încât au preferat să arunce flinta cât colo şi să se retragă în sine cu totul. Am greşi însă dacă am crede că ultimul şi-a spus într-o zi: „Dat fiind că nu mai pot duce această existenţă de erou, pentru că alţii mă depăşesc, mă retrag şi îmi voi trăi întreaga viaţă în amărăciune”. Fără îndoială că tatăl său a greşit şi că educaţia dată a fost eronată. Dar este de mirare că el n-a văzut decât această educaţie proastă, asupra căreia insista atât. Însă prin faptul că îmbrăţişa acest punct de vedere, denunţând necontenit educaţia sa greşită, el voia ca retragerea sa să fie considerată ca întemeiată. Voia să dovedească prin aceasta că el n-a suferit nici o înfrângere, putând să arunce mereu asupra tatălui său vina pentru dezastrul în care se afla.</p>
                  <p rend="justify">Astfel a reuşit să salveze o parte din conştiinţa sa de sine şi din prestigiul său. În orice caz, el avea un trecut strălucit şi dacă marşul său victorios fusese stopat, aceasta se întâmplase în mod fatal din cauza educaţiei contraindicate pe care i-o dăduse tatăl, barându-i dezvoltarea.</p>
                  <p rend="justify">Astfel, în inconştientul său a rămas aproximativ următorul raţionament: „întrucât mă aflu acum mai aproape ca oricând de linia întâi a frontului vieţii şi văd că nu-mi mai este atât de uşor să fiu cel dintâi, voi face totul spre a mă retrage din faţa vieţii”. Această idee este însă de nemărturisit, dat fiind faptul că nici un om nu-şi va spune aşa ceva. Un om poate totuşi proceda ca şi când ar avea în faţa ochilor un asemenea gând, făurit conform planului. Şi el îl înfăptu-ieşte în aşa fel de parcă ar dispune şi de alte argumente. Preocupat în pemanenţă de greşelile pedagogice ale tatălui său, el izbuteşte să evite societatea şi verdictele vieţii. Conştientizarea gândului menţionat mai sus n-ar fi făcut decât să tulbure proiectul său secret (seinem gehcimen Vorhaben) şi de aceea trebuia să rămână inconştient. El nu-şi putea spune că este un incapabil, deoarece avea un trecut strălucit. Dacă în prezent nu mai obţine nici un triumf, nu el putea fi socotit vinovatul. Şi astfel îşi oferea ocazia ca prin comportamentul său să facă oarecum dovada proastei educaţii primite de la tatăl său.</p>
                  <p rend="justify">Era judecător, acuzator şi acuzat, în una şi aceeaşi persoană; cum avea să renunţe la această poziţie? El trecea cu vederea peste faptul că tatăl lui nu era vinovat decât în măsura în care o voia fiul, folosind pârghia pe care o avea în mână.</p>
               </div>
               <div type="div3" rend="P7">
                  <head>5. VISELE. </head>
                  <p rend="justify">Încă de mult s-a făcut afirmaţia că este posibil ca din vise să se tragă concluzii cu privire la viaţa psihică a oamenilor.</p>
                  <p rend="justify">Lichtenberg5, un contemporan al lui Goethe, spunea să esenţa şi caracterul unui om pot fi mult mai bine deduse din visele, decât din vorbele sau actele acestuia. Desigur că este o exagerare, iar noi, care ne situăm pe poziţia potrivit căreia fenomenele izolate sunt de luat în considerare cu toată precauţia, interpretarea lor putând fi făcută doar în conexiune cu alte fenomene, suntem de părere că din visele unui om putem trage concluzii cu privire la caracterul său numai dacă interpretarea visului îşi găseşte o confirmare mai largă.</p>
                  <p rend="justify">Cercetarea viselor datează din vremuri străvechi. Diversele momente din dezvoltarea civilizaţiei şi urmele acestora, îndeosebi în mituri şi legende, ne fac să admitem că în antichitate oamenii erau mult mai preocupaţi de vise decât astăzi. De asemenea, pe atunci visele erau şi mult mai bine înţelese. Să ne amintim de rolul enorm pe care I-a avut visul în Grecia, de exemplu, ca şi de faptul că Cicero a scris despre vise o carte, iar Biblia povesteşte vise şi le interpre-tează cu o extraordinară agerime, sau pur şi simplu evocă un vis şi toată lumea ştie de îndată despre ce este vorba (de exemplu, visul lui Iosif, cu snopii, pe care el I-a povestit fraţilor săi). Din legenda Nibelungilor, generată de o cu totul altă civilizaţie, putem conchide că visele aveau odinioară putere probatoare.</p>
                  <p rend="justify">Dacă ne preocupă descoperirea în vise a unor puncte de sprijin pentru cunoaşterea psihicului omenesc, trebuie precizat că suntem departe de acele orientări fantastice care presupun intervenţia în vis a unor forţe supranaturale. Noi mergem numai pe calea verificată a experienţei şi ne vom sprijini pe datele extrase din vise numai atunci când ele vor fi întărite, în ipotezele noastre, de observaţii provenind din alte domenii.</p>
                  <p rend="justify">Este surprinzător faptul că până în zilele noastre s-a menţinut tendinţa de a atribui viselor o semnificaţie deosebită cu privire la viitor. Ne vom referi aici doar la acei fantaşti care merg atât de departe încât se lasă călăuziţi de visele lor. Aşa a ajuns unul din pacienţii noştri să renunţe la orice profesiune onorabilă, spre a juca la bursă. El a făcut lucrul acesta conformându-se viselor pe care le-a avut. Era chiar capabil să aducă dovezi „istorice” că, în cazul în care împrejurările nu-i erau întotdeauna favorabile, era pentru că nu dăduse curs indicaţiilor visului.</p>
                  <p rend="justify">Este evident că nu visa despre nimic altceva decât despre ceea ce se afla mereu în centrul atenţiei sale în starea de veghe şi că, pe cât se pricepea, în vis el îşi dădea indicaţii. Aşa că poate afirma că, multă vreme, sub influenţa viselor a câştigat o mulţime de bani.</p>
                  <p rend="justify">De mai mult timp însă, spune el, visele sale nu mai valorează nimic. Cu alte cuvinte, a ieşit numai în pierdere. Fireşte, asta se poate întâmpla şi fără vise; nu-i la mijloc nici un miracol. Un om preocupat intens de-ale lui nu are nici noaptea linişte. Unii au în F general insomnii şi meditează fără încetare, pe când alţii dorm sănătos, fiind şi în visele lor cufundaţi în planurile care îi frământă.</p>
                  <p rend="justify">Ceea ce se petrece, pe când dormim, în lumea gândurilor noastre, luând forme atât de bizare, nu este altceva decât o punte aruncată între o zi şi alta. Şi dacă ştim ce atitudine faţă de viaţă are un om, cum obişnuieşte el să arunce punţi spre viitor, putem de asemenea înţelege ciudata sa construcţie de pontoane efectuată în vis, trăgând concluziile care se impun. La baza visului, aşadar, stă atitudinea faţă de viaţă (Stellungsnahme zum Leben).</p>
                  <p rend="justify">O tânără povesteşte următorul vis: bărbatul ei a uitat de aniversarea zilei nunţii şi i-a făcut reproşuri în legătură cu aceasta.</p>
                  <p rend="justify">Chiar şi privit în sine, acest vis poate semnifica un anumit lucru.</p>
                  <p rend="justify">Apariţia unei asemenea probleme ne spune că în acea căsnicie există anumite dificultăţi, în sensul că femeia cu pricina se simte subapreciată. Adaugă că şi ea uitase de aniversarea zilei nunţii. Ea a fost însă aceea care şi-a amintit în cele din urmă de eveniment, pe când soţul ei nici vorbă de aşa ceva. Deci avantajul este de partea ei. În cursul dialogului însă ea a arătat că în realitate nu se întâmplase nimic de felul acesta, bărbatul ei neuitând niciodată de aniversarea nunţii.</p>
                  <p rend="justify">Visul trădează, astfel, teama pentru viitor: s-ar putea ca o dată faptul să se petreacă. Mai departe, putem conchide că femeia aceasta era cusurgie, că înclina să avanseze argumente inconsistente, reproşân-du-i bărbatului ceea ce poate avea să se întâmple.</p>
                  <p rend="justify">Am rămâne însă în incertitudine perpetuă, dacă nu am avea la îndemână şi alte dovezi care să ne confirme deducţiile. Interogând-o cu privire la primele sale impresii din copilărie, ea ne-a povestit o întâmplare care i-a rămas pentru totdeauna în memorie. Pe când avea trei ani, primise de la o mătuşă a ei o lingură de lemn sculptată, care i-a produs o mare bucurie. Jucându-se într-o zi cu ea, a scăpat-o în gârlă şi dusă a fost. A jelit-o zile în şir, aşa de tare că a atras atenţia celor din jurul ei.</p>
                  <p rend="justify">În legătură cu visul, să observăm doar că acum ea vede din nou posibilitatea ca un anumit lucru, căsătoria, să se „ducă pe apa sâmbetei”6. E posibil ca bărbatul ei să uite de aniversarea zilei nuntii!</p>
                  <p rend="justify">Altădată pacienta noastră a visat că bărbatul ei a pus-o să urce într-o clădire înaltă. Urca mereu şi, la gândul că ar fi putut să urce prea sus, a apucat-o o ameţeală teribilă, i s-a făcut frică şi s-a prăbuşit. O senzaţie de acest fel se poate trăi şi în stare de veghe, când cineva suferă de rău de înălţime, caz în care se manifestă nu atât frica de înălţime, cât frica de a cădea în adâncuri. Dacă facem legătura între acest vis şi primul şi contopim ceea ce ele conţin din punct de vedere ideatic şi afectiv, se desprinde net impresia că avem de-a face cu o femeie care se teme să nu cadă într-o prăpastie, care se teme, aşadar, de o nenorocire. Putem bănui ce fel de nenorocire: că soţul nu o va mai iubi, sau altele asemănătoare. Ce s-ar întâmpla dacă bărbatul, nu tocmai apt pentru viaţa matrimonială, ar călca pe de-lături? Ar putea avea loc acte de disperare, care să sfârşească cu o prăbuşire a femeii într-o stare vecină cu moartea? De fapt asta s-a şi întâmplat o dată, în cursul unei scene conjugale.</p>
                  <p rend="justify">Cu aceasta ne-am apropiat de înţelegerea visului. Este indiferent în ce fel de elemente se materializează lumea de gânduri şi de sentimente a omului în timp ce el visează, în ce fel dă el expresie problemei sale, important este ca aceste elemente să-i fie într-un fel oarecare de ajutor, adică să-i exprime. În vis problema vieţii (das Lebensproblem) unui om se dezvăluie ca într-o parabolă (nu urca prea sus, ca să nu cazi cu atât mai jos!). Ne amintim de reproducerea poetică a unui vis într-un epitalam al lui Goethe. Un cavaler se întoarce acasă şi îşi găseşte castelul în părăsire. Ostenit, el se întinde în pat şi în vis îi apar, chiar sub patul în care dormea, mici făpturi; vede astfel desfăşurându-se sub ochii săi o nuntă de pitici. Visul îl impresionează plăcut. Era ca şi cum i-ar fi întărit propriul său gând, că arc nevoie alături de el de o femeie. Ceea ce a văzut în miniatură n-a întârziat să se realizeze la scara realităţii, el celebrându-şi în scurt timp propria nuntă.</p>
                  <p rend="justify">Există în acest vis elemente pe care le cunoaştem. Pe fundal se ascunde negreşit propria amintire a poetului privind momentul în care el însuşi era preocupat de problema căsătoriei. Vedem cum autorul visului, dată fiind trebuinţa pe care o simţea, ia atitudine faţă de situaţia sa prezentă, o luare de atitudine care înseamnă opţiunea pentru căsătorie7. În vis el este preocupat de problema căsătoriei, R pentru ca a doua zi să decidă că lucrul cel mai bun ar fi ca el însuşi să se căsătorească.</p>
                  <p rend="justify">Iată, în cele ce urmează, visul unui om în vârstă de 28 de ani.</p>
                  <p rend="justify">Linia, ale cărei suişuri alternează cu coborâşurile, arată ca o curbă de temperatură, reflectând viaţa interioară a acestui om. Sentimentul de inferioritate, din care emană strădania de a atinge înălţimile, de a obţine superioritatea, se recunoaşte clar aici. El povesteşte: Fac o excursie, cu un grup numeros. Dat fiind că vaporul cu care călătorim este prea mic, suntem obligaţi să coborâm într-o staţie intermediară şi să înnoptăm în oraş. În timpul nopţii vine vestea că vaporul se scufundă şi că toţi excursioniştii sunt chemaţi să pompeze apa ca să împiedice scufundarea. Îmi amintesc că în bagajele mele am lucruri de valoare şi zoresc spre vapor, unde văd că toată lumea se află la pompe. Fac tot ce pot ca să mă eschivez de la această muncă şi caut magazia de bagaje. Reuşesc să-mi scot pe fereastră rucsa-cul. Deodată zăresc în apropiere un briceag, care îmi place foarte mult; îl vâr în buzunar. Împreună cu un cunoscut, peste care am dat întâmplător, pe când vaporul se scufunda mereu, sar într-un loc ferit din mare şi imediat dau de fund. Aici digul portuar este prea înalt, plutesc mai departe şi dau de o prăpastie adâncă, abruptă, în care trebuie să cobor. Alunec acolo – pe însoţitorul meu nu I-am mai văzut de la părăsirea vaporului —, panta e tot mai periculoasă şi mi-e frică să nu fiu omorât. În sfârşit, ajung jos şi cad chiar în faţa unui alt cunoscut. Era un tânăr, pe care de altfel abia îl cunoscusem în timpul unei greve, în conducerea căreia el fusese foarte activ şi când am fost plăcut impresionat de purtarea sa prietenoasă. El m-a întâmpinat cu cuvinte de reproş, ca şi cum ar fi ştiut că i-am lăsat la ananghie pe ceilalţi de pe vapor: „Ce cauţi fu aici?” Caut să ies din prăpastie, care peste tot avea pereţi abrupţi, de care atârnau frânghii.</p>
                  <p rend="justify">Nu mă încumet să mă folosesc de ele, pentru că sunt foarte subţiri.</p>
                  <p rend="justify">La încercările mele de a mă căţăra, alunec din nou tot mai jos. În cele din urmă – habar n-am cum – iată-mă sus; mi se pare că această parte a visului intenţionat n-am mai visat-o, de parcă am vrut s-o omit, din nerăbdare. Sus, pe marginea prăpastiei, un drum pro-tejat de un parapet. Oamenii trec pe lângă mine şi mă salută cu amabilitate.</p>
                  <p rend="justify">Dacă ne informăm cu privire la antecedentele autorului visului, aflăm în primul rând că până la vârsta de 15 ani a suferit mereu de boli grave şi că mai târziu adesea a zăcut la pat. Dat fiind că părinţii vegheau cu îngrijorare asupra şubredei sale sănătăţi, el nu a avut aproape nici un contact cu alţi copii. Când voia să se apropie de adulţi, părinţii îi puneau în vedere că copiii nu au voie să fie indiscreţi, că locul lor nu este printre adulţi, şi era pus pe fugă. În felul acesta, de timpuriu, a fost lipsit de ceea ce nu se poate dobândi decât prin permanentul contact cu semenii. O altă urmare a fost aceea că a rămas mult în urma camarazilor săi de aceeaşi vârstă, neputând ţine pasul cu ei. Nu este de mirare că ei I-au socotit prost, neîntârziind să facă din el ţinta ironiilor şi a zeflemelilor. Aceasta I-a împiedicat să-şi caute sau să-şi găsească prieteni.</p>
                  <p rend="justify">În aceste împrejurări, sentimentul său de inferioritate, extraordinar de pronunţat, a ajuns la paroxism. Educaţia sa a fost dirijată de un tată blajin însă irascibil (militar) şi de o mamă firavă, nepricepută, dar peste măsură de autoritară. Cu toate că părinţii nu conteneau să-şi sublinieze bunăvoinţa, trebuie să spunem despre această educaţie că era una destul de severă, în care un rol deosebit îl avea jignirea. Semnificativă este o întâmplare care constituie prima sa amintire din copilărie: nu avea decât trei ani când mama sa I-a pus să stea o jumătate de oră în genunchi pe nişte boabe de mazăre. Cauza a fost o nesupunere, motivată – mama o ştia prea bine, pentru că băiatul i-o mărturisea – de teama de un cavalerist imaginar, motiv pentru care refuzase să îndeplinească un ordin al mamei sale. Propriu-zis snopit în bătaie nu fusese decât rareori. Dar când a fost, fusese bătut cu un gârbaci din piele de câine şi asta nu fără ca apoi să fie pus să-şi ceară iertare şi să spună de ce i s-a aplicat pedeapsa. „Copilul trebuie să ştie ce trăsnaie a făcut!”, îi spunea totdeauna tatăl. Şi cum într-o zi a fost biciuit pe nedrept, fără ca el să poată arăta motivul pentru care era bătut, pedeapsa a fost repetată până când şi-a găsit o vină oarecare.</p>
                  <p rend="justify">Aşadar, de timpuriu s-a instalat o stare de spirit de ostilitate între părinţi şi copil. Sentimentul de inferioritate al acestuia a căpătat asemenea proporţii încât, într-adevăr, îi era cu neputinţă să-i depăşească8. La şcoală, ca şi acasă, viaţa sa era un lanţ aproape neîntre rupt de umiliri. Până şi cea mai mică izbândă – în sensul în care o înţelegea el – îi era refuzată. În şcoală, chiar şi la vârsta de 18 ani, a rămas cel care mereu era luat peste picior. Aceasta s-a întâmplat o dată până şi din partea unui profesor, care, în faţa întregii clase, a dat citire uneia din lucrările lui tâmpite, batjocorindu-1 fără cruţare.</p>
                  <p rend="justify">Asemenea păţanii I-au împins tot mai mult în izolare şi, treptat, a început să se ţină dinadins departe de ceilalţi. În lupta cu părinţii, el a recurs la un mijloc într-adevăr eficace, însă plin de grele consecinţe pentru dânsul, renunţând la orice comunicare verbală. S-a lipsit astfel de cel mai important mijloc de contact social. În scurt timp n-a mai putut conversa cu nimeni. A devenit un însingurat total. Mut, neînţeles, se ajunsese la situaţia ca nimeni să nu i se mai adreseze.</p>
                  <p rend="justify">Orice tentativă de a-i readuce la normal eşua. Mai târziu au eşuat – pricinuindu-i grele lovituri – toate încercările de relaţii erotice.</p>
                  <p rend="justify">În felul acesta s-a scurs viaţa sa, până la vârsta de 28 de ani.</p>
                  <p rend="justify">Profundul sentiment de inferioritate, care îi impregna întreaga fiinţă, a avut drept urmare o ambiţie nemăsurată, o inflexibilă aspiraţie la superioritate şi preţuire, care nu-i lăsa nici o clipă de linişte, înăbuşindu-i sentimentul de comuniune socială. Cu cât mai puţin vorbea, cu atât mai mult se agita în viaţa sa interioară, zi şi noapte visând la izbânzi şi triumfuri de tot felul.</p>
                  <p rend="justify">În aceste condiţii, a visat visul redat mai sus, în care se reflectă limpede linia de evoluţie a vieţii sale psihice.</p>
                  <p rend="justify">Ca să încheiem, să povestim încă un vis, unul din faimoasele vise profetice:</p>
                  <p rend="justify">Poetul Simonide9, care o dată a găsit la o margine de drum leşul unui necunoscut şi s-a îngrijit de înmormântarea lui onorabilă, era mai târziu pe cale să întreprindă o călătorie pe mare; atunci în vis i-a apărut mortul, recunoscător, avertizându-1 că dacă va pleca în acea călătorie va pieri într-un naufragiu. Dând ascultare visului, poetul s-a salvat, pe când toţi cei care plecaseră au pierit în urma naufragiului (a se vedea Enne Nielsen, Das Unerkannte aufseinem Weg durch die Jahrtausende, Ebenhausen b. Miinchen, Verlag Langewiesche-Brandt). Aşa cum a fost relatat, evenimentul acesta şi corelarea sa cu visul trebuie să fi avut un enorm răsunet de-a lungul secolelor şi să fi exercitat o profundă impresie asupra oamenilor.</p>
                  <p rend="justify">Luând atitudine faţă de acest caz, trebuie în primul rând să arătăm că în acele timpuri naufragiile erau extrem de frecvente şi că, în asemenea împrejurări, era posibil ca mulţi oameni să viseze că se impunea să renunţe la o călătorie şi ca printre aceştia să se găsească unul al cărui vis să fie confirmat de realitate şi care să fi transmis posterităţii această ciudăţenie. Se înţelege că oamenii care sunt înclinaţi să discearnă conexiuni misterioase au o slăbiciune aparte pentru asemenea povestiri, pe când noi interpretăm visul cu luciditate: poetul nostru, grijuliu faţă de bunăstarea sa trupească, nu a manifestat niciodată o plăcere deosebită pentru călătorii, şi cum ora deciziei se apropia, el s-a agăţat de ceva ce putea să-i întărească pornirea spre comoditate. A recurs la convocarea în vis a mortului care trebuia să se arate recunoscător. Bineînţeles că nu s-a ostenit să plece în călătorie. Iar dacă vasul nu s-ar fi scufundat, probabil că niciodată lumea nu ar fi aflat nimic de toată această istorie. Căci noi nu înregistrăm decât lucrurile care ne zguduie, care ne dau de înţeles că între cer şi pământ se ascunde mai multă înţelepciune decât am putea visa.</p>
                  <p rend="justify">Profeticul în vis este de înţeles în măsura în care atât visul cât şi realitatea includ aceeaşi atitudine a omului.</p>
                  <p rend="justify">Ceea ce ne dă de gândit este şi faptul că nu toate visele sunt atât de uşor de înţeles, cele uşor de explicat fiind extrem de puţine. Fie că uităm imediat visul, fie că atunci când a lăsat în mintea noastră o anumită urmă de obicei nu înţelegem ce se ascunde sub aceasta, în afară de cazul în care, întâmplător, am studiat interpretarea viselor.</p>
                  <p rend="justify">Chiar şi acestor vise li se aplică cele spuse mai sus cu privire la caracterul de parabolă al visului, care reproduce în chip simbolic linia de mişcare a unui om. Sensul fundamental al unei parabole este acela că ne introduce într-o situaţie în care noi vibrăm la unison.</p>
                  <p rend="justify">Dacă ne preocupă rezolvarea unei probleme şi dacă personalitatea noastră înclina într-o direcţie determinată, atunci, potrivit experienţei, avem nevoie de un impuls. Visul este cât se poate de apt să întărească afectivitatea, verva de care cineva are nevoie pentru a rezolva o problemă într-un sens determinat. Lucrul nu se schimbă cu nimic dacă autorul visului nu înţelege conexiunea. Este suficient ca el să aibă materialul şi impulsul. Visul va înregistra într-un fel oarecare urma pe care o imprimă ideaţia autorului visului, lăsând astfel să se întrevadă linia sa de mişcare. Este ca fumul care arată că undeva arde un foc. Un om experimentat va putea chiar să spună, după fumul pe care îl vede, ce fel de esenţă lemnoasă arde.</p>
                  <p rend="justify">Rezumând, putem spune că visul arată că autorul său este preocupat de o problemă de viaţă, cât şi ce atitudine ia el faţă de aceasta. În vis intră în joc îndeosebi cei doi factori care se lasă recunoscuţi fie şi numai prin urmele lor, factori care influenţează atitudinea reală faţă de mediul ambiant a autorului visului: sentimentul de comuniune socială şi aspiraţia sa către putere.</p>
               </div>
               <div type="div3" rend="P7">
                  <head>6. APTITUDINI, TALENT. </head>
                  <p rend="justify">Dintre fenomenele psihice care ne dau posibilitatea să tragem concluzii asupra firii unui om, să emitem judecăţi cu privire la personalitatea lui, le-am neglijat pe cele care ţin de sfera gândirii umane, care se referă la capacitatea omului de a cunoaşte. Am atribuit o valoare minimă celor gândite sau afirmate de cineva cu privire la propria sa persoană, pentru că avem convingerea că fiecare se poate înşela şi că fiecare se simte împins de diferite interese şi considerente egoiste de natură morală etc. Să retuşeze imaginea sa în faţa celorlalţi. Cu toate acestea, ne este permis şi este posibil, în anumite limite, să tragem concluzii cu privire la unele procese de gândire şi la expresia lor verbală. Dacă vrem să ne formăm o opinie judicioasă despre un om, nu putem exclude din cercetarea noastră domeniul gândirii şi limbajul.</p>
                  <p rend="justify">Există în legătură cu capacitatea de judecată a omului – ceea ce în general obişnuim să numim „aptitudine” – o mulţime de observaţii, controverse, analize, care sunt cunoscute în special din încercările de a stabili ce este inteligenţa la copii şi la adulţi. Mă refer la testele de aptitudini. Până în prezent aceste teste nu au corespuns aşteptărilor. Căci dacă le aplicăm unui lot de şcolari constatăm că rezultatele obţinute sunt de regulă identice cu cele pe care educatorul le-a stabilit fără ajutorul testelor, situaţie care la început a fost admisă cu multă trufie de psihologii experimentalişti, deşi de fapt aceasta dovedeşte că testele sunt, într-o anumită măsură, de prisos. O altă obiecţie împotriva adoptării acestor teste se referă la faptul că gândirea logică nu se dezvoltă uniform, aşa încât la mulţi copii la care testele de aptitudini au dat rezultate proaste după câţiva ani se dovedeşte că aptitudinile lor s-au dezvoltat deodată extrem de bine. Un alt factor demn de luat în considerare este acela că copiii din marile oraşe sau cei din anumite medii, care duc o viaţă mai cuprinzătoare, prin reacţiile lor prompte, determinate pur şi simplu de o anumită exersare, dau iluzia unor aptitudini superioare, punându-i în umbră pe copiii care nu dispun de un asemenea fond de pregătire. Este cunoscut că, de regulă, copiii din mediile burgheze dispun de o promptitudine în răspunsuri mult mai mare decât copiii din mediile proletare. Aceasta nu pledează însă pentru aptitudini superioare la cei dintâi, cauza fiind doar antecedentele diferite. În felul acesta, nu s-a ajuns prea departe’cu testele de aptitudini, mai ales dacă ţinem seama de tristele rezultate obţinute la Berlin şi Hamburg, unde copiii care au trecut cu succes aceste teste, ulterior, în mod surprinzător, cei mai mulţi dintre ei nu au mai corespuns evaluărilor făcute. Aceasta ne arată că testele de aptitudini nu ne pot da nici o garanţie sigură cu privire la buna dezvoltare a copilului. În schimb, cercetările de psihologie individuală îşi confirmă pe deplin valabilitatea, pentru că ele nu urmăresc doar să stabilească o concepţie despre dezvoltare, ci să pună în evidenţă temeiul, cauzele acesteia şi, atunci când este necesar, să pună la dispoziţie mijloace de îndreptare; totodată, psihologia individuală nu izolează capacitatea de gândire logică a copilului de ansamblul vieţii sale psihice, ci o examinează în contextul acesteia.</p>
                  <p rend="justify">NOTE</p>
                  <p rend="justify">1  Filosof, psihopedagog şi estetician german de orientare neokantiană, Karl Groos (1861-1946), al cărui nume este uneori grafiat Gross, autor al unor importante studii asupra jocului la animale (Die Spiek der Tiere, 1896) şi la om (Die Spiek deiMenschen, 1899), considera acest fenomen drept un exerciţiu fundamental de dezvoltare a instinctelor şi predispoziţiilor ereditare, în sensul pregătirii pentru existenţa de mai târziu, ca adult. Influenţat de psihanaliza freudiană, ulterior şi-a revizuit teoria, văzând în joc un katharsis, un mijloc de „purificare” (Das Spiel, Jena, 1922). (Nota trad.)</p>
                  <p rend="justify">2  „das Ziel der Uberlegenheit”, în textul original. (Nota trad.)</p>
                  <p rend="justify">3  „derBeurteilung”, în textul original. (Nota trad.) 4 „wie andere, die gute Mitspieler sind”, în textul original. (Nota trad.)</p>
                  <p rend="justify">5  Georg Cristoph Lichtenber (1742-1799), fizician şi scriitor german, profesor la Universitatea din Gottingen. A criticat fiziognomonia lui J. C. Lavater, care susţinea că, analizând trăsăturile feţei unui om, pot fi emise judecăţi valabile asupra caracterului acestuia. (Nota trad.) 6 „davonschwimmen”, textul original. (Nota trad.) 7 „e/ne Stellungsnahme, die nach einer Hochzeit schreit”, în textul original. (Nota trad.)</p>
                  <p rend="justify">8  „dass es ein Gefiihl des Obenscins iiberhaupt nicht konnte”, în textul original. (Nota trad.)</p>
                  <p rend="justify">9  Poet liric grec (556-467 î. Chr.), care a scris, între altele, o faimoasă elegie dedicată eroilor bătăliei de la Maraton (490 Î. Chr.), pentru care i s-a acordat premiul la un concurs la care participa şi marele Eschil. La bătrâneţe a trăit în Sicilia, la curtea tiranului de la Siracuza. Din opera sa, foarte preţuită, s-au păstrat până astăzi doar unele epigrame şi fragmente din poemele lirice. (Nota trad.)</p>
               </div>
            </div>
            <div type="div2" rend="P6">
               <head>Capitolul VII. RELAŢIILE DINTRE SEXE</head>
               <div type="div3" rend="P7">
                  <head>1. DIVIZIUNEA MUNCII ŞI CELE DOUA SEXE. </head>
                  <p rend="justify">Din cele expuse până aici rezultă că în viaţa psihică prevalează două linii directoare, care influenţează toate procesele psihice, făcând ca omul, prin realizarea şi asigurarea condiţiilor sale de viaţă, prin îndeplinirea celor trei îndatoriri capitale ale vieţii (dragoste, vocaţie, societate), să-şi satisfacă atât sentimentul de comuniune socială, cât şi străduinţa de a se pune în valoare, aspiraţia la putere şi la superioritate. Va trebui să ne obişnuim să apreciem fiecare fenomen psihic prin prisma raporturilor cantitative şi calitative ale acestor doi factori şi, dacă vrem să ne apropiem de înţelegerea psihicului, să-i cercetăm totdeauna potrivit acestei reguli. Căci existenţa acestor doi factori determină măsura în care un om este capabil să sesizeze logica vieţii umane colective şi să se integreze în diviziunea muncii impusă de aceasta.</p>
                  <p rend="justify">Diviziunea muncii este un factor absolut necesar pentru menţinerea societăţii omeneşti. Aceasta presupune ca fiecare să-şi aibă locul său într-o funcţie oarecare. Cine nu dă curs acestei cerinţe neagă continuitatea vieţii sociale, a genului uman în general, abdică de la rolul său de om între oameni şi devine un zurbagiu. În cazurile mai benigne vorbim de proaste maniere, indisciplină, capriciu, iar în cele mai grave de excentricitate, decădere şi, în cele din urmă, delincventă. Condamnarea unor atari fenomene se explică prin faptul că ele sunt incompatibile cu exigenţele vieţii în comun.</p>
                  <p rend="justify">Valoarea unui om este dată de felul în care îşi onorează locul atribuit de societate în diviziunea muncii. Prin integrarea în viaţa comună el devine important pentru ceilalţi, este una din verigile unui lanţ cu nenumărate articulaţii, pe care se bazează alcătuirea vieţii umane şi pe care nu ni le putem imagina în număr mai mare înlăturate fără ca viaţa socială să se prăbuşească. Capacităţile individului sunt acelea pe care i le desemnează locul său în procesul de producţie comun al societăţii omeneşti. Fireşte, intervin pe acest plan multe încurcături, aspiraţia către putere, pofta de dominare şi tot felul de alte rătăciri stânjenind sau zădărnicind accesul la diviziunea muncii sau stabilind false criterii de judecare a valorii omului, după cum încurcături intervin şi atunci când un individ ocupă un loc pentru care este inapt. Dificultăţi pot fi generate, de asemenea, de apetitul de putere, de ambiţia calpă a unor indivizi care, în profitul intereselor lor egoiste, pun piedici vieţii şi muncii colective. Alte complicaţii îşi au cauza în stratificarea societăţii în clase, situaţie în care puterea personală şi interesele economice influenţează distribuirea domeniilor de muncă, în aşa fel încât posturile cele mai grase, care conferă mai multă putere, sunt acordate anumitor grupuri sociale, pe când altele sunt excluse de la acestea. Cunoaşterea rolului imens pe care îl joacă în această privinţă aspiraţia către putere ne permite să înţelegem de ce procesul diviziunii muncii nu a avut niciodată o evoluţie nelipsită de accidente. Forţa a intervenit mereu spre a face din muncă pentru unii un soi de privilegiu, pentru alţii un mod de oprimare.</p>
                  <p rend="justify">O  asemenea diviziune a muncii este transmisă şi prin situaţia celor două sexe. Femeia, ca urmare a conformaţiei ei corporale, este din capul locului exclusă de la anumite activităţi, pe când, pe de altă parte, există munci care nu sunt repartizate bărbaţilor, pentru că ei nu dau aici un randament bun, nefiind de fapt acolo la locul potrivit pentru dânşii. Această diviziune a muncii ar fi fost realizată fără nici un fel de idei preconcepute şi, în măsura în care mişcarea feministă nu a întins prea tare coarda în focul luptei, a admis şi ea logica acestui punct de vedere. Ea este departe de a defeminiza femeia sau de a distruge raporturile naturale dintre bărbat şi femeie în ceea ce priveşte convenabilitatea locurilor de muncă. Pe parcursul evoluţiei umane, diviziunea muncii s-a configurat în aşa fel, încât femeia a preluat o parte din acele activităţi pe care de obicei le efectuau şi bărbaţii, pentru ca aceştia din urmă sa aibă posibilitatea să-şi valorifice forţele mai cu folos. Această diviziune a muncii nu poate fi numită neraţională atât timp cât nu lasă neutilizate forţele de muncă şi nu va conduce la folosirea abuzivă a forţelor spirituale şi fizice ale omului.</p>
               </div>
               <div type="div3" rend="P7">
                  <head>2. SUPREMAŢIA BĂRBATULUI ÎN CIVILIZAŢIA ACTUALĂ. </head>
                  <p rend="justify">Dat fiind faptul că civilizaţia s-a dezvoltat în direcţia aspiraţiei către putere, îndeosebi datorită eforturilor unor indivizi sau puteri sociale care au vrut să-şi asigure privilegii, diviziunea muncii a fost orientată pe căi specifice, care predomină şi astăzi, făcând ca societatea omenească să se caracterizeze prin importanţa preponderentă acordată bărbatului. Diviziunea muncii este de aşa natură, încât asigură prerogative grupului privilegiat al bărbaţilor, care, ca urmare a hegemoniei, stabilesc în propriul lor interes poziţia femeii în procesul de producţie, prescnindu-i acesteia orizontul vieţii şi fiind în măsură să impună forme de existenţă care corespund în primul rând viziunii masculine.</p>
                  <p rend="justify">Aşa cum stau lucrurile în prezent, dăinuie o permanentă aspiraţie la superioritate a bărbaţilor faţă de femei şi, în mod corespunzător, o permanentă nemulţumire a femeii faţă de privilegiile băr-baţilor. Dincolo de strânsa solidaritate dintre cele două sexe, este evident ca o asemenea tensiune conduce la o continuă subminare a armoniei lor psihice, la ample perturbaţii din care rezultă un climat psihic general1 resimţit ca extrem de chinuitor pentru ambele părţi ale neamului omenesc.</p>
                  <p rend="justify">Toate instituţiile, ca şi toate regulile tradiţionale, legile, mora-vurile şi obiceiurile noastre depun mărturie cu privire la poziţia privilegiată a bărbatului, pe care o ajustează şi o fac să dureze. Ele pătrund până în camera copiilor şi exercită o extraordinară influenţă asupra psihicului acestora. Desigur că nu putem arăta cu exactitate ce înţelege copilul din aceste raporturi, dar se impune să simţim că fondul său afectiv este înrâurit în adâncime. Este edificator, în acest sens, cazul bărbatului care, când i s-a cerut să îmbrace haine de fată, a ripostat prin accese de furie, ceea ce arată clar ca lumina zilei că avem tot temeiul să cercetăm aceste raporturi. Faptul ne readuce, pe o altă cale, la problema aspiraţiei către putere.</p>
                  <p rend="justify">Dacă tendinţa băiatului de a se pune în valoare a atins un anumit grad, el va apuca de predilecţie pe acel drum care i se pare că îi garantează privilegiile masculinităţii, pe care el le sesizează peste tot. După cum am menţionat, educaţia care se practică azi în familie este axată pe aspiraţia către putere şi pe înclinaţia de a preţui privilegiile masculine şi de a le promova. Căci de obicei copilul îl are în faţa ochilor pe bărbat, pe tată, ca simbol al puterii. Al său enigmatic du-te-vino stârneşte mult mai mult interesul copilului decât mama.</p>
                  <p rend="justify">El remarcă repede rolul dominant pe care îl deţine tatăl, care dă tonul, face rânduială, conduce totul; vede că toţi se supun poruncilor sale şi că mama face totdeauna referire la ele. Bărbatul îi apare copilului, în toate privinţele, drept cel mare şi puternic. Sunt copii cărora tatăl le pare atât de competent în toate, încât tot ce spune el trebuie să fie sfânt, ei întărindu-şi adesea propriile afirmaţii doar cu precizarea că tata a spus-o. Chiar şi acolo unde influenţa patemă nu iese clar în evidenţă, copiii ajung la ideea superiorităţii tatălui, pentru că întreaga povară a casei pare a se sprijini pe umerii săi, pe când în realitate numai diviziunea muncii îi dă bărbatului posibilitatea de a-şi pune mai bine în valoare forţele.</p>
                  <p rend="justify">Cât priveşte originile istorice ale poziţiei hegemonice a bărbatului, trebuie să arătăm că aceasta nu a apărut ca un fapt natural. A fost necesar ca mai întâi să se instituie o serie de legi, pentru ca dominaţia bărbatului să fie asigurată. Aceasta înseamnă, totodată, că, înainte de legiferarea hegemoniei masculine, trebuie să fi fost o vreme în care privilegiul masculin nu era un lucru atât de sigur. Este vorba, de fapt. de o perioadă istoriceşte atestată. A fost vremea matriarhatului, când mama, femeia, îndeplinea în viaţă rolul principal, faţă de copil înainte de toate, faţă de care şi toţi bărbaţii tribului aveau o anumită datorie. Acest lucru îl sugerează şi unele moravuri şi datini de azi, ca, de exemplu, obiceiul nostim potrivit căruia copilul se adresează cu „nene” fiecărui bărbat. Trecerea de la matriarhat la patriarhat a fost precedată de o straşnică luptă, ceea ce dovedeşte că supremaţia bărbatului, pe care el crede că o deţine de la natură, nu a avut-o de la început2, ci a trebuit s-o cucerească. Victoria bărbatului a echivalat cu subjugarea femeii şi în special înscrisurile făcute de legislaţie de-a lungul timpului aduc despre acest proces de subjugare o mărturie elocventă.</p>
                  <p rend="justify">Aşadar, supremaţia masculină nu este un fapt natural. Există izvoare istorice care arată că ea a apărut în mod necesar abia în cursul luptelor neîntrerupte între popoare vecine, lupte în care bărbatului i-a revenit un rol important, de care la urma urmei el a profitat spre a acapara definitiv conducerea. Mână în mână cu această evoluţie istorică a mers dezvoltarea proprietăţii private3 şi a dreptului ereditar la moştenire, care până într-atât a fost elaborat pe baza supremaţiei masculine, încât partea care agoniseşte şi posedă este de regulă bărbatul.</p>
                  <p rend="justify">Copilul care creşte nu are nevoie să lectureze cărţi pe această temă. Chiar dacă nu ştie nimic despre aceste lucruri, el sesizează din practica vieţii că bărbatul este partea care agoniseşte şi care este favorizată, fie şi atunci când nişte părinţi cu judecată sunt gata să renunţe cu plăcere la privilegiile moştenite din vremuri vechi, în favoarea egalităţii în drepturi. Este foarte greu să-i lămureşti pe copil că mama, care îndeplineşte treburile gospodăreşti, este partenera egală în drepturi a bărbatului. Să ne imaginăm ce înseamnă aceasta pentru un băiat căruia, începând din leagăn, supremaţia bărbatului îi sare în ochi. Încă de la naştere el este primit cu mai multă bucurie decât o fată şi este sărbătorit ca un prinţ. Este un fapt arhicunoscut că părinţii doresc să dea naştere mai degrabă la băieţi. Băiatul ajunge să-şi dea seama la fiecare pas cât de avantajat este ca descendent masculin şi îşi supralicitează valoarea. Diversele cuvinte care i se adresează sau pe care ocazional le prinde din zbor, cu privire la sine, îl fac să înţeleagă zi de zi importanţa mai mare a rolului bărbatului.</p>
                  <p rend="justify">Superioritatea principiului masculin îi apare de asemenea în situaţia femeilor din casă, care sunt folosite la munci considerate ordinare, ca şi în faptul că, în definitiv, nici femeile din anturajul copilului nu nutresc totdeauna convingerea că sunt egale cu bărbaţii. Ele îndeplinesc de cele mai multe ori un rol subaltern şi inferior. În majoritatea cazurilor, va rămâne fără nici un răspuns atât de importanta întrebare pe care femeia o are de pus bărbatului înaintea căsătoriei: ce I gândeşti tu despre copleşitorul principiu al supremaţiei masculine în societate, îndeosebi în cadrul familiei. În unele cazuri urmarea va fi o manifestare mai puternică a aspiraţiei către o poziţie de egalitate cu bărbatul, în alte cazuri un soi de resemnare, mai mult sau mai puţin pronunţată. De cealaltă parte a baricadei stă bărbatul, tatăl, care încă de copil a crescut cu convingerea că, în calitatea sa de bărbat, are de jucat un rol mai însemnat şi, în virtutea acestei convingeri, el simte ca un fel de datorie, conform căreia, la întrebările puse de viaţă şi de societate, va răspunde totdeauna în favoarea privilegiilor masculine.</p>
                  <p rend="justify">Copilul trăieşte toate situaţiile care rezultă din aceste relaţii familiale. Se degajă pentru el o mulţime de imagini şi de puncte de vedere asupra existenţei femeii, din care, în general, femeia iese prost. Dezvoltarea psihică a bărbatului capătă în acest fel un caracter masculin. Ceea ce, în aspiraţia sa către putere, el poate percepe drept ţel demn de a fi urmărit, constituie, aproape fără excepţie, însuşiri şi atitudini masculine. Din relaţiile de putere evocate se dezvoltă un fel de virtute virilă, care ea însăşi îşi dezvăluie în întregime originea.</p>
                  <p rend="justify">Anumite trăsături de caracter trec drept „masculine”, altele drept „feminine”, fără ca vreun fapt fundamental să justifice aceste taxări.</p>
                  <p rend="justify">Căci, dacă comparăm starea psihică a băieţilor cu aceea a fetelor şi găsim argumente în favoarea acestei clasificări, nu vom putea totuşi vorbi de fapte naturale, de vreme ce aceste fenomene le constatăm la oameni care sunt de-acum cuprinşi în cadre bine determinate şi ale căror plan de viaţă şi linie directoare sunt de-acum îngustate de judecăţile lor unilaterale cu privire la putere. Aceste relaţii de putere au fixat în mod imperios spaţiul în care ei trebuie să încerce să se dezvolte. Distincţia între trăsături de caracter masculine şi feminine nu este deci îndreptăţită. Vom vedea cum ambele categorii de trăsături pot satisface cerinţele aspiraţiei către putere, cum şi cu mijloace „feminine”, ca, de exemplu, ascultarea şi supunerea, cineva poate fi capabil să uzeze de putere. Datorită avantajelor de care se bucură un copil ascultător, el poate eventual să o ia mult înaintea unuia neascultător, cu toate că în ambele cazuri la lucru este aceeaşi aspiraţie către putere. Judecata noastră cu privire la viaţa psihică a unui individ este adesea complicată de faptul că, pentru a se impune, aspiraţia către putere recurge la cele mai diferite trăsături de caracter.</p>
                  <p rend="justify">Pe măsură ce copilul creşte, sublinierea masculinităţii sale devine pentru el aproape o datorie. Ambiţia, setea sa de putere şi de superioritate se asociază total, devin de-a dreptul identice cu datoria faţă de masculinitate (der Verpflichtung zur Mănnlichkeit). Mulţi dintre copiii care aspiră la putere nu se mulţumesc doar cu conştientizarea masculinităţii, ci vor să arate şi să dovedească în permanenţă că sunt bărbaţi şi că, în această calitate, ei trebuie să aibă privilegii, căutând, pe de o parte, să se evidenţieze şi să-şi exagereze trăsăturile de caracter masculine, iar pe de altă parte încercând, în maniera tuturor tiranilor, să se opună anturajului feminin şi, după gradul de rezistenţă de care se lovesc, să-şi demonstreze superioritatea fie prin în-căpăţânare sau revoltă nestăpânită, fie prin rafinată viclenie.</p>
                  <p rend="justify">Fiindcă fiece individ este evaluat în raport cu etalonul masculinităţii privilegiate, nu este de mirare că băiatului i se pune mereu în faţă acest etalon şi că, în cele din urmă, el însuşi îl ia ca instrument de. Măsură, observându-se şi întrebându-se în permanenţă dacă cursul vieţii lui este acela al unui bărbat, dacă el însuşi este suficient de bărbătesc în manifestări şi altele de acest fel. Ceea ce înţelege toată lumea în zilele noastre prin „bărbătesc”, se ştie. Este, înainte de toate, purul egoism, ceea ce satisface amorul propriu, ca şi superioritatea faţă de ceilalţi, întâietatea, toate acestea în contextul unor impresionante trăsături de caracter active, cum sunt curajul, dârze-nia, mândria, simţul invincibilităţii (îndeosebi în faţa femeilor), accesul la funcţii, ranguri sociale şi titluri, predilecţia de a se căli împotriva emoţiilor „feminine” şi aşa mai departe. Este o bătălie neîntreruptă pentru superioritatea personală, deoarece a fi superior este apanajul bărbatului.</p>
                  <p rend="justify">În această perspectivă, băiatul îşi va însuşi trăsături al căror model el îl poate lua, fireşte, exclusiv de la bărbaţii adulţi, în primul rând de la tată. Peste tot putem descoperi urmele acestei grando-manii cultivate artificial. Băiatul va fi de timpuriu ademenit să urmărească a-şi asigura un surplus de putere şi privilegii. Acestea echivalează pentru dânsul cu „bărbăţia”. În cazurile patologice se ajunge adesea la o degenerare a „bărbăţiei” până la cruzime şi brutalitate.</p>
                  <p rend="justify">Avantajele pe care le oferă de multe ori masculinitatea4 sunt extrem de seducătoare. Nu trebuie să ne surprindă faptul că şi la fete găsim adesea cazuri când linia lor directoare are în vedere un ideal masculin, fie ca o dorinţă irealizabilă sau ca etalon de evaluare a propriei conduite, fie ca mod de a se prezenta şi acţiona („în societatea civilizată, fiece femeie va voi să fie bărbat”). Acestei categorii aparţin acele fete care, cu un aprig elan, preferă tocmai jocurile şi activităţile care, în ceea ce priveşte capacitatea fizică, convin mai degrabă băieţilor. Aşa, de exemplu, ele se caţără în copaci, le place să se afle în societatea băieţilor şi refuză ca pe o ocară orice ocupaţie feminină. Nu-şi găsesc mulţumirea decât în roluri masculine. Toate aceste fenomene trebuie înţelese ca un efect al privilegiilor pe care le comportă calitatea de bărbat. Vedem aici clar cum lupta pentru o poziţie proeminentă, cum aspiraţia la superioritate vizează mai mult speranţa decât realitatea şi situaţia reală în viaţă.</p>
               </div>
               <div type="div3" rend="P7">
                  <head>3. PREJUDECATA INFERIORITĂŢII FEMEII. </head>
                  <p rend="justify">Întru justificarea hegemoniei sale, în afară de argumentul potrivit căruia situaţia sa provine de la natură, în favoarea bărbatului se mai invocă ideea că femeia ar fi o fiinţă inferioară. Această idee este atât de larg răspândită, încât apare ca un bun comun al umanităţii. La aceasta se asociază o anumită nelinişte a bărbatului, care s-ar putea trage încă de pe timpul luptei împotriva matriarhatului, când într-adevăr femeia reprezenta pentru bărbat un motiv de îngrijorare. În istorie şi literatură descoperim mereu referiri de acest fel. Un scriitor latin, bunăoară, spune: „mulier est hominis confusio”5. La sinodurile bisericii s-a discutat aprins dacă femeia are suflet, iar în tratatele învăţaţilor s-a pus problema dacă ea este sau nu o fiinţă omenească*.</p>
                  <p rend="justify">Credinţa iluzorie în vrăjitorie, secole de-a rândul, cu a sa ardere pe rug a vrăjitoarelor, oferă o tristă mărturie despre aberaţiile, enorma nesiguranţă şi confuzia care domneau pe atunci în această privinţă.</p>
                  <p rend="justify">Adesea femeia era socotită pricina tuturor nenorocirilor, ca în povestea biblică a păcatului originar sau ca în Iliada lui Homer, unde se povesteşte cum a fost de ajuns să intervină o femeie, pentru ca popoare întregi să cadă în dezastru. Legende şi basme din toate timpurile vorbesc despre inferioritatea morală a femeii, despre perversitatea, răutatea, prefăcătoria, inconstanţa şi neseriozitatea ei.</p>
                  <p rend="justify">         „Uşurătatea feminină” a fost chiar luată ca argument în fundamentarea unor legi. Tot aşa, femeia a fost subapreciată în ceea ce priveşte rezistenţa, destoinicia şi randamentul ei. La toate popoarele, zicalele, anecdotele, proverbele şi glumele sunt saturate de critici înjositoare la adresa femeii, imputându-i-se arţagul, nepunctualitatea, orizontul limitat, prostia („minte scurtă, haine lungi”)- S-a făcut uz de o nemaipomenită ingeniozitate ca să sedovedească inferioritatea femeii, iar rândurile misoginilor – ne gândim la Strindberg, Moebius, Schopenhauer, Weininger – au fost îngroşate de un număr deloc neglijabil de femei care, în resemnarea lor, au împărtăşit concepţia despre inferioritatea femeii şi rolul secundar ce-i revine. Aceeaşi subestimare se reflectă în retribuirea muncii femeii care, indiferent dacă este sau nu echivalentă cu aceea a bărbatului, este mult mai slab plătită.</p>
                  <p rend="justify">Comparându-se rezultatele la testele de aptitudini, s-a constatat că pentru anumite materii, de exemplu, matematica, mai dotaţi se dovedesc băieţii, pe când pentru altele, ca de exemplu studiul lim-bilor, mai apte se arată fetele. S-a demonstrat că de fapt băieţii au un plus de înzestrare, faţă de fete, la acele obiecte de studiu care pregătesc pentru profesiunile masculine (Mănnerberufe). Dar faptul acesta numai în aparenţă pledează pentru dotarea lor superioară. Dacă examinăm mai îndeaproape situaţia fetelor, rezultă că afirmaţiile privind slaba capacitate a femeii sunt născociri, o minciună cu mască de adevăr.</p>
                  <p rend="justify">O  fată aude zi de zi, la fiece pas, pe toate tonurile, repetându-se că fiinţele de sexul ei sunt incapabile, apte doar pentru munci mai uşoare, auxiliare. Este absolut clar că fetiţa, în imposibilitatea ei infantilă de a verifica adevărul unor asemenea judecăţi, va socoti ca pe un destin implacabil incapacitatea feminină şi, în cele din urmă, se va supune ea însăşi acestui pretins destin. Demoralizată, dacă cumva abordează studii de specialitate – ceea ce, în general, nu se întâmplă —, încă de la început nu va manifesta interesul necesar, sau dacă manifestă un asemenea interes, îl pierde pe parcurs. Atât motivaţia exterioară, cât şi cea interioară îi lipsesc.</p>
                  <p rend="justify">În asemenea circumstanţe, fireşte, dovada incapacităţii feminine pare evidentă. Eroarea are două cauze. Ceea ce o favorizează F este faptul că – adesea pe baza unor mobiluri unilaterale, pur egoiste – apreciem valoarea omului după propriile noastre performanţe, dintr-un punct de vedere comercial, punct de vedere din care, desigur, putem omite să ne punem întrebarea în ce măsură performanţele şi randamentul corelează cu dezvoltarea psihică. Dacă am acorda mai multă atenţie acestui aspect, am distinge şi cealaltă cauză principală a concepţiei eronate potrivit căreia randamentul mai redus al femeii s-ar datora în cea mai mare parte naturii sale existenţiale7. Pierdem adesea din vedere faptul că femeii, încă din copilărie, întreaga lume îi împuiază urechile cu o prejudecată care nu face decât să-i zdruncine încrederea în sine şi să-i submineze speranţa că ar fi capabilă să realizeze ceva. Când toţi şi toate îi întăresc această prejudecată, când ea vede cum femeilor le sunt distribuite doar roluri subordonate, atunci este de înţeles că îşi pierde curajul, că nu mai vrea să muncească cumsecade şi că, în final, se retrage înspăimântată din faţa îndatoririlor vieţii. Atunci, ce-i drept, ea este inaptă şi nefolositoare. Dar când înţelegem că noi suntem cei care am deformat o fiinţă omenească, insuflându-i respectul datorat vocii colectivităţii8, şi când îi răpim orice speranţă de a putea înfăptui ceva, când astfel îi nimicim cutezanţa, ca apoi să constatăm că această fiinţă omenească nu este bună de nimic, atunci să nu ne permitem să spunem că dreptatea este de partea noastră, ci să recunoaştem că noi am provocat întregul dezastru.</p>
                  <p rend="justify">Aşadar, în societatea noastră nu este uşor pentru o fată să-şi menţină încrederea în sine şi îndrăzneala. De altfel, chiar cu prilejul aplicării unor teste de aptitudini a ieşit în evidenţă un fapt remar-cabil: o grupă de fete, în vârstă de 14 până la 18 ani, a obţinut rezultate superioare celor ale tuturor celorlalte grupe, inclusiv cele de băieţi. Cercetări ulterioare au arătat că toate acele fete erau din familii unde şi femeia, mama, sau numai ea exercita o profesie în mod independent. Înseamnă că în acele familii prejudecata cu privire la incapacitatea femeii nu avea trecere sau abia dacă se făcea simţită, deoarece fetele vedeau cu ochii lor cum mama îşi câştiga existenţa prin propriile ei strădanii. Prin urmare, ele se puteau dezvolta mult mai liber şi mai independent, aproape neinfluenţate de toate acele inhibiţii legate de prejudecata la care ne referim.</p>
                  <p rend="justify">Un alt argument împotriva acestei prejudecăţi este numărul destul de mare de femei care, în diferite domenii, îndeosebi în literatură, artă, tehnică şi medicină, au obţinut realizări proeminente, care pot sta fără nici o rezervă alături de acelea ale bărbaţilor. Pe de altă parte, numărul bărbaţilor care nu numai că nu fac dovada vreunor realizări, ci se arată incapabili în cel mai înalt grad, este atât de mare încât s-ar putea vorbi de o inferioritate a bărbaţilor, în mod la fel de nedrept, fireşte, şi invocând acelaşi număr de dovezi.</p>
                  <p rend="justify">Una din consecinţele importante ale fenomenului este faptul, pe care I-am şi menţionat, că această prejudecată cu privire la inferioritatea a tot ce este feminin conduce la o bipolaritate noţională specifică, manifestată în obişnuinţa de a identifica pur şi simplu în noţiunea de masculin ceea ce este valoros-viguros-biruitor, iar în noţiunea de feminin ceea ce este supunere-servilitate-subordonare.</p>
                  <p rend="justify">Această concepţie s-a implantat atât de adânc în gândirea umană încât, în societatea noastră, tot ceea ce este excelent are o coloratură masculină, pe când ceea ce este mai puţin valoros şi demn de respins este considerat feminin. După cum este ştiut, există bărbaţi pentru care nu poate fi ofensă mai supărătoare decât a spune că au în ei ceva de femeie, în timp ce a spune despre o fată că este băieţoasă nu înseamnă nimic dezavantajos. Accentul cade în aşa fel încât ceea ce aminteşte de femeie este totdeauna privit ca fiind mediocru.</p>
                  <p rend="justify">La o examinare mai atentă, faptele care pledează atât de clar în favoarea acestei prejudecăţi se dovedesc a nu fi decât efectele unei dezvoltări psihice inhibate. Nu vrem să spunem că din fiecare copil putem face un om „dotat” în adevăratul înţeles al cuvântului, care să treacă drept capabil într-un grad ridicat, dar avem încredere în capacitatea noastră de a-i înnobila aptitudinile. Ce-i drept, nu ne putem lăuda cu reuşite personale în această privinţă, dar ştim că alţii au reuşit. Mai ales fetele sunt, astăzi, beneficiarele unui asemenea destin. Am avut ocazia să vedem copii aşa-zis „neînzestraţi”’ care, într-o bună zi, au devenit înzestraţi într-o asemenea măsură, de parcă ar fi suferit o întreagă metamorfoză.</p>
               </div>
               <div type="div3" rend="P7">
                  <head>4. FUGA DE ROLUL DE FEMEIE. </head>
                  <p rend="justify">Importanţa capitală a bărbatului a provocat o gravă perturbaţie în dezvoltarea psihică a If femeii, având drept consecinţă o insatisfacţie aproape generală faţă de rolul de femeie. Viaţa psihică se mişcă pe aceleaşi coordonate şi în aceleaşi condiţii în care evoluează şi aceea a tuturor bărbaţilor, poziţia sa inspirându-i un puternic sentiment de inferioritate. Se adaugă, ca un element agravant, prejudecata pretinsei sale inferiorităţi naturale. Dacă, cu toate acestea, multe fete găsesc oarecum o compensare, faptul se datorează educării caracterului, inteligenţei lor şi, eventual, anumitor privilegii, ceea ce demonstrează clar că o greşeală atrage imediat după ea o altă greşeală. Privilegiile cu pricina sunt libertinajul, luxul, aventurile galante, care cel puţin au aparenţa unor avantaje, prin faptul că dau iluzia înaltei consideraţii de care s-ar bucura femeia şi, în definitiv, a unei anumite idealizări care, la urma urmei, tot acolo duce, adică la formarea unui ideal de femeie care, propriu-zis, este în profitul bărbatului. O femeie a făcut o dată această observaţie exactă: virtutea femeii este o frumoasă născocire a bărbatului.</p>
                  <p rend="justify">În opoziţia faţă de rolul de femeie se pot distinge, în general, două tipuri de femei. Primul tip a şi fost schiţat. Sunt acele fete care în dezvoltarea lor adoptă o orientare activă, „masculină”. Ele sunt foarte energice, ambiţioase şi tind să culeagă lauri. Încearcă să-şi depăşească fraţii şi colegii de sex masculin, preferă ocupaţiile rezervate bărbaţilor, practică tot felul de sporturi etc. Adesea manifestă opoziţie faţă de relaţiile erotice şi faţă de căsătorie. Dacă intră totuşi în asemenea relaţii, le perturbă prin străduinţa de a-şi impune dominaţia, de a fi superioare partenerului. Faţă de orice îndeletnicire gospodărească îşi manifestă totala aversiune, fie că o declară tăţiş, fie contestându-şi orice talent în materie şi încercând uneori să aducă şi dovezi privind incapacitatea lor într-ale menajului.</p>
                  <p rend="justify">Acesta este tipul de femeie care, cu un fel de bărbăţie, caută să îndrepte răul. Una din trăsăturile ei principale este atitudinea de respingere a rolului de femeie. Câteodată i se aplică expresia „femeie bărbătoasă” (Mannweiber). Aceasta se bazează pe o teorie greşită, potrivit căreia se admite că la asemenea femei există un factor ereditar, o substanţă masculină care le constrânge la o atitudine de acest fel. Întreaga istorie a civilizaţiei ne arată însă că asuprirea femeii şi restricţiile la care încă şi astăzi este supusă sunt de nesuportat pentru om şi îl împing la revoltă. Dacă femeia adoptă o orientare percepută ca fiind „bărbătească”, opţiunea se bazează pe faptul că există doar două posibilităţi de a se orienta în lumea aceasta; fie în maniera femeii, fie în aceea a bărbatului, luate ca ideal. Fiecare deviere de la rolul de femeie trebuie, prin urmare, să apară ca masculină, şi invers.</p>
                  <p rend="justify">Nu pentru că ar interveni aici nu ştiu ce substanţă misterioasă, ci pentru că în spaţiu şi pe plan psihic nu există altă posibilitate. De aceea trebuie avute în vedere dificultăţile inerente dezvoltării psihice a fetelor, aşa încât să nu ne aşteptăm la o deplină reconciliere a femeii cu viaţa, cu realităţile societăţii noastre şi cu formele vieţii noastre obşteşti, atâta timp cât nu i se acordă egalitatea cu bărbatul.</p>
                  <p rend="justify">Celuilalt tip îi aparţin femeile care îşi trăiesc viaţa cu un fel de resemnare şi pun în evidenţă un incredibil grad de acomodare, de supunere şi smerenie. După cât se pare, ele se adaptează pretutindeni şi, de asemenea, prind rădăcini pretutindeni, dar vădind o atare inap-titudine şi mărginire încât nimic nu le mai face să progreseze, aşa încât trebuie să intrăm la bănuială. Pe de altă parte, pot să prezinte simptome de patologie nervoasă, determinate chiar de slăbiciunile lor şi de nevoia de a fi luate în seamă, simptome prin care, în acelaşi timp, vor dovedi cum un asemenea dresaj şi siluire se pedepsesc, de regulă, cu suferinţe nervoase şi cu incapacitatea de a trăi în societate.</p>
                  <p rend="justify">Ele ar fi, chipurile, cele mai bune fiinţe omeneşti din lume, dar, din păcate, sunt bolnave şi în neputinţă de a răspunde pretenţiilor care se manifestă faţă de persoana lor. Ele nu sunt în stare să aducă celor apropiaţi vreo mulţumire de durată. La baza supunerii, umilinţei şi a autorestricţiilor stă aceeaşi revoltă ca şi la semenele lor din prima categorie, revoltă care pare să spună răspicat: asta nu-i o viaţă plină de bucurie.</p>
                  <p rend="justify">Un al treilea tip pare să includă acele femei care de fapt nu refuză rolul lor feminin, dar care, în consecinţă, sunt chinuite de conştiinţa faptului că sunt nişte fiinţe inferioare, osândite să joace un rol secundar. Ele sunt pe deplin convinse de inferioritatea femeii, socotind că numai bărbatul ar fi chemat să realizeze lucruri de ispravă. De aceea ele avizează favorabil poziţia privilegiată a bărbatului. Deci ele întăresc corul acelor voci care atribuie doar bărbatului capacitatea de a obţine performanţe, reclamând pentru el o poziţie excepţională. Ele îşi arată atât de deschis sentimentul debilităţii, ca şi cum ar căuta în acest fel o certificare şi o protecţie.</p>
                  <p rend="justify">Această atitudine nu este însă decât expresia unei revolte mocnite şi care, la femeia măritată, se manifestă în încărcarea bărbatului cu acele treburi pe care ea însăşi ar trebui să le ducă la îndeplinire, manieră însoţită de declaraţia măgulitoare că numai un bărbat poate face treaba cum se cuvine.</p>
                  <p rend="justify">Ţinând seama de faptul că una din cele mai importante şi mai dificile îndatoriri ale vieţii, educaţia, în pofida prejudecăţii predomi-nante cu privire la inferioritatea femeii, îi revine în cea mai mare parte tocmai femeii, să vedem acum cum se comportă ca educatori tipurile pe care le-am descris. În aceste împrejurări deosebirile se reliefează şi mai mult. Femeile aparţinând primului tip, cu atitudinea lor masculină în faţa vieţii, vor proceda uranic, făcând totul după bunul lor plac, aplicând mereu pedepse cu mare tărăboi şi exercitând, astfel, o puternică presiune asupra copiilor care, fireşte, vor căuta să scape de acest tratament. Ceea ce se va obţine, în cel mai bun caz, va fi doar o dresură fără nici o valoare. Impresia produsă de obicei asupra copiilor este aceea că asemenea mame nu se simt de fapt capabile să facă educaţie. Zarva, scandalul şi agitaţia produc un efect cu totul negativ şi există pericolul ca fetele să fie incitate să copieze acest stil, pe când băieţii vor fi marcaţi pentru totdeauna de groaza de a avea de-a face cu femeile. Dintre bărbaţii care au stat sub dominaţia unor asemenea mame, foarte mulţi vor ocoli cât de colo femeile, ca şi cum, cunoscând de-acum amărăciunea traiului cu ele, ei nu ar mai putea acorda nici o încredere unei fiinţe feminine.</p>
                  <p rend="justify">Aşa se ajunge la o dezbinare continuă între cele două sexe, căreia îi sesizăm clar tenta patologică, deşi şi în această privinţă se găsesc dintre cei care vorbesc despre o „proastă distribuire a substanţei masculine şi feminine”.</p>
                  <p rend="justify">Celelalte două tipuri sunt şi ele la fel de infructuoase în materie de educaţie. Pe de o parte, ele manifestă atâta scepticism încât copiii, care sesizează numaidecât lipsa de încredere în sine a mamei, îi scapă de sub control. Aceasta îşi reînnoieşte tentativele de a trece la cârmă, dă avertismente şi, din când în când, ameninţă că va spune totul tatălui. Îndreptându-şi însă privirea spre autoritatea pedagogică a bărbatului, ea îşi trădează din nou lipsa de încredere în succesul activităţii sale educaţionale. Astfel, are în vedere o linie defensivă în educaţie, ca şi cum de datoria ei ar fi să justifice punctul de vedere potrivit căruia bărbatul este singurul capabil în toate şi, de asemenea, indispensabil în educaţie. Pe de altă parte, sentimentul de neputinţă le va face pe aceste femei să respingă activitatea pedagogică şi s-o treacă în responsabilitatea bărbatului, a guvernantelor etc.</p>
                  <p rend="justify">Şi mai izbitor se manifestă insatisfacţia faţă de rolul de femeie la fetele care, din motive deosebite, „superioare”, se retrag din viaţa de familie, intrând de pildă într-o mănăstire sau adoptând o profesiune legată de celibat. Ele aparţin acelui tip de femeie care, în neîm-păcarea lor cu rolul de femeie, ajung de fapt să abandoneze orice pregătire în sensul propriei lor vocaţii profesionale. Tot aşa, se poate întâmpla ca multe fete să se grăbească să ocupe o slujbă, spre a-şi apăra astfel independenţa şi spre a nu ajunge prea uşor la căsătorie.</p>
                  <p rend="justify">Şi în cazul acestei atitudini intervine, ca factor propulsor, aceeaşi aversiune faţă de rolul tradiţional al femeii.</p>
                  <p rend="justify">Chiar şi în cazul în care s-a ajuns la căsătorie, caz în care ne-am putea gândi că acest rol a fost acceptat benevol, adesea se dovedeşte că încheierea căsătoriei nu este în realitate o probă de reconciliere cu rostul tradiţional al femeii. Iată exemplul tipic al unei femei în vârstă de vreo 36 de ani. Ea a venit să se plângă de diferite tulburări nervoase. Era fiica cea mai mare, rezultată din căsătoria unui bărbat mai în vârstă cu o femeie extrem de dornică de a domina. Chiar şi faptul că mama, care fusese o fată foarte frumoasă, acceptase să se căsătorească cu un bărbat mai în vârstă, duce la presupunerea că avea oroare de rolul de femeie şi că aceasta a influenţat alegerea soţului. Căsnicia părinţilor nu mergea bine. Femeia conducea casa într-un mod strigător la cer, impunându-şi cu brutalitate voinţa.</p>
                  <p rend="justify">Soţul bătrân a fost repede pus la locul său. Fiica povestea că adesea mama sa nu-i permitea tatălui să se întindă din când în când pe o bancă, spre a se odihni. Ea se silea să-şi conducă gospodăria după un principiu pe care ea însăşi îl instituise şi care trebuia socotit invio-labil de către toţi ceilalţi.</p>
                  <p rend="justify">Copil foarte dotat, pacienta noastră a crescut în condiţiile unui răsfăţ exagerat din partea tatălui. Dimpotrivă, mama nu era mulţu mită de ea şi îi era în permanenţă opozantă. Cum mai târziu ea a adus pe lume şi un băiat, pe care îl trata cu mult mai multă grijă, relaţiile dintre mamă şi fiică au devenit complet insuportabile. Fata era conştientă de faptul că are un sprijin în tatăl ei, care, oricât de moale şi împăciuitor, putea să opună o rezistenţă îndârjită când la mijloc era fiica lui. Aceasta, în conflictele ei înverşunate cu mama, ajunsese s-o urască. Una din ţintele preferate ale agresivităţii fetei era ripofo-bia10 mamei, a cărei pedanterie mergea până într-acolo încât, de exemplu, nu-i îngăduia servitoarei să atingă clanţa uşii, fără ca apoi să o şteargă cu o cârpă curată. Devenise un amuzament pentru fată să umble încolo şi-ncoace totdeauna jegoasă şi şleampătă, murdărind totul. În general, ea îşi dezvolta doar însuşirile care erau tocmai contrariul a ceea ce aştepta de la dânsa mama sa. Acest fapt pledează foarte clar împotriva ipotezei trăsăturilor de caracter înnăscute. Dacă copilul nu-şi cultivă decât însuşiri menite s-o scoată din sărite pe mama sa, la baza acestui mod de a proceda nu poate sta decât un plan, conştient sau inconştient. Ostilităţile între cele două continuă şi astăzi şi cu greu se poate concepe o mai mare duşmănie.</p>
                  <p rend="justify">Pe când fata era în vârstă de 8 ani, situaţia se prezenta, în linii mari, în felul următor: tatăl se situa invariabil de partea fiicei, mama, cu o faţă severă şi încruntată, făcea observaţii necruţătoare, formula reproşuri, pe când fata, obraznică, promptă în riposte şi cu un nemaipomenit umor, paraliza toate ostenelile mamei. Situaţia a devenit şi mai grea din momentul în care fratele mai mic, preferatul şi răsfăţatul mamei, a fost lovit de o afecţiune a valvulelor cardiace, ceea ce a intensificat şi mai mult grija maternă pentru dânsul. Să se remarce continua interferenţă a strădaniilor părinţilor pentru copiii lor preferaţi, în asemenea condiţii a crescut fata.</p>
                  <p rend="justify">În acest context a apărut grava tulburare nervoasă a fetei, pe care nimeni nu şi-o putea explica. Suferinţa consta în aceea că ea se simţea mereu torturată de gânduri rele îndreptate împotriva mamei, gânduri care, credea ea, o acaparau total. În cele din urmă, pe neaşteptate, s-a cufundat în religie, fără nici un rezultat. După câtva timp aceste gânduri au regresat, efect care a fost atribuit unui medica-ment; probabil însă că mama bătuse puţin în retragere. Nu rămăsese, ca sechelă a tulburării nervoase, decât o bizară teamă de furtună.</p>
                  <p rend="justify">Fata îşi închipuia că furtuna nu putea veni decât din pricina cuge-tului ei încărcat şi că într-o zi avea să se întâmple o nenorocire din cauza aceasta. Vedem cum copilul însuşi făcea eforturi să se elibe-reze de ura împotriva mamei sale. Fata a continuat să se dezvolte şi la un moment dat a părut să-i surâdă un viitor frumos. O impresie deosebită a făcut asupra ei vorba unei învăţătoare care spusese: fata asta va putea să reuşească în toate, numai să vrea. Asemenea cuvinte sunt în ele însele lipsite de importanţă, dar pentru dânsa însemnau: dacă vrei să-fi asumi ceva, e imposibil să nu ai succes. Această interpretare a avut drept urmare dorinţa de a continua lupta împotriva mamei sale.</p>
                  <p rend="justify">A  venit vârsta pubertăţii şi ea s-a făcut o fată frumoasă, bună de măritat şi a avut mulţi pretendenţi. Dar limba ei ascuţită tăia mereu orice posibilitate de relaţie. Numai un bărbat mai în vârstă a izbutit să se apropie de dânsa şi ea se simţea atât de atrasă de el, încât a existat temerea că s-ar fi putut căsători cu dânsul. Dar până şi acest bărbat s-a retras după câtva timp şi fata a rămas fără pretendent până la 26 de ani. În cercul de care aparţinea ea faptul trecea drept surprinzător şi nimeni nu şi-i putea explica, deoarece nu se cunoştea trecutul fetei. Lupta dură pe care o dusese încă din copilărie împotriva mamei sale făcuse din ea o fiinţă gâlcevitoare, insuportabilă. Lupta era comportarea ei de predilecţie, poziţia care o avantaja: Purtările mamei o aţâţaseră şi o orientaseră spre vânarea de noi şi noi triumfuri. Cearta la cuţite era domeniul ei preferat. Se reflecta aici vanitatea fetei. Atitudinea ei „masculină” se trăda în preferinţa pentru acele jocuri în care avea posibilitatea să înfrângă un adversar.</p>
                  <p rend="justify">La 26 de ani a făcut cunoştinţă cu un bărbat foarte onorabil, care nu s-a arătat deranjat de firea ei arţăgoasă şi care i-a cerut în mod serios mâna. El s-a dat drept foarte modest şi supus. La presiunile rudelor ei de a-i lua de bărbat, ea a explicat în repetate rânduri că simte o mare aversiune împotriva lui şi că o căsătorie cu dânsul nu ar putea ieşi bine. Dată fiind firea ei, o asemenea prezicere nu era, desigur, greu de făcut. După ce s-a opus timp de doi ani, a sfârşit prin a spune da, ferm convinsă că în acest om dobândise un sclav, cu care va putea face ce doreşte. În taină ea sperase să găsească în el o a doua ediţie a tatălui ei, care îi făcea concesii totdeauna şi în toate privinţele.</p>
                  <p rend="justify">În scurt timp a fost limpede că se înşelase. La numai câteva zile după nuntă soţul putea fi văzut şezând în camera lui, cu pipa în gură şi citindu-şi confortabil ziarul. Dimineaţa dispărea în biroul său, venind punctual la masă şi bombănind dacă nu era totul gata. Pretindea curăţenie, duioşie, punctualitate – lucruri exagerate, după cum gândea ea, lucruri care nu-i stăteau în obicei. Relaţiile nu erau nici pe departe comparabile cu acelea care existaseră între ea şi tatăl ei. Visurile i se spulberaseră. Cu cât i-o cerea mai mult, cu atât mai puţin îi îndeplinea el dorinţele şi, invers, cu cât mai mult îi atrăgea el atenţia asupra rolului ei de gospodină, cu atât mai puţin o vedea îndeplinindu-şi-1. De altfel nu pierdea ocazia să-i amintească în permanenţă că de fapt el nu are nici un drept la asemenea revendicări, din moment ce ea îi spusese categoric că nu-i este drag. Aceasta însă nu-i impresiona. El îşi etala mai departe pretenţiile, cu o neîndu-plecare care ei îi deschidea o perspectivă foarte tulbure pentru viitor.</p>
                  <p rend="justify">Cinstit, pătruns de sentimentul datoriei, bărbatul îi ceruse mâna într-un acces de uitare de sine, uitare de sine care s-a risipit repede, de îndată ce s-a considerat stăpân pe o poziţie sigură.</p>
                  <p rend="justify">Discordia existentă între ei nu s-a atenuat când femeia a devenit mamă. Ea a trebuit să ia asupra-şi noi îndatoriri. Pe de altă parte, raporturile ei cu propria-i mamă, care trecuse energic de partea gine-relui, se înrăutăţeau continuu. Neîntreruptul război domestic se ducea cu arme de asemenea calibru încât nu este de mirare că bărbatul se purta uneori urât şi fără menajamente, iar femeia avea în acest caz dreptatea de partea ei. Comportarea bărbatului era o consecinţă a propriei ei inaccesibilităţi şi neîmpăcări cu rolul de femeie. Iniţial ea îşi imaginase că nu va fi greu să ocupe o poziţie de suverană şi că va parcurge viaţa alături de un sclav care să-i îndeplinească toate dorinţele. Probabil că în acest caz acordul ar fi fost posibil.</p>
                  <p rend="justify">Dar ce era acum de făcut? Trebuia să divorţeze, să se întoarcă la mama sa şi să se declare învinsă. Să trăiască singură şi independentă, nu se putea, pentru că nu era pregătită în acest sens. Divorţul i-ar fi rănit mândria, vanitatea. Viaţa îi era un chin. De-o parte soţul care o boscorodea într-una, de alta mama cu artileria ei grea, predicând fără încetare curăţenia şi spiritul de ordine.</p>
                  <p rend="justify">Iat-o şi pe ea, dintr-o dată, adepta curăţeniei şi ordinii. S-a apucat să spele şi să cureţe, cât era ziua de lungă. Se pare că înţelesese, în sfârşit, lecţiile cu care mama îi împuiase urechile. La început ma-ma desigur că a putut surâde binevoitor, iar bărbatul s-a bucurat întrucâtva văzându-şi soţia devenită deodată atât de iubitoare de ordine, aranjând dulapurile, golind şi rânduind sertarele. Dar se poate şi exagera; ceea ce s-a şi întâmplat în cazul nostru. Ea spăla, freca, curăţa şi lustruia atât de stăruitor, până ce în întreaga casă n-a rămas fir de praf, şi depunea atâta zel încât fiecare era stânjenit de dereti-cările ei şi, de asemenea, ceilalţi o stânjeneau pe dânsa. Dacă spălase ceva şi cineva se şi atinsese de acel lucru trebuia să se apuce să-i spele din nou şi numai ca o putea face.</p>
                  <p rend="justify">Această aşa-numită manie a spălatului (Waschkrankheit) este un fenomen extrem de frecvent. Toate aceste femei, care încearcă în felul acesta să afişeze un soi de perfecţiune şi să le privească de sus pe altele, care nu spală atât de des ca dânsele, în fiecare zi, sunt în război împotriva rolului lor de femeie. La urma urmelor însă rar se vede.la un om atâta murdărie ca la o asemenea femeie. Ceea ce o interesează nu este curăţenia, ci perturbarea pe care o poate determina pe această cale.</p>
                  <p rend="justify">Am putea demonstra, cu ajutorul a numeroase cazuri, că o reconciliere reală cu rolul de femeie este cel mai adesea o simplă aparenţă. Dacă auzim că o asemenea femeie nu are în general prietene, că nu se înţelege cu nimeni şi nu are vreo consideraţie pentru careva, toate acestea decurg din firea ei. Ceea ce trebuie să ne dea viitorul apropiat este o cale de educare a fetelor care să le conducă la o mai bună reconciliere cu viaţa. Căci astăzi nu constatăm decât că, până şi în condiţiile cele mai favorabile, această reconciliere de multe ori nu este obţinută. În societatea noastră inferioritatea femeii, deşi nu are o existenţă reală şi toţi oamenii cu judecată o tăgăduiesc, este sistematic stabilită prin lege şi prin tradiţie. Motiv pentru care trebuie să fim mereu cu ochii deschişi şi să identificăm întreaga tehnică a acestor conduite greşite ale orânduirii noastre sociale, spre a o combate. Totul nu pentru o exagerată venerare maladivă a femeii, ci pentru că o atare situaţie distruge viaţa noastră socială.</p>
                  <p rend="justify">În această ordine de idei se cuvine menţionat încă un fenomen, întrucât prilejuieşte adesea o critică înjositoare a femeii, anume vârsta periculoasă, care se manifestă cam pe la 50 de ani, aducând cu sine modificări ale psihicului, în sensul exacerbării anumitor trăsături de caracter. Sub influenţa decăderii fizice, femeia este persecutată de gândul că a venit timpul când ea va pierde şi ultimele res-turi de valoare, trudnic păstrate, care şi aşa sunt neînsemnate. Cu mare cheltuială de energie, ea încearcă tot ce i-ar putea fi de folos în menţinerea poziţiei sale, în condiţii care de-acum se înăspresc. Dacă în societatea noastră de azi principiul dominant al retribuirii după muncă lucrează în general în defavoarea oamenilor în vârstă, faptul este însă şi mai alarmant în privinţa femeilor în vârstă. Deteriorarea care survine la femeile în vârstă şi care le subminează cu totul valoarea, într-o altă formă atinge universalitatea, în aşa fel încât valoarea vieţii noastre nu este de apreciat după numărul zilelor trăite. Ceea ce cineva a realizat în deplinătatea forţelor sale, va trebui trecut în contul său, pentru timpul în care forţele şi influenţa îi vor fi mult scăzute. Nu este admisibil ca un om, pentru că a îmbătrânit, să fie de acum încolo pur şi simplu exclus de la beneficiile spirituale şi materiale, într-o manieră care în cazul femeii bătrâne degenerează de-a dreptul în batjocură. Se cuvine să ne reprezentăm cu ce anxietate se poate gândi o adolescentă la o asemenea perioadă a vieţii, care şi pe ea o aşteaptă. Faptul de a fi femeie (das Weib-Sein) nu este mai puţin valabil la vârsta de 50 de ani, demnitatea umană persistă în toată deplinătatea ei şi dincolo de acest moment şi ea trebuie păzită.</p>
               </div>
               <div type="div3" rend="P7">
                  <head>5. TENSIUNEA DINTRE CELE DOUĂ SEXE. </head>
                  <p rend="justify">La baza tuturor acestor fenomene, pe care le-am examinat, se află distorsiuni ale civilizaţiei noastre. De îndată ce o prejudecată şi-a făcut drum aici, ea se extinde şi este de regăsit pretutindeni. Aşa stau lucrurile cu prejudecata referitoare la inferioritatea femeii, ca şi cu comple-mentul acestei prejudecăţi, anume aroganţa bărbatului, care tulbură în permanenţă armonia sexelor. Urmarea este o extraordinară tensiune, care se infiltrează îndeosebi în relaţiile erotice şi care ameninţă continuu, când nu o distruge pur şi simplu, orice posibilitate de a fi fericit. Înveninată de această tensiune, întreaga noastră viaţă erotică se usucă şi se pustieşte. Aşa se explică faptul că rar se întâlneşte o căsnicie armonioasă, iar copiii cresc cu ideea că o căsătorie este ceva nemaipomenit de complicat şi de periculos.</p>
                  <p rend="justify">Prejudecăţi ca acelea pe care le-am înfăţişat şi succesiuni de idei de acelaşi ordin îi împiedică adesea pe copii să ajungă la o corectă înţelegere a vieţii. Să ne gândim numai la acele fete, nu puţin la număr, care consideră căsătoria doar ca pe un fel de „ieşire în caz de incendiu”, la acei bărbaţi şi la acele femei care o privesc pur şi simplu ca pe un rău necesar. Dificultăţile generate de această tensiune dintre sexe au căpătat astăzi proporţii uriaşe, crescând cu atât mai mult cu cât la fete încă din copilărie se manifestă înclinaţia de a se revolta împotriva rolului la care sunt constrânse, şi cu cât la bărbat devine mai puternică pofta de a se bucura de privilegii, în pofida oricărei logici.</p>
                  <p rend="justify">Semnul caracteristic al unei reconcilieri, al unui echilibru psihic al sexelor este colegialitatea. În relaţiile dintre sexe subordonarea este la fel de puţin suportabilă ca şi în viaţa popoarelor.</p>
                  <p rend="justify">Dificultăţile şi poverile generate de ambele părţi sunt atât de mari, încât toată lumea trebuie să acorde atenţie acestei probleme.</p>
                  <p rend="justify">Domeniul este atât de vast, încât cuprinde viaţa fiecărui individ. Iar aceasta s-a complicat atât de mult, din cauză că societatea noastră i-a trasat copilului misiunea de a-şi alege poziţia în viaţă ca rezultat al antagonismului faţă de celălalt sex. O educaţie paşnică poate lichida aceste dificultăţi. Ritmul trepidant al zilelor noastre, lipsa unor principii pedagogice realmente corespunzătoare şi îndeosebi concurenţa care impregnează întreaga noastră viaţă pătrund până în camerele copiilor şi le trasează linia de orientare pentru mai târziu.</p>
                  <p rend="justify">Pericolele, care îi fac pe atâţia să dea înapoi în faţa dragostei, constau în aceea că bărbatul caută, în toate împrejurările, să-şi dovedească bărbăţia prin viclenie, prin „cuceriri” care distrug candoarea şi încrederea care sunt proprii iubirii. Cu siguranţă că Don Juan este un ins care nu se crede suficient de bărbat şi care, în consecinţă, prin cuceririle sale, încearcă să-şi aducă mereu noi dovezi în această privinţă. Neîncrederea care domneşte între sexe subminează orice apropiere, iar de pe urma acestui fapt suferă întreaga umanitate. Idealul excesiv al masculinităţii înseamnă provocare, permanentă seducţie, veşnic neastâmpăr, din care nu rezultă decât pretenţii ale vanităţii, satisfacţii unilaterale1’, o poziţie privilegiată, ceea ce contrazice condiţiile naturale ale vieţii umane în comun. Neavând nici un motiv de a contesta ţelurile de până acum ale mişcării feministe neferitoare la libertate şi egalitate în drepturi, se impune să o sprijinim mult mai energic, pentru că, în definitiv, fericirea şi bucuria de a trăi a întregii omeniri depind de crearea unor condiţii care să permită femeii să se reconcilieze cu rolul ei, iar bărbatului să-i dea posibilitatea de a rezolva problema raporturilor sale cu femeia.</p>
               </div>
               <div type="div3" rend="P7">
                  <head>6. ÎNCERCARE DE REFORMĂ. </head>
                  <p rend="justify">Dintre încercările între-prinse până acum în direcţia unei îmbunătăţiri a relaţiilor dintre sexe, coeducaţia este cea mai importantă. Nu este o instituţie necontestată, având adversarii şi partizanii săi. Aceştia din urmă accentuează ca principal avantaj al coeducaţiei faptul că sexele au în acest fel prilejul de a se cunoaşte din timp, putându-se preveni cel mai bine apariţia acelor prejudecăţi nedrepte, cu consecinţele lor nefaste. Adversarii susţin, în principal, că opoziţia dintre băieţi şi fete, adesea extrem de puternică chiar în momentul în care ei intră la şcoală, nu face decât să se accentueze şi mai mult în condiţiile educaţiei în comun, deoarece băieţii se simt aici oprimaţi. Aceasta corelează cu faptul că în această perioadă dezvoltarea psihică a fetelor progresează mai rapid, aşa încât băieţii, care poartă întreaga povară a privilegiilor lor şi trebuie să demonstreze cât de grozavi sunt ei, sunt deodată puşi în situaţia de a recunoaşte că privilegiile lor sunt doar nişte baloane de săpun, care se sparg în faţa realităţii.</p>
                  <p rend="justify">Unii cercetători pretind a fi stabilit că, în condiţiile coeducaţiei, băieţii devin timoraţi în faţa fetelor şi îşi pierd conştiinţa de sine.</p>
                  <p rend="justify">Nu încape îndoială că în aceste constatări şi în această argumentaţie este şi ceva adevăr. Argumentaţia este valabilă în cazul în care coeducaţia este concepută în sensul unei concurenţe a sexelor, pentru laurii unei mai mari destoinicii. Înţeleasă în acest mod de către dascăli şi elevi, fireşte că educaţia mixtă va fi dăunătoare. Dacă nu se vor găsi oameni competenţi care să determine o mai bună înţelegere a coeducaţiei, făcând din ea o exersare, o pregătire pentru colaborarea viitoare a sexelor, în vederea unor misiuni comune, oameni care să pună această concepţie la baza activităţii lor pedagogice, atunci încercările de educaţie mixtă vor suferi întotdeauna eşecuri. Adversarii nu vor vedea în eşecuri decât confirmarea faptului că luările lor de poziţie sunt întemeiate.</p>
                  <p rend="justify">Ar trebui să ai forţa creatoare a unui poet ca să zugrăveşti lucrurile în toată complexitatea lor. Trebuie să ne mulţumim cu indicarea punctelor principale. Se poate face legătura cu tipurile descrise mai sus şi unii îşi vor aminti cum şi în acest caz ies la suprafaţă aceleaşi succesiuni de idei ca în descrierea acelor copii veniţi pe lume cu organe deficiente. Fata aflată în plin proces de creştere se comportă adesea ca şi cum ar fi handicapată şi în cazul ei este valabil ceea ce s-a spus despre compensarea sentimentului de inferioritate. Deosebirea stă doar în aceea că credinţa fetei în inferioritatea ei provine din afară. Viaţa ei este atât de canalizată în acest sens, încât până şi oameni de ştiinţă avizaţi au subscris uneori la această prejudecată. Efectul general al acestei prejudecăţi este, în cele din urmă, atragerea celor două sexe în vâltoarea politicii prestigiului, ambele părţi jucând un rol care nu convine nici uneia din ele şi care conduce la sofisticarea naivităţii lor, la risipirea spontaneităţii relaţiilor reciproce, la satisfacerea cu idei preconcepute, care fac să piară orice perspectivă de fericire.</p>
                  <p rend="justify">NOTE</p>
                  <p rend="justify">1  „eine allgemeine Psyche”, în textul original. (Nota trad.) 2 O bună descriere a acestui proces de dezvoltare, cu detaliile de rigoare, găsim în cartea lui August Bebel Die Frâu und der Sozialismus.</p>
                  <p rend="justify">3  „Prin instaurare* domniei proprietăţii private – scrie acelaşi August Bebel, citat şi de Adler mai sus – a fost pecetluită subjugarea femeii de către bărbat. A început perioada în care femeia era desconsiderată şi chiar dispreţuită. Matriarhatul a însemnat comunism, egalitatea tuturor; apariţia patriarhatului a însemnat domnia proprietăţii private şi, o dată cu aceasta, oprimarea şi înrobirea femeii. De acest lucru şi-a dat seama până şi conservatorul Aristofan. În comedia sa Adunarea populară a femeilor, el arată că, atunci când femeile ajung să deţină puterea în stat, ele introduc comunismul” (August Bebel, Femeia şi socialismul. Editura Politică, Bucureşti, 1983, p. 67). (Nota trad.)</p>
                  <p rend="justify">4  „diemânnlickes Wesen”, textul original. (Nota trad.) 5„femeia este motiv de tulburare pentru bărbat”. (Nota trad.) 6 „Conciliul din Mâcon, care în secolul al VI-lea a pus în discuţie dacă femeia are sau nu suflet şi s-a pronunţat afirmativ cu o majoritate de numai un vot, ceea ce dovedeşte. că biserica nu prea a avut o atitudine favorabilă femeii. Introducerea celibatului pentru cler de către Grigore al VII-lea, prin care se urmărea crearea unei tagme preoţeşti pe care nici un fel de interese familiale să nu o sustragă de la slujirea bisericii, a fost posibilă numai fiindcă la temelia bisericii stătea concepţia despre păcătoşenia poftelor trupeşti” (August Bebcl, op. Cit., p. 94). (Nota trad.) 7 „seincn Dasein”, în textul original. (Nota trad.) 8 „der Stimme derGesamtheit”, în textul original. (Nota trad.) 9 Aluzie transparentă la concepţia biologizantă a lui C. G. Jung referitoare la „anima” şi „animus” ca principii arhetipale, înnăscute, inconştiente, care s-ar manifesta cu o forţă de destin implacabil în viaţa oamenilor, dincolo de orice experienţă existenţială, de orice amprentă socioculturală. (Nota trad.)</p>
                  <p rend="justify">10 Ripofobie – teamă de gunoaie, de murdărie. „Die Reinlichkeit der Mutter”. În textul original. (Nota trad.) 11 „Selbstbereicherung”, în textul original. (Nota trad.)</p>
               </div>
            </div>
            <div type="div2" rend="P6">
               <head>Capitolul VIII.          FRAŢI şi SURORI.</head>
               <p rend="justify">Am amintit adesea că, pentru aprecierea unui om, este important să se cunoască împrejurările vieţii sale. O împrejurare de acest fel este poziţia pe care copilul a ocupat-o în rândul fraţilor şi surorilor sale. Oamenii pot fi clasificaţi şi din acest punct de vedere şi, dacă avem suficientă experienţă, vom fi în stare să recunoaştem că cutare este prim-născut, cutare unicul copil la părinţi, sau mezinul ş.a.m.d.</p>
               <p rend="justify">Se pare că oamenii ştiu de mult că prâslea este de cele mai multe ori un tip deosebit. Aşa se vede dintr-o mulţime de basme, legende, din istorisirile biblice, în care ultimul născut este totdeauna prezentat şi descris în acelaşi mod. De fapt el creşte în cu totul alte împrejurări decât toţi ceilalţi copii. Pentru părinţi el este un copil aparte şi, ca mezin, are parte de un tratament deosebit. Ca mezin, el este totodată şi cel mai mic şi, ca atare, cel care are cel mai mult nevoie de grijă, pe când ceilalţi fraţi şi surori se descurcă de-acum, sunt copii mari. De aceea, el creşte într-o atmosferă familială mai caldă decât ceilalţi.</p>
               <p rend="justify">Din această situaţie rezultă pentru el anumite trăsături de caracter care îi influenţează în mod deosebit atitudinea faţă de viaţă, formându-se ca o personalitate distinctă. Se adaugă la acestea o circumstanţă contradictorie în aparenţă. Pentru un copil nu este deloc o situaţie plăcută să se vadă totdeauna tratat ca un puşti, în care nimeni nu are încredere şi căruia nu i se încredinţează nimic. Asta îl F întărâtă foarte mult pe copil care, de obicei, se străduieşte să arate că el poate face totul. Aspiraţia sa către putere se intensifică. Astfel, mezinul va fi de cele mai multe ori un individ nesatisfăcut decât de o situaţie optimă, dezvoltând în sine tendinţa de a-i depăşi pe toţi ceilalţi.</p>
               <p rend="justify">Acest tip se întâlneşte foarte frecvent în viaţă. Există o categorie de mezini care îi depăşesc pe toţi, care au realizat mult mai mult decât fraţii şi surorile lor. Mai puţin fericit este cazul acelei categorii de mezini care, deşi au avut aceeaşi tendinţă, nu au desfăşurat o activitate bogată şi nu au manifestat încredere în sine, ceea ce li se poate trage, de asemenea, din relaţiile cu fraţii mai mari. Dacă aceştia nu se lasă depăşiţi, se poate întâmpla ca mezinul, laş şi plângăreţ, să dea bir cu fugiţii din faţa îndatoririlor ce-i revin, să fie mereu în căutarea unui pretext de a se eschiva de la aceste îndatoriri.</p>
               <p rend="justify">El nu este mai puţin ambiţios, dar este o ambiţie din cele care îi fac pe oameni doar să se descurce, încercând să şi-o satisfacă pe un teren alături de îndatoririle vieţii şi evitând riscul de a trebui să facă proba capacităţilor lor.</p>
               <p rend="justify">Mulţi au fost surprinşi de constatarea că un mezin se comportă de obicei ca şi cum ar fi handicapat şi ar purta în el un sentiment de inferioritate. În cursul cercetărilor noastre am constatat întotdeauna acest sentiment chinuitor şi alarmant, în care se poate identifica un puternic impuls pentru dezvoltarea psihică. În acest sens, mezinul este perfect comparabil cu un copil care a venit pe lume cu organe deficiente. Cazul poate să nu stea aşa în realitate, nu este aici vorba de existenţa obiectivă a inferiorităţii, ci de ceea ce simte omul. Ştim cu ce nespusă uşurinţă se comit erori în viaţa copilului. Ne aflăm în faţa a o mulţime de probleme, posibilităţi şi consecinţe. Cum se impune să se comporte educatorul? Să invoce el noi stimulente, care să suscite mai departe vanitatea unui asemenea copil? A insista doar asupra necesităţii ca un asemenea copil să fie mereu primul ar fi mult prea puţin pentru o viaţă de om, iar experienţa ne învaţă că în viaţă nu totul depinde de a fi primul. Mai bine este ca, exagerându-se întrucâtva, să se spună: nu avem nevoie de primi-clasaţi1. De fapt ni se şi face rău de ei. Dacă trecem în revistă istoria, precum şi experienţa noastră, trebuie să constatăm că fenomenul nu este benefic. Un astfel de principiu face din copil un unilateral şi, înainte de toate, îl împiedică să devină un bun semen. Prima consecinţă este, de cele mai multe ori, faptul că el se gândeşte numai la sine şi cum să procedeze ca alţii să nu i-o ia înainte. El devine invidios, îl macină ura şi teama de a nu fi întotdeauna cel dintâi. Prin însăşi poziţia sa, ultimul născut este înclinat să devină recordman, să-i întreacă în performanţe pe toţi ceilalţi. Alergătorul de cursă se trădează în întreaga sa conduită, adesea în aspecte insignifiante, care de obicei nu bat la ochi dacă nu cunoşti întregul angrenaj al acestei vieţi psihice. Un asemenea copil se va sili, de exemplu, să meargă totdeauna în fruntea unui grup sau nu va putea suferi ca vreun altul să se aşeze în faţa sa. Spiritul de competiţie este pe departe caracteristic pentru marea majoritate a mezinilor.</p>
               <p rend="justify">Acest tip de mezin, care uneori degenerează, poate fi de asemenea găsit în toată puritatea sa. Include adesea oameni energici, socotiţi salvatorii întregii lor familii. Să privim în trecut şi să ne referim, bunăoară, la istoria biblică, la legenda lui Iosif; vom găsi toate acestea descrise într-un mod absolut uimitor, cu o intenţionalitate şi o claritate de aşa natură încât s-ar spune că autorul acelei legende dispunea de toate acele cunoştinţe pe care noi, astăzi, le obţinem cu atâta osteneală. Cu siguranţă că în decursul secolelor s-a pierdut mult material valoros şi că acum trebuie găsite lucruri noi.</p>
               <p rend="justify">Alături de acesta există încă un tip, ca o derivaţie a celui dintâi.</p>
               <p rend="justify">Imaginaţi-vă că alergătorul nostru dă deodată peste un obstacol şi, necrezându-se capabil să-i escaladeze, îl ocoleşte. Când un asemenea mezin îşi pierde curajul, el devine cel mai mare laş. Îl găsim totdeauna dând bir cu fugiţii, orice treabă este pentru dânsul prea grea, are pentru toate scuze, nu îndrăzneşte să abordeze nimic şi aşa îşi iroseşte timpul. De cele mai multe ori va da greş şi abia cu chiu cu vai va găsi el un domeniu în care orice concurenţă să fie dinainte exclusă. Pentru insuccesele sale vor fi invocate tot felul de pretexte, de pildă, că este prea firav, că a fost neglijat sau răsfăţat, că fraţii şi surorile nu i-au permis să se afirme şi altele de felul acesta. Asemenea destine se pot complica atunci când respectivul are realmente o infirmitate. Pe tema aceasta el va bate multă monedă pentru evazi-unile sale.</p>
               <p rend="justify">Niciunul din aceste două tipuri nu include de obicei oameni de nădejde. Ce-i drept, cei care constituie primul tip se descurcă mai bine într-o perioadă în care concurenţa se mai bucură de o oarecare apreciere. Acest tip îşi va găsi echilibrul doar în dauna celorlalţi, pe când cel de-al doilea va trăi toată viaţa sub apăsarea sentimentului de inferioritate şi va suferi de pe urma imposibilităţii de a se împăca cu viaţa.</p>
               <p rend="justify">Şi primul-născut are caracteristicile sale. Înainte de toate el are avantajul unei poziţii excelente pentru dezvoltarea sa psihică. Cunoaştem din istorie că este o poziţie aparte, favorizată. Această situaţie privilegiată s-a păstrat ca o tradiţie la multe popoare şi pături sociale. La ţărani, de exemplu, în mod indiscutabil primul-născut îşi cunoaşte încă din copilărie chemarea, anume că într-o zi el va prelua gospodăria şi că, prin aceasta, va avea o situaţie mult mai bună decât ceilalţi, care cresc cu sentimentul că va sosi şi ziua în care vor trebui să părăsească casa părintească. Şi în alte părţi, în multe familii se contează pe faptul că fiul cel mai mare va fi la un moment dat stăpânul casei. Chiar şi acolo unde tradiţia aceasta nu are greutate, ca de exemplu în familiile burgheze modeste sau în cele proletare, primul-născut este în orice caz cel căruia i se atribuie destulă putere şi înţelepciune, încât să se facă din el un ajutor şi o persoană capabilă să-i supravegheze pe cei mai mici. Ne putem reprezenta ce înseamnă pentru un copil să fie în permanenţă învestit cu întreaga încredere a celor din jurul său. Aceasta va genera în el o stare de spirit care se va exprima aproximativ în gânduri de felul: tu eşti cel mai mare, cel mai tare, cel mai în vârstă, de aceea trebuie să fii mai deştept decât ceilalţi etc.</p>
               <p rend="justify">Dacă dezvoltarea în această direcţie nu este stingherită, vom găsi la primul-născut trăsăturile caracteristice apărătorului ordinii existente. Asemenea oameni apreciază în mod cu totul deosebit puterea, atât puterea lor personală, cât şi ideea de putere ca atare.</p>
               <p rend="justify">Pentru primii-născuţi puterea este ceva de la sine înţeles, ceva de maximă importanţă şi de care trebuie să se pătrundă. Nu este de trecut cu vederea faptul că, de regulă, asemenea oameni sunt con-servatori.</p>
               <p rend="justify">La secunzi (Zweigeborenen) găsim aceeaşi aspiraţie către putere şi superioritate, cu nuanţele de rigoare. Ei stau tot timpul sub presiune, se străduiesc să ajungă în prim-plan, comportamentul lor fiind de asemenea al unui concurent intrat în cursa pentru viaţă.</p>
               <p rend="justify">Secundul se simte puternic îmboldit de faptul că cineva este înaintea lui şi se pune în valoare. Dacă este în stare să-şi mobilizeze forţele şi să accepte competiţia cu primul-născut, de obicei va porni cu tot elanul înainte, în timp ce primul-născut, în posesia puterii sale, se simte relativ sigur, până când celălalt ameninţă să i se urce în cap.</p>
               <p rend="justify">Acest portret ni-1 evocă în mod expresiv legenda despre Esau2 şi Iacob. Vedem aici neastâmpărul, strădania, mai puţin evidente în fapte, cât mai ales în atitudini incoercibile, până când fie că ţelul este atins, adică înaintaşul este depăşit, fie că se bate în retragere după eşec, ceea ce adesea se termină cu o boală nervoasă. Starea de spirit a secundului este comparabilă cu pizma claselor neposedante, dominată de sentimentul umilirii. Se poate ca el să-şi fi fixat un scop atât de înalt, încât să sufere întreaga viaţă din cauza aceasta şi ca armonia sa interioară să fie distrusă ca urmare a acestui lucru, a faptului că şi-a sacrificat viaţa pentru o idee, pentru o ficţiune, pentru o himeră lipsită de valoare.</p>
               <p rend="justify">Copilul unic are şi el o situaţie specifică. El este expus cu totul demersurilor pedagogice ale celor din jurul său. Părinţii nu au, ca să spunem aşa, nici o posibilitate de alegere, ei aruncându-se cu tot elanul lor pedagogic asupra acestui singur copil. Acesta va fi cu totul lipsit de independenţă, va aştepta mereu ca cineva să-i arate drumul de urmat, va fi în permanenţă în căutarea unui sprijin. Adesea răzgâiat, el nu este obişnuit să se aştepte la nici o dificultate, deoarece întotdeauna i-a fost netezit drumul. Cum se află mereu în centrul atenţiei, el capătă cu uşurinţă sentimentul că are o valoare deosebită.</p>
               <p rend="justify">Poziţia sa este atât de delicată, încât luările de atitudine greşite sunt aproape inevitabile. Fireşte, dacă părinţii ştiu ce importanţă au asemenea situaţii, şi ce pericole ascund, atunci există posibilitatea contracarării lor. Rămâne, totuşi, o problemă dificilă. Adesea părinţi extrem de circumspecţi, care socot că viaţa este deosebit de grea şi, drept urmare, fac toate lucrurile cu o prudenţă exagerată, influenţează în acest sens şi sensibilitatea copilului. Îngrijorarea perma nentă pentru sănătatea copilului îl va face pe acesta să privească lumea ca pe o realitate ostilă. În acest fel copilul evoluează cu veşnica teamă de greutăţi, în faţa cărora el stă lipsit de experienţă, nepregătit, pentru că nu a fost lăsat să guste decât ceea ce este agreabil. Asemenea copii vor întâmpina dificultăţi în cazul oricărei activităţi independente şi vor deveni inapţi pentru viaţă. Ei sunt sortiţi să sufere eşecuri. Uneori existenţa lor seamănă cu aceea a unor paraziţi care nu fac decât să savureze plăceri, pe când ceilalţi le poartă de grijă.</p>
               <p rend="justify">În familii sunt posibile diferite combinaţii, după cum există mai mulţi copii de acelaşi sex, sau fraţi şi surori, concurându-se într-un fel sau altul între dânşii. De aici complexitatea judecării şi evaluării fiecărui caz particular. Deosebit de dificilă este situaţia băiatului unic care creşte în mijlocul mai multor surori. Într-o asemenea casă, dominantă este influenţa feminină, băiatul fiind împins pe ultimul plan, mai ales dacă este cel mai mic dintre copii şi se trezeşte în faţa unei falange feminine solidare. Tendinţa sa de a se pune în valoare se izbeşte de mari obstacole. Atacat din toate părţile, el nu va ajunge niciodată propriu-zis conştient de privilegiile pe care societatea noastră anacronică le rezervă bărbaţilor şi va arăta incertitudine în acţiunile sale. Intimidarea poate merge atât de departe încât, uneori, el să resimtă ca mai slabă poziţia bărbatului faţă de aceea a femeii. Curajul şi încrederea sa în sine ajung să se clatine sau, dimpotrivă, un puternic impuls îl împinge la mari înfăptuiri.</p>
               <p rend="justify">Amândouă cazurile sunt generate de aceeaşi situaţie. Ce va deveni în final un asemenea băiat depinde de condiţiile şi împrejurările vieţii. Nu se poate însă să nu se observe la el persistenţa unei trăsături tipice.</p>
               <p rend="justify">După cum vedem, tot ceea ce aduce în viaţă copilul se formează şi se colorează în conformitate cu poziţia sa în constelaţia familiei. Această constatare face să pălească doctrina eredităţii, atât de dăunătoare pentru activitatea pedagogică. Există, ce-i drept, cazuri în care influenţa eredităţii este în afară de orice îndoială, ca de exemplu atunci când un copil crescut în afara oricărei relaţii cu părinţii săi manifestă totuşi trăsături similare sau identice. Uimirea în faţa acestui fapt face loc imediat unei mai bune înţelegeri, dacă ne amintim cât de uşor de interpretat sunt anumite distorsiuni în dezvoltarea copilului care, de exemplu, vine pe lume cu deficienţe corporale, stare care determină o tensiune între el şi cerinţele mediului, exact ca la tatăl său, care şi el poate că a venit pe lume cu organe deficiente. Din acest punct de vedere, teoria transmiterii ereditare a trăsăturilor de caracter se dovedeşte lipsită de întemeiere.</p>
               <p rend="justify">Din expunerea de mai sus rezultă că dintre distorsiunile care intervin în dezvoltarea copilului cea mai gravă priveşte aspiraţia sa de a se ridica deasupra celorlalţi şi de a tinde la o poziţie de forţă, care să-i aducă avantaje personale. Dacă această tendinţă proprie societăţii noastre pune stăpânire pe sufletul omului, dezvoltarea sa ia un curs obligatoriu. O profilaxie pedagogică în acest domeniu întâmpină dificultăţi care reclamă o înţelegere mai profundă a situaţiilor. Şi dacă există un punct de vedere coerent, care să ne ajute la înlăturarea tuturor dificultăţilor, acesta se referă la cultivarea sentimentului de comuniune umană. Dacă lucrul acesta reuşeşte, toate dificultăţile devin insignifiante. Cum însă în vremea noastră reuşitele în acest sens sunt relativ rare, dificultăţile atârnă greu în balanţă.</p>
               <p rend="justify">Recunoscând faptul acesta, nu ne vom mai mira că întâlnim atâţia oameni care se luptă de-a lungul vieţii să se menţină pe linia de plu-tire, existenţa fiind dură pentru ei. Ştim că ei sunt victimele unei dezvoltări greşite şi că, în consecinţă, şi atitudinea lor faţă de viaţă este greşită. De aceea judecata noastră referitoare la ei trebuie să fie foarte reţinută şi, mai presus de orice, să nu fie o judecată morală, o judecată asupra valorii (morale) a omului. Mai degrabă se impune să încercăm să valorificăm cunoştinţele pe care le-am dobândit, să abordăm altfel omul, dat fiind că acum suntem în stare să ne facem o imagine mult mai exactă despre viaţa sa interioară. Pentru educaţie, de asemenea, rezultă importante puncte de vedere, deoarece cunoaşterea surselor de eroare ne oferă multiple posibilităţi de intervenţie. Având o viziune cuprinzătoare şi profundă a dezvoltării psihice a omului, în trăsăturile pe care le examinăm putem discerne nu numai trecutul, ci, întrucâtva, şi viitorul său. Numai aşa omul devine pentru noi cu adevărat viu. El va fi pentru noi mai mult decât o simplă siluetă şi vom obţine o altă idee despre valoarea sa decât ideea care are adesea curs în societatea noastră.</p>
               <p rend="justify">NOTE</p>
               <p rend="justify">1  „wirbrauchen keine Ersten”, în textul original. (Nota trad.) 2 Fiul lui Isac şi al Rebecăi, fratele mai mare al lui Iacob, care, după cum spune Biblia, şi-a vândut pe un blid de linte dreptul de prim-născut.</p>
               <p rend="justify">         (Nota trad.)</p>
               <p rend="justify">CARACTEROLOGIE.</p>
            </div>
            <div type="div2" rend="P6">
               <head>Capitolul I. GENERALITĂŢI</head>
               <div type="div3" rend="P7">
                  <head>1. ESENŢA CARACTERULUI ŞI FORMAREA SA. </head>
                  <p rend="justify">Prin trăsătură de caracter înţelegem o anumită formă de manifestare psihică a omului, în încercarea sa de adaptare la sarcinile vieţii.</p>
                  <p rend="justify">         „Caracterul” este, aşadar, o noţiune socială. Putem vorbi de o trăsătură de caracter numai dacă ţinem seama de conexiunea omului cu mediul său specific. În cazul unui Robinson, bunăoară, ar fi lipsit de importanţă să ştim ce caracter are. Caracterul este luarea de atitudine, modul în care omul se raportează la mediul său, o linie directoare impregnată de impulsul de afirmare asociat cu sentimentul de comuniune socială.</p>
                  <p rend="justify">Am şi stabilit că întregul comportament al omului este axat pe un scop care nu vizează altceva decât obţinerea superiorităţii, a puterii, învingerea altora. Scopul influenţează concepţia despre lume, modul de a fi, tiparul de viaţă al omului, dirijând gesturile care îl exprimă. Trăsăturile de caracter sunt, de aceea, doar formele apa-rente, exterioare ale liniei de mişcare a omului. Ca atare, ele ne mij-locesc cunoaşterea atitudinii sale faţă de mediu, faţă de semeni, în general faţă de comunitate şi faţă de problemele sale de viaţă. Avem de-a face cu fenomene care ni se înfăţişează ca mijloace de a pune în valoare personalitatea, elemente care se asamblează într-o metodă de viaţa (Methode des Lebens).</p>
                  <p rend="justify">Trăsăturile de caracter nu sunt înnăscute, aşa cum mulţi consideră, nu sunt date de la natură, fiind comparabile cu linia directoare, care intră în constituţia omului ca un şablon şi îi permite, fără a medita prea mult, să-şi exprime în orice situaţie propria personalitate. Ele nu corespund unor forţe sau substraturi native, ci sunt dobândite încă în primii ani de viaţă, determinând un mod constant şi bine definit de a fi. Lenea unui copil, de pildă, nu este înnăscută, ci el este leneş pentru că această însuşire i se pare mijlocul convenabil de a-şi uşura viaţa şi de a-şi da importanţă. Căci – într-un anumit sens – aspiraţia către putere se face simţită la om chiar şi atunci când el evoluează pe o linie a trândăviei. El se poate referi mereu la aceasta ca la o deficienţă nativă şi atunci valoarea sa interioară apare ca intactă. Rezultatul final al unei asemenea introspecţii arată, invariabil, cam în felul următor: „Dacă nu aş avea această deficienţă, mi-aş putea desfăşura în mod strălucit capacităţile, din păcate însă am acest neajuns”. Un altul, angajat într-o luptă continuă cu anturajul său, la care îl împinge o sălbatică aspiraţie către putere, îşi va dezvolta trăsături de caracter necesare susţinerii unei astfel de lupte, cum sunt ambiţia, invidia, suspiciunea, şi altele de felul acesta. S-ar crede că asemenea fenomene sunt topite laolaltă în magma personalităţii, având un caracter nativ şi irevocabil, pe când la o examinare mai aprofundată reiese că ele sunt necesare doar pentru linia de mişcare a individului şi au fost adoptate ca atare. Nu sunt factori primari, ci secundari, obţinuţi în virtutea scopului secret al individului, având, prin urmare, un caracter teleologic. Să ne amintim de cele expuse mai sus, potrivit cărora modul uman de a trăi, de a acţiona, de a-şi stabili o poziţie este în chip necesar legat de fixarea unui scop. Nu putem nimic concepe şi pune în aplicare, fără a prefigura un anumit ţel. Acesta se întrezăreşte încă în contururile confuze ale psihicului infantil şi direcţionează dezvoltarea întregii sale vieţi psihice. Este forţa diriguitoare, formativă, care face ca fiecare individ să fie o unitate distinctă, o personalitate diferită, dat fiind că toate actele şi formele de expresie se îndreaptă spre unul şi acelaşi punct, în aşa fel încât pentru noi el este inconfundabil, acolo unde îşi urmează propria sa cale.</p>
                  <p rend="justify">Se impune să părăsim cu totul ideea importanţei eredităţii cu privire la fenomenele psihice şi îndeosebi în ceea ce priveşte geneza trăsăturilor de caracter. Nu există nici un argument care să poată susţine acceptarea teoriei eredităţii în acest domeniu. Dacă urmărim retrospectiv un fenomen oarecare din viaţa unui om, ajungem, fi-reşte, la prima zi de viaţă şi avem iluzia că toate sunt înnăscute.</p>
                  <p rend="justify">Faptul că există trăsături de caracter comune unei întregi familii, unui popor sau rase se explică pur şi simplu prin aceea că oamenii trăiesc unii lângă alţii, că trăsăturile pe care ei şi le cultivă sunt învăţate de la ceilalţi, imitate. Există anumite realităţi, particularităţi psihice şi gesturi expresive care în societatea noastră îi incită pe tineri la imitare. Aşa, de exemplu, setea de cunoaştere, care adesea se exteriorizează sub forma curiozităţii, la copiii care au de luptat cu anumite deficienţe ale aparatului vizual conduc la formarea unei veritabile trăsături de caracter. Dar în realitate nu este vorba de o necesitate imperioasă a dezvoltării acestei trăsături de caracter; dacă ar cere-o linia directoare a copilului, în sfera setei sale de cunoaştere s-ar putea dezvolta o trăsătură de caracter care l-ar determina să cerceteze toate lucrurile, să le demonteze sau să le spargă. Sau ar devora cărţile, şi altele de acest fel. Procese similare au loc în privinţa neîncrederii în oameni de care suferă cei cu infirmităţi de auz.</p>
                  <p rend="justify">În civilizaţia de azi asemenea oameni sunt expuşi unor riscuri extraordinare. Ei devin, de asemenea, ţinta a tot felul de înţepături (luare în râs, taxări peiorative, cum ar fi netot etc), ceea ce favorizează dezvoltarea unui caracter suspicios. Cum sunt ocoliţi, este de înţeles faptul că ajung să nutrească sentimente ostile. Ipoteza transmiterii ereditare a caracterului lor suspicios este neîntemeiată. Acelaşi lucru se poate spune referitor la ipoteza nativităţii trăsăturilor de caracter care ţin de criminalitate. Argumentului că în una şi aceeaşi familie s-a constatat prezenţa a mai multor criminali trebuie să i se opună argumentul că tradiţia, concepţia de viaţă şi exemplul negativ merg mână în mână şi că, de pildă, copilului furtişajul i se prezintă de-a dreptul ca o modalitate de a-şi duce existenţa.</p>
                  <p rend="justify">La fel se petrec lucrurile îndeosebi în ceea ce priveşte tendinţa de a se pune în valoare (Geltungsstreben). Dificultăţile cu care se confruntă fiece copil fac ca această tendinţă să fie indispensabilă pentru dezvoltare. Formele în care apare tendinţa sunt, la urma urmei, interşanjabile, ele alternând, modificându-se, luând aspecte diferite de la un individ la altul. La afirmaţia că, în ceea ce priveşte trăsăturile lor de caracter, copiii seamănă cu părinţii, trebuie să I răspundem că, în tendinţa sa de a se pune în valoare, copilul este ispitit de modelul reprezentat de cineva din anturajul său, care revendică şi posedă aceeaşi valoare. Fiecare generaţie învaţă în felul acesta de la premergătorii ei şi, chiar şi în perioadele cele mai vitre-ge, implicată în complicaţiile extreme la care conduce aspiraţia către putere, rămâne întotdeauna la cele învăţate.</p>
                  <p rend="justify">Scopul de a obţine superioritatea este un scop secret. Ca urmare a influenţei sentimentului de comuniune socială, nu se poate desfăşura decât în taină, ascunzându-se în permanenţă sub o mască prietenoasă. Trebuie totuşi să arătăm că el nu ar putea evolua într-o formă atât de transfigurată în cazul în care ne-am cunoaşte mai bine unii pe alţii. Dacă am progresa atât de mult în acest sens încât fiecare să fie în măsură să discearnă cu claritate caracterul semenului său, nu numai că s-ar proteja mai bine, ci în acelaşi timp ar face atât de anevoioasă osteneala celorlalţi, încât i-ar anula orice avantaj. Vălul aspiraţiei către putere ar trebui atunci să cadă. De aceea merită cu prisosinţă să privim mai în profunzime aceste structuri şi să încercăm o utilizare practică a cunoştinţelor dobândite. Căci a noastră cunoaştere a omului nu ne-a dus prea departe. Trăim într-o ţesătură complicată de relaţii socioculturale, care ridică obstacole în calea unei corecte pregătiri pentru viaţă. La drept vorbind, mijloacele esenţiale de cultivare a perspicacităţii le sunt refuzate celor mulţi, iar şcoala nu a realizat prea multe până astăzi, în afară de răspândirea unui anumit volum de cunoştinţe pe care copiii le „înghit” cum pot, fără ca acestea să le suscite interesul. Şi chiar şi o asemenea şcoală rămâne pentru majoritatea populaţiei un pios deziderat. Până în prezent s-a pus mult prea puţin accentul pe premisa majoră a obţinerii cunoaşterii omului. În aceste şcoli, aşa cum sunt ele, am primit noi etaloanele de evaluare a oamenilor. Acolo am învăţat noi, cumva, să distingem lucrurile unul de altul, să le categorisim în bune şi rele, dar fără a recurge la verificarea necesară. Intraţi în viaţă cu această lacună, persistăm în ea. Adulţi, ne conducem după prejudecăţile din anii copilăriei, ca şi cum ar fi legi scrise. Nu observăm că, antrenaţi în vârtejul acestei civilizaţii complexe, acceptăm puncte de vedere cât se poate de dăunătoare unei veritabile cunoaşteri a lucrurilor, pentru că, în ultimă instanţă, nu le privim decât din unghiul de vedere al exacerbării sentimentului propriei noastre personalităţi, în sensul de a ajunge să ocupăm o poziţie care să ne permită un surplus de putere.</p>
               </div>
               <div type="div3" rend="P7">
                  <head>2. IMPORTANŢA SENTIMENTULUI DE COMUNIUNE SOCIALĂ PENTRU DEZVOLTAREA CARACTERULUI. </head>
                  <p rend="justify">În dezvoltarea caracterului un rol proeminent îndeplineşte, alături de aspiraţia către putere, un al doilea factor, anume sentimentul de comuniune socială. Ca şi tendinţa de a se pune în valoare, acest sentiment apare o dată cu primele impulsuri psihice ale copilului, exprimându-se mai ales în actele de tandreţe, în căutarea de contacte umane. Cu condiţiile de dezvoltare ale sentimentului de comuniune socială am făcut cunoştinţă în altă parte, aşa că nu vom face decât să le recapitulăm pe scurt. Mai înainte de toate el stă sub influenţa constantă a sentimentului de inferioritate şi a aspiraţiei către putere care derivă de aici. Fiinţa umană este extraordinar de sensibilă la sentimentele de inferioritate de tot felul. Din momentul în care apare sentimentul inferiorităţii începe, propriu-zis, cel dintâi proces al vieţii sale psihice, neliniştea care îşi caută echilibrul, care jinduieşte după securitate şi împlinire, spre a putea să aibă parte de o viaţă tihnită şi plină de bucurie. Pe cunoaşterea sentimentului de inferioritate se bazează regulile de comportare faţă de copil, care culminează în cerinţa generală de a nu-i face acestuia viaţa amară, de a-i feri de părţile întunecate ale existenţei şi de a-i prezenta, pe cât posibil, părţile luminoase ale vieţii. La acestea se adaugă o altă grupă de condiţii, de natură economică, care îl fac pe copil să crească în cadrul unor relaţii necorespunzătoare, generatoare de fenomene care se impun remediate: deformări, nepricepere şi mizerie. Un rol important joacă deficienţele corporale, care fac ca un asemenea copil să nu fie apt pentru un mod de viaţă normal, recunoscându-i-se privilegii şi trebuind a fi luate măsuri speciale de asigurare a existenţei sale. Chiar şi atunci când dispunem de toate posibilităţile, ceea ce nu putem împiedica este ca un asemenea copil să resimtă viaţa ca pe o povară, cu urmarea ca sentimentul său de comuniune să fie ameninţat de pericolul degenerării.</p>
                  <p rend="justify">Nu putem aprecia un om decât raportând ideea de sentiment de comuniune socială la atitudinea sa de ansamblu, la gândurile şi actele sale, prin prisma unei cuantificări. Acest punct de vedere reflectă faptul că situaţia fiecărui individ în societate pretinde un sentiment profund al structurii vieţii, care ne face să intuim mai mult sau mai puţin limpede, câteodată uimitor de clar, ceea ce datorăm celorlalţi. Faptul că ne aflăm în mijlocul angrenajului vieţii, supuşi logicii convieţuirii umane, ne obligă la certitudine în judecăţile noastre, iar pentru aceasta nu am putea cunoaşte altă măsură decât chiar dimensiunile sentimentului de comuniune socială. Ne este imposibil să negăm dependenţa noastră spirituală de acest sentiment. Nici un om nu ar fi capabil să conteste în mod serios aderenţa sa la sentimentul de comuniune socială. Nu există nici o cale de a ne degaja de îndatoririle noastre faţă de semeni.</p>
                  <p rend="justify">Sentimentul de comuniune socială ne aduce întotdeauna în conştiinţă vocea sa avertizatoare. Nu vrem să spunem că am merge mereu pe drumul indicat de sentimentul de comuniune, dar că e nevoie de cheltuirea unei anumite energii ca să înăbuşi acest sentiment şi că, pe de altă parte, dată fiind valabilitatea sa universală, nimeni nu poate întreprinde vreo acţiune fără a se justifica într-un fel oarecare în faţa acestui sentiment. De aceea oamenii sunt înclinaţi ca, pentru tot ceea ce gândesc şi fac, să invoce temeiuri, sau cel puţin circumstanţe atenuante, tehnica specifică a vieţii, gândirii şi acţiunii rezultând din faptul că vrem să fim totdeauna cuplaţi la sentimentul de comuniune socială, fie că o credem cu adevărat, fie că vrem doar să producem aparenţa acestei cuplări. Pe scurt, aceste analize trebuie să ne arate că există un fel de fantomă a sentimentului de comuniune socială1, care ascunde ca un văl cealaltă tendinţă, a cărei dezvăluire abia ne-ar da posibilitatea să apreciem în chip corect omul. Posibilitatea de a ne înşela face dificilă evaluarea dimensiunilor sentimentului de comuniune socială. Cunoaşterea omului este însă o treabă grea şi tocmai de aceea trebuie s-o ridicăm la rangul de ştiinţă. Pentru a arăta ce abuzuri pot surveni în acest domeniu, să înfăţişăm în cele ce urmează câteva cazuri întâlnite în experienţa noastră.</p>
                  <p rend="justify">Un tânăr povesteşte că într-o zi a înotat în mare cu mai mulţi camarazi spre o insulă, unde au rămas câtva timp. S-a întâmplat ca unul din ei, aplecându-se la marginea stâncii, să-şi piardă echilibrul şi să cadă în mare. Tânărul nostru, aplecându-se şi el, I-a văzut pe camaradul său ducându-se la fund. Reflectând mai târziu asupra acestui fapt, a înţeles că nu a simţit atunci nimic altceva decât curiozitate. În treacăt fie spus, accidentul nu a fost mortal. Dar, în ceea ce îl priveşte pe povestitor, trebuie să conchidem că el este în bună parte lipsit de sentimentul de comuniune socială. Chiar dacă auzim mai apoi că, de fapt, în viaţa lui n-a făcut nimănui nici un rău, ba chiar că se întâmplă să fie în bune raporturi cu câte cineva, aceasta nu ne împiedică să socotim că sentimentul său de comuniune socială este slab. Fireşte că pentru o asemenea concluzie riscantă este necesar să ne mai informăm. Să mai examinăm, în acest scop, o secvenţă preferată a reveriilor sale zilnice. El se imagina într-o căsuţă din inima codrului, departe de toţi oamenii. Acesta era şi motivul preferat al desenelor sale. Cine se pricepe să interpreteze reveriile, cunoscând antecedentele, va recunoaşte aici lesne carenţa sentimentului de comuniune socială. Şi dacă, fără a face paradă de morală, constatăm că asupra lui a influenţat o formare întrucâtva eronată, împiedicând dezvoltarea sentimentului comuniunii sociale, nu vom fi departe de adevăr.</p>
                  <p rend="justify">O  altă istorie, despre care am vrea să putem spera că este doar o anecdotă, ne va arăta încă şi mai clar deosebirea dintre sentimentul de comuniune socială autentic şi cel fals. Încercând să urce în tramvai, o bătrână a alunecat şi a căzut în zăpadă. Ea nu se putea ridica şi o grămadă de oameni s-a adunat în jurul ei, fără a-i veni în ajutor, până când, în sfârşit, s-a găsit cineva s-o ridice. În aceeaşi clipă a sărit şi un altul, care până atunci se ţinuse ascuns în mulţime, gratu-lându-1 pe salvator cu cuvintele: „Iată, în fine, un om cumsecade; de cinci minute stau aici şi aştept să văd dacă cineva o va ridica pe această doamnă. Sunteţi primul care i-a sărit în ajutor”. Se vede clar aici cum, printr-un soi de trufie, simulând sentimentul de comuniune socială, acest om se erijează în judecător al altora, distribuind laude şi mustrări, fără ca el însuşi să fi mişcat vreun deget.</p>
                  <p rend="justify">Există cazuri atât de complicate încât nu este deloc uşor să ne pronunţăm asupra dimensiunilor sentimentului de comuniune socială. Nu ne rămâne decât să-i căutăm rădăcinile. Nu vom pluti în ceaţă dacă, de exemplu, se pune problema să judecăm cazul unui comandant suprem de armată care, cu toate că socoate că războiul este aproape pierdut, mână încă mii de soldaţi la moarte. Fireşte că el va susţine că a acţionat în interesul obştei, şi mulţi vor fi de acord cu dânsul. Noi suntem însă, azi, prea puţin înclinaţi să vedem în el omul realmente preocupat de semenii săi, orice motiv ar invoca el.</p>
                  <p rend="justify">În asemenea cazuri, spre a putea emite judecăţi corecte, avem nevoie de un punct de vedere care să prezinte o valabilitate generală.</p>
                  <p rend="justify">Pentru noi acest punct de vedere este acela al utilităţii pentru obşte, al binelui general. Dacă adoptăm acest punct de vedere, foarte rareori vom întâmpina dificultăţi în formularea unui verdict.</p>
                  <p rend="justify">Dimensiunile sentimentului de comuniune socială vor apărea în toate manifestările omului. Ele se vor exprima foarte clar, de exemplu, în felul în care cineva se uită la un semen al său, în felul în care îi întinde mâna sau îi vorbeşte. Întreaga sa fiinţă ne va produce o impresie pur intuitivă. Din comportamentul unui om tragem uneori în mod cu totul inconştient concluzii de care după aceea depinde propria noastră atitudine faţă de dânsul. În expunerea noastră nu facem decât să transpunem acest proces în sfera conştiinţei, spre a putea, pe această cale, să facem analizele şi evaluările de rigoare, fără a avea a ne teme de erori. Astfel nu ne vom mai lăsa conduşi pe drumuri greşite de idei preconcepute, idei care apar mult mai uşor atunci când procesul are loc în inconştient, unde nu putem exercita nici un control şi nu avem nici o posibilitate de revizuire.</p>
                  <p rend="justify">Se cuvine să insistăm asupra faptului că, spre a aprecia caracterul unui om, întotdeauna trebuie să avem în vedere poziţia sa totală, ca factor esenţial, nefiind suficientă examinarea unor fenomene izolate, cum ar fi doar substratul corporal, doar mediul sau doar educaţia. Stabilind această metodă, scutim lumea de un coşmar. Într-adevăr, dacă reuşim să stabilim şi să perfectăm metoda, devenind conştienţi de faptul că printr-o mai profundă autocunoaştere ajungem să ne şi comportăm într-un mod mai corespunzător, atunci, de asemenea, este posibil să acţionăm cu succes asupra altora, în special asupra copiilor, evitând ca destinul lor să devină un fatum orb, evitând ca ei să rămână pe veci nefericiţi, pentru că au avut nenorocul să se tragă dintr-o familie în care atmosfera era tenebroasă. Dacă vom fi în stare să facem acest lucru, civilizaţia umană va face un pas decisiv înainte, va exista posibilitatea de a creşte generaţii conştiente de a fi stăpâne pe propriul lor destin.</p>
               </div>
               <div type="div3" rend="P7">
                  <head>3. DIRECŢII ALE DEZVOLTĂRII CARACTERULUI.</head>
                  <p rend="justify">Corespunzător cu orientarea pe care copilul o va urma în dezvoltarea sa psihică, va avea loc şi formarea trăsăturilor sale de caracter.</p>
                  <p rend="justify">Această orientare se va înfăţişa fie sub forma unei linii drepte, fie sub forma uneia cu cotituri. În primul caz copilul va tinde la realizarea rectilinie a scopului său şi îşi va dezvolta, în această perspectivă, un caracter agresiv, curajos. Se poate spune că dezvoltarea iniţială a caracterului are totdeauna ceva din această agresivitate şi fermitate, dar că dificultăţile vieţii ajung uşor să facă această linie mai flexibilă. Aceste dificultăţi, după cum este cunoscut, sunt determinate de puternica împotrivire a adversarilor, aşa încât copilul nu poate ajunge la superioritate în linie dreaptă. El va încerca să facă ocoluri, să evite, într-un fel oarecare, aceste dificultăţi. De-a lungul acestei căi cu ocolişuri el va dobândi, iarăşi, anumite trăsături de caracter. În acelaşi mod acţionează asupra formării caracterului şi toate celelalte dificultăţi cu care am şi făcut cunoştinţă, cum sunt deficienţele organelor, jignirile suferite din partea anturajului copilului şi altele de acest fel. Importante sunt, apoi, influenţele mediului mai larg, de dincolo de limitele familiei, influenţe care reprezintă o irezistibilă forţă pedagogică. Căci viaţa publică se reflectă în cerinţele, gândurile şi sentimentele educatorului însuşi, care orientează în aşa fel activitatea pedagogică încât aceasta să concorde cu viaţa socială şi cu cultura dominantă.</p>
                  <p rend="justify">Dificultăţile de tot felul constituie totdeauna un pericol pentru dezvoltarea rectilinie a caracterului. De aceea drumul pe care apucă copilul întru atingerea scopului său privind puterea2 se va abate mai mult sau mai puţin de la linia dreaptă. În timp ce, în primul caz, atitudinea copilului este neclintită, pe una şi aceeaşi linie, greutăţile fiind înfruntate direct, în al doilea caz apare un cu totul alt copil, care de-acum a învăţat că focul te arde, că există adversari, că trebuie să fii prevăzător. El va încerca să-şi atingă pe căi ocolite, prin viclenie, ţelul privind punerea sa în valoare şi situarea pe o poziţie de forţă.</p>
                  <p rend="justify">Dezvoltarea sa ulterioară va depine de gradul de diviere de la linia dreaptă, de faptul că este prea prudent sau, dimpotrivă, imprudent, de concordanţa cu nevoile vieţii sau de abandonarea lor. Nu-şi va mai aborda direct îndatoririle, va deveni poltron sau timid, nu te va mai privi în ochi, nu va mai spune adevărul. Alt tip de copil, dar, cu toate acestea, acelaşi scop. Comportamentul diferă, nu însă şi intenţionalitatea.</p>
                  <p rend="justify">Ambele direcţii de dezvoltare sunt, până la un anumit punct, valabile, mai ales dacă copilul nu a adoptat încă forme rigide, dacă principiile sale sunt încă flexibile, încât să nu bătătorească aceeaşi cale, ci are suficientă iniţiativă şi supleţe pentru a găsi o altă formă atunci când cealaltă s-a dovedit infructuoasă.</p>
                  <p rend="justify">Adaptarea la cerinţele colectivităţii presupune, aşadar, o viaţă în comun armonioasă. Copilul poate fi uşor făcut să se adapteze, atâta timp cât nu a adoptat o atitudine ostilă faţă de anturajul său. Iar conflictul în interiorul familiei este evitabil doar dacă educatorii îşi pot înfrâna propria lor aspiraţie către putere, aşa încât aceasta să nu devină o povară apăsătoare pentru copil. Dacă ei, de asemenea, au o bună înţelegere a dezvoltării copilului, vor putea evita apariţia unor trăsături de caracter unidirecţionate, degenerarea curajului în impertinenţă, a independenţei în egoism brutal. Tot aşa, vor putea să preîntâmpine trecerea de la adaptare la o ascultare de sclav, determinată de o autoritate care uzează de mijloace violente, caz în care copilul se închide în sine şi ocoleşte adevărul, pentru că se teme de urmările sincerităţii. Căci constrângerea practicată adesea în educaţie este un procedeu temerar şi determină cel mai adesea numai o falsă adaptare, ascultarea obţinută cu de-a sila fiind doar una aparentă. Chiar dacă ar acţiona asupra copilului, mijlocit sau nemijlocit, toate dificultăţile imaginabile, totdeauna în sufletul acestuia va răzbate un reflex al situaţiei generale, luând forma corespunzătoare, fără spiritul critic de rigoare, fie pentru că copilul nu izbuteşte aceasta, fie pentru că adulţii din preajma copilului ignoră cu totul aceste procese psihice care au loc la copil, sau nu le înţeleg.</p>
                  <p rend="justify">Putem clasifica oamenii şi altfel, adică potrivit modului în care înfruntă dificultăţile. Optimiştii sunt acei oameni la care dezvoltarea caracterului urmează, în ansamblu, o direcţie lipsită de ocoluri. Ei înfruntă cu curaj toate greutăţile, fără a le lua în tragic. Au o statornică încredere în sine şi îşi formează cu uşurinţă o atitudine favorabilă vieţii. Ei nu sunt peste măsură de pretenţioşi, pentru că se auto-estimează în chip judicios şi nu se simt frustraţi. Suportă mai uşor necazurile decât ceilalţi, care totdeauna găsesc motive să se considere slabi şi neputincioşi. În situaţiile critice ei rămân fermi în convingerea că răul poate fi îndreptat.</p>
                  <p rend="justify">Optimiştii pot fi recunoscuţi şi după aspectul lor exterior. Ei nu se arată temători, vorbesc deschis şi liber, fără a se jena. Ar putea fi zugrăviţi plastic ca nişte oameni care îşi întâmpină semenii cu braţele deschise. Contactează cu uşurinţă pe ceilalţi şi se împriete-nesc repede, pentru că nu sunt suspicioşi. Vorbesc cursiv, ţinuta şi umbletul le sunt naturale. Acest tip nu se întâlneşte decât rareori în stare pură, aproape exclusiv în primii ani ai copilăriei. Există însă diferite grade de optimism şi de seninătate, cu care ne putem declara mulţumiţi.</p>
                  <p rend="justify">La polul opus găsim tipul pesimiştilor, care pun cele mai dificile probleme pedagogice. Sunt cei care, ca urmare a evenimentelor şi impresiilor din copilărie, au rămas cu un sentiment de inferioritate, dificultăţile de tot felul dându-le senzaţia că viaţa nu este uşoa-ră. O dată intrată în orbita concepţiei pesimiste despre lume, alimentată de tratamentul nedrept care li se aplică, privirea pesimiştilor va cădea fără încetare asupra părţilor întunecate ale vieţii. Mult mai conştienţi decât optimiştii cu privire la greutăţile vieţii, ei îşi pierd lesne curajul. Adesea, sub imperiul unui sentiment de incertitudine, caută un sprijin, ’ceea ce de obicei se manifestă în exterior prin imposibilitatea de a rămâne singuri, ca în cazul copiilor care încearcă să se agate de fusta mamei sau o strigă într-una. De multe ori acest strigăt după mama poate persista până la vârste înaintate.</p>
                  <p rend="justify">Circumspecţia deosebită a acestui tip se vădeşte în atitudinea sa, care de cele mai multe ori este sfioasă, temătoare, calină, prudent calculată, pentru că mereu sunt adulmecate pericole. Somnul va fi agitat. În general, somnul este un excelent instrument de măsurare a gradului de dezvoltare psihică la om. Tulburările de somn sunt întotdeauna un semn de prudenţă şi incertitudine exagerate. Este ca şi cum aceşti oameni ar sta tot timpul de pază, ca să se apere cât mai bine contra ostilităţilor vieţii. Se poate vedea de aici, de asemenea, cât de puţin stăpânesc pesimiştii arta de a trăi, cât de puţin înţeleg ei viaţa şi relaţiile ei, cât timp nu pot avea parte măcar de un somn bun.</p>
                  <p rend="justify">Dacă ar avea realmente dreptate, atunci nu le-ar fi permis să doarmă.</p>
                  <p rend="justify">Dacă viaţa ar fi într-adevăr atât de grea, atunci somnul ar fi de fapt un fenomen dăunător4. În înclinaţia de a lua atitudine împotriva unor asemenea fenomene naturale se trădează incapacitatea vitală a acestui tip. Uneori nu se semnalează tulburări de somn, ci alte manifestări insignifiante, cum ar fi grija ca uşa să fie bine închisă, apariţia în vis a unor hoţi care sparg casa etc. Chiar şi în poziţiile pe care le ia în timp ce doarme este de recunoscut acest tip. Adesea asemenea oameni se strâng covrig pe o palmă de loc sau îşi trag plapuma peste cap.</p>
                  <p rend="justify">Pornind de la un alt punct de vedere, putem clasifica oamenii în agresori şi agresaţi. Atitudinea agresivă se vădeşte, înainte de toate, în amplitudinea mişcărilor. Dacă indivizii respectivi sunt curajoşi, curajul lor va căpăta proporţii, ei voind să-şi demonstreze lor înşile şi să le demonstreze şi altora că sunt capabili de fapte mari.</p>
                  <p rend="justify">Ei îşi trădează astfel profundul sentiment de insecuritate care, în fond, îi stăpâneşte. Alţii vor încerca să reprime în ei blândeţea şi afecţiunea, care le apar drept semne de slăbiciune. Ei vor voi totdeauna s-o facă pe grozavii, adesea cu o grosolănie frapantă. Tipul agresorului va prezenta de multe ori şi trăsături cum sunt brutalitatea şi cruzimea. Dacă înclină spre pesimism, adesea toate relaţiile lor cu mediul se schimbă, ei neîmpărtăşind preocupările celor din jur, nesimpatizând cu aceştia şi opunându-se tuturor în mod ostil.</p>
                  <p rend="justify">Autoestimarea conştientă poate atinge la ei un grad considerabil, făcându-i să se umfle în pene de mândrie, aroganţă şi infatuare. Ei pot afişa o atare înfumurare, de parcă ar fi obţinut realmente mari izbânzi. Dar grosolănia cu care fac totul, superficialităţile lor, nu numai că perturbă viaţa în comun, ci lasă să se întrevadă că totul în ei nu este decât o construcţie artificială, ridicată pe o temelie nesigură şi clătinătoare. Aşa se înfiripă atitudinea lor agresivă, care se menţine câtva timp.</p>
                  <p rend="justify">Dezvoltarea ulterioară a unor asemenea oameni nu este lipsită de asperităţi. Societatea omenească nu este favorabilă unor astfel de fiinţe. Fie şi numai prin faptul că şochează, ei se fac antipatici. Prin permanentele lor strădanii de a obţine supremaţia, intră repede în conflict cu ceilalţi, în special cu tovarăşii de idei, la care ei suscită spiritul de concurenţă. Viaţa lor va fi un lanţ neîntrerupt de lupte, iar când, cum este aproape de neînlăturat, suferă înfrângeri, adesea linia lor ofensivă se prăbuşeşte cu totul. Bat atunci repede în retragere, înspăimântaţi, îşi pierd tenacitatea şi numai cu mare greutate pot depăşi stagnarea. De asemenea, le este greu să mai revină în prim-plan. Eşecurile încep să-şi pună pecetea pe existenţa lor şi evoluţia lor sfârşeşte aproximativ acolo unde începe aceea a celuilalt tip, acela al oamenilor care se simt totdeauna atacaţi.</p>
                  <p rend="justify">Acest al doilea tip, al „agresaţilor”, include pe cei care, pentru a-şi depăşi sentimentul de slăbiciune, au adoptat nu linia atacului, ci pe aceea a anxietăţii, a precauţiei şi a laşităţii. Sigur că această atitudine nu se instituie fără ca mai întâi să fi fost urmată, fie şi pentru scurtă vreme, de linia primului tip, pe care am descris-o.</p>
                  <p rend="justify">         „Agresaţii” sunt curând atât de zdrobiţi de experienţe nefericite şi trag din acestea concluzii atât de sumbre, încât iau lesne drumul fugii. Mulţi reuşesc să-şi ascundă lor înşile aceste dezertări, procedând ca şi cum în faţa lor s-ar fi deschis o nouă perspectivă, deosebit de fecundă. Când ei se cufundă în trecut, evocând din belşug amintiri şi dând frâu liber imaginaţiei, de fapt nu fac decât să scape de o realitate care le apare ameninţătoare. Dacă nu şi-au pierdut orice spirit de iniţiativă, unii din aceşti oameni pot reuşi să realizeze în această situaţie lucruri care nu sunt lipsite de utilitate pentru societate. Cei care se interesează de psihologia artistului, vor găsi adesea acest tip printre artişti, care se desprind de realitate pentru a-şi clădi o a doua lume în imaginaţie, în imperiul ideilor, unde nu există nici un obstacol. Dar aceste cazuri ţin de sfera excepţiilor. Cei mai mulţi eşuează. Se tem de totul şi de toţi, devin nespus de suspicioşi şi se aşteaptă din partea celorlalţi doar la duşmănie. Din nefericire, societatea noastră favorizează nu de puţine ori această atitudine şi cei care o adoptă ajung să nu mai vadă însuşirile pozitive ale oamenilor şi nici părţile luminoase ale vieţii. O trăsătură de caracter frecventă la aceşti oameni este extraordinara dezvoltare a spiritului critic, perspicacitatea cu care sesizează imediat orice neajuns. Ei se erijează în judecători, fără a fi contribuit cu ceva în folosul colectivităţii. Sunt exclusiv critici, înveninând în permanenţă climatul social. Suspiciunea îi constrânge la o atitudine de expectativă, şovăitoare, înainte de a-şi asuma o sarcină, sunt bântuiţi de îndoială, tergiversează, ca şi cum ar voi să respingă luarea deciziei. Ca să ne reprezentăm în chip simbolic acest tip, ni-1 putem imagina ca pe un om care întinde în faţă mâinile pentru a se apăra şi care uneori îşi întoarce ochii, ca pentru a nu fi obligat să privească în faţă primejdia.</p>
                  <p rend="justify">Asemenea oameni au şi alte trăsături antipatice. De regulă oamenii care nu au încredere în ei înşişi înclină să nu aibă încredere nici în ceilalţi. Această atitudine se asociază însă în mod inevitabil cu trăsături ca invidia şi zgârcenia. Izolarea în care adesea trăiesc arată că ei nu sunt dispuşi nici să facă, nici să împărtăşească altora bucurii. Adesea bucuriile celorlalţi îi îndurerează, ei simţindu-se de-a dreptul răniţi în amorul propriu. Unora dintre ei le reuşeşte de obicei trucul de a se simţi superiori altora, aşa încât este greu să le zdruncini acest sentiment. În dorinţa lor de a se arăta superiori pot interveni simţăminte atât de complicate încât, la o primă privire, să nu se distingă nici urmă de ostilitate.</p>
               </div>
               <div type="div3" rend="P7">
                  <head>4. DELIMITĂRI FAŢĂ DE VECHEA ŞCOALĂ PSIHOLOGICĂ. </head>
                  <p rend="justify">Nu se poate realiza şi exercita cunoaşterea omului fără o orientare conştientă clară. De obicei se ia un moment particular al dezvoltării psihice şi, pornindu-se de aici, se încearcă stabilirea de tipuri, în scop de orientare. În acest fel, de exemplu, oamenii ar putea fi clasificaţi, pe de o parte, în categoria celor la care predomină gândirea sau imaginaţia, oameni prea puţin înclinaţi să intervină activ în viaţă şi care, de aceea, sunt greu de pus la treabă, iar, pe de altă parte, în categoria celor activi prin excelenţă, care meditează mai puţin şi fac mai puţin apel la imaginaţie, dar care sunt mereu ocupaţi, laborioşi, angrenaţi în viaţă. Aceste tipuri umane există efectiv. Stabilind acestea însă am ajunge la sfârşitul cercetărilor noastre, trebuind să ne mulţumim, cum face psihologia superfluă5, cu stabilirea faptului că la unii se dezvoltă mai puternic activitatea imaginativă, iar la alţii forţa de acţiune. Cu greu ne-ar putea satisface, dintr-o perspectivă mai largă, asemenea rezultate. În realitate, noi avem nevoie să ne facem o imagine clară asupra modului în care s-a ajuns la această stare de lucruri, dacă ea era necesară şi cum ar fi putut fi evitată sau amendată. De aceea astfel de clasificări arbitrare, făcute după criterii superficiale, nu sunt utile pentru o cunoaştere raţională a omului, cu toate că asemenea tipuri întâlnim mereu.</p>
                  <p rend="justify">Psihologia individuală a sesizat direcţiile dezvoltării studiind comportamentul expresiv acolo unde este el de găsit în stare iniţială, în anii celei mai fragede copilării6. Ea a stabilit că acest comportament expresiv, în întregul său, poartă fie pecetea sentimentului de comuniune socială predominant, fie pe aceea a aspiraţiei către putere. Cu aceasta psihologia individuală se vede pe neaşteptate în posesia unei chei, cu ajutorul căreia poate să analizeze şi să clasifice cu destulă precizie pe fiecare om, fireşte făcând uz întotdeauna de acel spirit de prevedere propriu psihologului conştient de faptul că operează într-un domeniu extrem de vast şi de complex. Presupunând îndeplinită această condiţie elementară, obţinem un instrument de măsură care ne permite să stabilim dacă un fenomen psihic se caracterizează printr-o importantă proporţie a sentimentului de comuniune socială, în care nu se amestecă decât în mică măsură aspiraţia către putere şi prestigiu politic, sau dacă nu cumva individul cercetat are o natură ambiţioasă, care vrea să-şi demonstreze sieşi şi celor din jurul său cât de mult îi întrece el pe ceilalţi. Pe această bază nu ne este greu să distingem cu mai multă claritate o anumită trăsătură de caracter, să ţinem seama de ea, s-o înţelegem prin prisma unităţii personalităţii respective şi, în acelaşi timp, dispunem de mijloacele de a clasifica un om şi de a acţiona asupra lui.</p>
               </div>
               <div type="div3" rend="P7">
                  <head>5. TEMPERAMENTELE ŞI SECREŢIA ENDOCRINĂ. </head>
                  <p rend="justify">Una din cele mai vechi distincţii făcute în psihologie cu privire la formele de expresie ale psihicului se referă la temperament. Nu este uşor de spus ce anume trebuie să înţelegem prin temperament: viteza cu care cineva gândeşte, forţa sau ritmul proceselor sale interioare etc. Dacă trecem în revistă explicaţiile psihologilor asupra esenţei temperamentului, trebuie să spunem că, din cele mai vechi timpuri, ştiinţa care examinează viaţa psihică nu a trecut dincolo de stabilirea celor patru temperamente. Clasificarea oamenilor în oameni cu temperament sanguin, coleric, melancolic sau flegmatic îşi are originea în Grecia antică şi Hippocrate a fost cel care le-a denumit, pentru ca apoi să le preia romanii, păstrându-se până în ziua de azi în psihologie ca un principiu sacru şi venerat ca atare.</p>
                  <p rend="justify">Temperamentul sanguin este atribuit omului care manifestă o anumită plăcere de a trăi, nu ia lucrurile în tragic şi, cum s-a spus, nu lasă uşor să-i crească peri albi, alegând în toate împrejurările partea cea mai frumoasă şi mai agreabilă a lucrurilor, dând tristeţii ce este al tristeţii, dar fără a se lăsa doborât, bucurându-se de evenimentele fericite, dar fără a ajunge la excese. Analiza detaliată arată că oamenii aparţinând acestui tip de temperament au o sănătate aproape perfectă, neştirbită de suferinţe grave. Despre celelalte trei tipuri nu se poate face aceeaşi afirmaţie. Colericul este înfăţişat, într-o veche parabolă, ca un om care, furios, aruncă cât colo o piatră care îi barează drumul, pe când sanguinul trece liniştit pe lângă ea.</p>
                  <p rend="justify">Tălmăcind cele de mai sus în limbajul psihologiei individuale, vom spune că tipul coleric este acela la care aspiraţia către putere este atât de intensă încât el trebuie totdeauna să facă gesturi ample, adevărate demonstraţii de forţă, şi prin procedee agresiv-rectilinii, să-i ia pe toţi cu asalt. Odinioară acest temperament a fost pus în legătură cu secreţia hepatică (bila) şi s-a vorbit de temperamentul bilios. Şi astăzi se vorbeşte despre oameni care „varsă fiere”7. În realitate, ei sunt oameni cu o gesticulaţie excesivă, cum se vede la ei încă din prima copilărie, oameni care nu numai că au un sentiment de forţă, ci vor să şi-i dea pe faţă.</p>
                  <p rend="justify">Melancolicul lasă o cu totul altă impresie. În parabola menţionată, el este descris ca un om care, la vederea pietrei, „îşi aduce aminte de toate păcatele sale”, e cuprins de gânduri negre şi face cale întoarsă. Psihologia individuală vede în acest tip omul manifest şovăitor, care nu este sigur că va birui greutăţile şi că va merge înainte, măsurându-şi cu mare precauţie paşii, bucuros mai degrabă să stea locului sau să se retragă, decât să rişte. Este, aşadar, un om la care predomină îndoiala, care de obicei înclină să se gândească mai mult la sine decât la alţii, aşa încât nici acest tip nu are căi de acces la marile posibilităţi ale vieţii. Îl împovărează propriile sale griji, fiindu-i caracteristice retrospecţiile sau introspecţia.</p>
                  <p rend="justify">Flegmaticul paie străin de viaţă, fără a trage concluzii deosebite din impresiile trăite, fără a se lăsa prea impresionat sau interesat, fără a depune nu ştiu ce eforturi, pe scurt, este poate cel mai departe de viaţă.</p>
                  <p rend="justify">Prin urmare, numai sanguinul poate fi considerat un om ideal.</p>
                  <p rend="justify">Trebuie arătat însă că temperamentele nu se întâlnesc decât extrem de rar în formele pure descrise mai sus: de cele mai multe ori întâlnim nişte mixturi, ceea ce face ca tipurile definite ca atare să-şi piardă valoarea. Se întâmplă, de asemenea, ca diferitele temperamente să treacă unul în altul, aşa încât, de exemplu, un copil să fie la început coleric, mai târziu melancolic şi să sfârşească prin a deveni flegmatic. Cât priveşte sanguinul, trebuie arătat că în copilărie el a fost cel mai puţin bântuit de sentimentul de inferioritate, prea puţin afectat de deficienţe organice şi n-a fost îngenuncheat de excitaţii puternice, aşa încât s-a dezvoltat armonios, iubind viaţa şi păşind în ea cu încredere.</p>
                  <p rend="justify">Aici intervine ştiinţa, lămurindu-ne că temperamentul omului depinde de secreţiile glandelor endocrine8. Noile cercetări în domeniul medicinei se ocupă de aşa-zisele glande cu secreţie internă. Cele mai importante din acestea sunt tiroida, hipofiza, capsulele supra-renale, paratiroidele şi glandele sexuale (gonadele). Sunt glande lipsite de canal excretor, structuri tisulare care îşi varsă sucul direct în sânge.</p>
                  <p rend="justify">Este astăzi unanim admisă concepţia potrivit căreia toate organele şi ţesuturile corpului sunt influenţate de aceste secreţii care, prin sânge, ajung la fiecare celulă, producând efecte de stimulare şi dezintoxicare şi fiind, deci, absolut necesare întreţinerii vieţii. Rolul „glandelor endocrine” nu este complet elucidat. Întreagă această ştiinţă este încă la începuturile sale9 şi nu dispunem de date absolut pozitive în acest domeniu. Cum însă se pretinde că pe baza acestora se poate determina o orientare psihologică, putându-se clarifica problemele caracterului şi temperamentului la oameni, se impune să mai spunem câteva cuvinte.</p>
                  <p rend="justify">Este mai întâi necesar să exprimăm o temere serioasă. Dacă ne aflăm în faţa unui caz de îmbolnăvire reală, ca, de exemplu, funcţionarea deficientă a tiroidei, este desigur exact că întâlnim şi manifestări psihice care par să ţină de temperamentul flegmatic. Bolnavii nu numai că au un aspect de buhăială, pielea deosebit de aspră şi prezintă tulburări în creşterea părului, ci sunt extraordinar de lenţi în mişcări. Sensibilitatea lor psihică este puternic diminuată şi iniţiativa este slabă.</p>
                  <p rend="justify">Dacă comparăm hipotiroidismul cu trăsăturile temperamentului flegmatic, pe care îl definim ca atare fără a putea spune că avem de-a face cu o pierdere patologică de substanţă din partea glandei tiroide, vedem că aceste cazuri nu sunt deloc asemănătoare, că avem în faţă tablouri total diferite. Deci s-ar putea spune: probabil că există în secreţiile pe care tiroida le varsă în sânge ceva care contribuie la o funcţionare psihică ireproşabilă. Nu putem însă merge atât de departe încât să identificăm temperamentul flegmatic cu deficitul de secreţie tiroidiană în sânge.</p>
                  <p rend="justify">Tipul patologic al flegmaticului este deci cu totul diferit de acela pe care îl considerăm flegmatic în viaţa de toate zilele, ale cărui temperament şi caracter se detaşează de fapt prin antecedentele psihologice. Aceşti flegmatici, care intră în discuţie pentru noi, ca psihologi, nu sunt tipuri imuabile şi adesea suntem surprinşi de reacţiile lor profunde şi vehemente. În general nu există flegmatici care să nu-şi dea în petic şi vom constata nu o dată că acest temperament nu este altceva decât o mască artificială, un dispozitiv de siguranţă pe care şi I-a făurit un om extrem de impresionabil, inter-calându-1 între dânsul şi lumea din afară, mod de a proceda pentru care are, probabil, o înclinaţie originară, constitutivă. Temperamentul flegmatic este un mecanism de siguranţă, o soluţie ingenioasă la problemele vieţii şi, în acest sens, fireşte, cu totul discrepantă faţă de lentoarea fără rost, inerţia şi insuficienţa unui om lipsit parţial sau în întregime de glanda tiroidă.</p>
                  <p rend="justify">Nu putem trece uşor peste această observaţie semnificativă, chiar dacă s-ar ajunge să se demonstreze că au temperament fleg matic doar cei la care s-a dovedit o tulburare patologică a secreţiei glandei tiroide. Nu aceasta este esenţa fenomenului, ci avem aici de-a face cu un întreg fascicul de cauze şi de scopuri, cu un întreg complex de funcţiuni organice şi de influenţe exterioare, care generează mai întâi un sentiment de inferioritate organică, de unde pornesc apoi tentativele individului, dintre care una poate fi protejarea, cu ajutorul unui temperament flegmatic, a sentimentului personalităţii, împotriva lezării acestuia. Cu alte cuvinte, ne regăsim aici în faţa unui tip despre care am mai discutat, numai că acum trebuie să specificăm că pe primul plan trec inferioritatea organică a glandei tiroide şi consecinţele sale, inferioritate care determină situarea pe o poziţie mai modestă în viaţă şi pe care acum încearcă să o compenseze printr-un artificiu psihic, cum este nepăsarea (das Phlegma).</p>
                  <p rend="justify">Concepţia noastră se consolidează dacă luăm în considerare şi alte anomalii ale secreţiei endocrine şi examinăm temperamentele „corespunzătoare”. Există şi oameni la care secreţia glandei tiroide se dovedeşte în exces, ca în cazul bolii lui Basedow. Din punct de vedere corporal, la asemenea bolnavi se observă o intensificare a activităţii cardiace, în special o creştere a frecvenţei pulsului, ieşirea ochilor din orbite, hipertrofierea glandei tiroide, precum şi tremurături mai mult sau mai puţin permanente ale întregului corp, în special ale mâinilor. Se transpiră cu uşurinţă şi adesea survin tulburări digestive, probabil sub influenţa pancreasului. Bolnavii sunt agitaţi, nervoşi şi suferă adesea de stări anxioase. Faţa unei persoane suferinde de boala lui Basedow oferă aspectul neîndoielnic al unui om anxios în cel mai înalt grad.</p>
                  <p rend="justify">Cine va găsi însă aici o identitate cu aspectul psihologic al anxietăţii va comite o gravă eroare. Faptele psihologice observate în asemenea cazuri sunt, cum am şi menţionat, starea de agitaţie şi o anumită incapacitate privind activităţile spirituale sau corporale, o stare de slăbiciune, condiţionată atât pe plan organic, cât şi pe plan psihic. Dar comparaţia cu oamenii care, în afară de agitaţie, suferă de o stare de excitaţie şi de anxietate, pune în evidenţă o mare deosebire. Pe când despre hipertiroidieni, oameni cu o secreţie tiroidiană excesivă, putem spune că prezintă fenomenul unei intoxicaţii croW nice, similar cu starea de beţie, sunt şi oameni care, pe lângă iritabi-li tate, manifestă o nerăbdare specifică şi cad uşor pradă angoasei, aşa încât, situaţia fiind cu totul alta, putem developa antecedente psihice. Aşadar, avem de-a face doar cu analogii, pe când elementele de planificare^^, corespunzătoare caracterului şi temperamentului, lipsesc.</p>
                  <p rend="justify">Se cuvine să menţionăm şi alte glande cu secreţie internă.</p>
                  <p rend="justify">Caracteristice sunt raporturile dintre toate aceste evoluţii glandulare şi glandele sexuale. (A se vedea şi Adler, Studie iiber die Minderwertigkeit von Organen.) Această constatare reprezintă astăzi un veritabil principiu al cercetării biologice, în aşa fel încât nu există anomalie a unei glande oarecare care să nu fie în acelaşi timp asociată cu anomalii ale glandelor sexuale. Încă nu s-a identificat esenţa acestei interdependenţe, baza care corespunde acestei inferiorităţi.</p>
                  <p rend="justify">Dar nici referitor la aceste glande nu putem vorbi despre influenţe psihice, tabloul la care ajungem fiind acela pe care îl şi cunoaştem, adică acela al unui om cu organe deficiente, care întâmpină greutăţi în ceea ce priveşte orientarea sa în viaţă şi, în consecinţă, va recurge la o mulţime de artificii psihice şi supape de siguranţă.</p>
                  <p rend="justify">S-a crezut că secreţia endocrină a glandelor sexuale influenţează în special caracterul şi temperamentul. Constatându-se însă că anomaliile substanţei glandelor sexuale cu urmări mai importante nu sunt, în general, frecvente la om, s-a tras în mod necesar concluzia că, acolo unde există astfel de fenomene patologice, avem de-a face cu cazuri excepţionale. Dat fiind apoi faptul că suntem obligaţi să admitem că, în realitate, nu există nici un aspect al vieţii psihice care să se poată raporta direct la funcţiile glandelor sexuale, că nu există aspecte care să rezulte dintr-o situaţie determinată de raportul glande sexuale-boală, înseamnă că şi aici ne lipseşte baza solidă pentru o fundamentare psihologică. Ceea ce putem stabili este doar faptul că şi de la glandele sexuale emană anumite impulsuri necesare vieţii, impulsuri care pun bazele poziţiei copilului în mediul său specific, dar care pot proveni şi de la alte organe şi care nu conduc în mod necesar la o structură psihică clară (Carlyle).</p>
                  <p rend="justify">Cunoscând cât de delicată şi de dificilă sarcină este evaluarea unui om, greşelile în această privinţă putând avea consecinţe de-a dreptul dezastruoase, se impune să formulăm o avertizare: ispita copiilor care vin pe lume cu debilităţi corporale congenitale de a uza de artificii speciale, vizând o dezvoltare psihică particulară, este mare, dar ea poate fi în vinsă. Nu există nici un organ, fie el şi într-o perpetuă stare de inferioritate, care să-i constrângă pe un om la un comportament determinat. Îl instigă numai, ceea ce este altceva.</p>
                  <p rend="justify">Puncte de vedere ca acelea menţionate mai sus pot să persiste numai pentru că nimeni nu s-a gândit să pună capăt de la bun început dificultăţilor întâmpinate în dezvoltarea copiilor cu deficienţe organice, pentru că aceştia sunt lăsaţi să cadă în greşeli uşor de depistat şi, la drept vorbind, se asistă pasiv la acest proces, în loc să se intervină pentru a favoriza o dezvoltare corespunzătoare. De aceea va trebui să avem grijă ca psihologia de atitudine (Positionspsychologie), întemeiată pe psihologia individuală, să-şi păstreze drepturile sale, împotriva pretenţiilor unei noi psihologii de dispoziţie (Dispositionspsychologie).</p>
               </div>
               <div type="div3" rend="P7">
                  <head>6. RECAPITULARE. </head>
                  <p rend="justify">Înainte de a trece la examinarea în detaliu a trăsăturilor de caracter, să recapitulăm succint punctele de vedere însuşite până aici.</p>
                  <p rend="justify">Un principiu important se referă la faptul că nu putem realiza cunoaşterea omului pe baza unui fenomen izolat, desprins din complexul de conexiuni psihice. Este imperios necesar să comparăm şi să aducem la un numitor comun cel puţin două fenomene, între care să se întindă un interval de timp cât mai lung posibil.</p>
                  <p rend="justify">Această indicaţie practică s-a dovedit foarte utilă. Ea ne permite să cumulăm un mai mare număr de impresii care, supuse unei evaluări sistematicele condensează într-o judecată mai sigură. Dacă ne-am întemeia judecata pe un fenomen singular, ne-am găsi în aceeaşi încurcătură ca psihologii şi pedagogii de alte orientări, revenind la utilizarea unor mijloace larg răspândite, a căror sterilitate am constatat-o nu o dată. Dacă, dimpotrivă, reuşim să obţinem cât mai multe puncte de sprijin posibile, legându-le apoi între ele, avem în faţă un sistem ale cărui linii de forţă ne permit să ne facem despre un om o impresie clară şi unitară. Ne simţim pe un teren solid.</p>
                  <p rend="justify">Fireşte, pe măsură ce cunoaştem tot mai îndeaproape un om, apare necesitatea de a ne modifica mai mult sau mai puţin judecata făcută despre dânsul. Oricum, înainte de orice intervenţie pedagogică, este indispensabil să ne facem în prealabil o imagine absolut clară a obiectului educaţiei.</p>
                  <p rend="justify">Am discutat, de asemenea, despre diferite mijloace şi procedee de a ajunge la un astfel de sistem şi, în acest scop, am apelat la fenomene aşa cum le găsim în noi înşine sau cum am dori ca ele să existe la omul ideal. Mergând mai departe, am cerut ca din acest sistem elaborat de noi să nu poată lipsi anumiţi factori, adică factorii sociali. Nu este suficient să considerăm fenomenele vieţii psihice pur şi simplu prin prisma individului, ci trebuie să le înţelegem în conexiunea lor cu viaţa socială. În cele ce urmează, formulăm un principiu de o mare importanţă pentru convieţuirea umană: caracterul unui om nu constituie niciodată pentru noi baza unei judecăţi morale, ci o cunoaştere socială a modului în care omul acţionează asupra mediului său şi se raportează la acesta.</p>
                  <p rend="justify">Urmărind această succesiune de idei, descoperim două fenomene general umane: unul este sentimentul de comuniune socială, prezent pretutindeni, unindui pe oameni, constituind fermentul marilor realizări ale culturii şi civilizaţiei. Este unul din etaloanele pe care le-am aplicat fenomenelor vieţii psihice şi care ne permite să determinăm intensitatea sentimentului de comuniune socială.</p>
                  <p rend="justify">Reuşim să ne facem o impresie plastică despre psihicul uman dacă ştiim cum intră cineva în relaţie cu semenii, cum îşi manifestă ome-nia12, făcând-o vie şi roditoare. În sfârşit, ajungem – iar acesta este cel de al doilea etalon de judecare a unui caracter – la constatarea că acele forţe capabile să exercite cea mai puternică influenţă negativă asupra sentimentului de comuniune socială sunt aspiraţia către putere şi către superioritate.</p>
                  <p rend="justify">Având aceste două puncte de sprijin, înţelegem că deosebirile dintre oameni sunt condiţionate de intensitatea sentimentului de comuniune socială şi de aspiraţia către putere, factori care se influenţează reciproc. Este un joc de forţe a cărui manifestare vizibilă este ceea ce numim caracter.</p>
                  <p rend="justify">NOTE</p>
                  <p rend="justify">1  „etwas wie einen Schein des Gemeinschaftsgefuhl”, în textul original. (Nota trad.)</p>
                  <p rend="justify">2  „seinem Machtziel”, în textul original. (Nota trad.) 3 „Wenn zwei nicht dasselbe tun, so kann es doch dasselbe sein”, în textul original. (Nota trad.)</p>
                  <p rend="justify">4  „eine schădliche Einrichtung”, în textul original. (Nota trad.) 5 „die ubrige Psychologie”, în textul original. (Nota trad.) 6 „in den friihesten Kindheitstagen”, în textul original. (Nota trad.) 7 „Menschen, denen die «Galle ubergeht» „, în textul original, adică „oameni pe care îi podideşte fierea”. (Nota trad.) 8 Vezi Kretschmer, Charakter und Temperament, Berlin,.</p>
                  <p rend="justify">9  După cum este cunoscut, prima carte de endocrinologie pe plan mondial a fost cea intitulată Secreţiile interne (1909), scrisă de C. I. Parhon în colaborare cu M. Goldstein. (Nota trad.)</p>
                  <p rend="justify">10 Foarte departe în această direcţie merge L. Brucăr care, în a sa Psihologie (Editura de Stat, 1947), susţine pur şi simplu că „datorită funcţiilor glandelor sale endocrine, omul are o psihologie individuală, temperamentală. Datorită funcţiei glandelor endocrine destinul fiecăruia nu se amestecă şi nu este identic cu destinul altuia. Funcţiile sunt aceleaşi, dar o dozare în plus sau în minus a secreţiilor creează o individualitate aparte, cu un destin propriu. Aceasta înseamnă că omul se naşte cu norocul sau nenorocul de a avea o funcţionare normală sau anormală a glandelor endocrine” (p. 40). Acelaşi autor, după ce citează cartea lui Gerhard Wentzmer Deine Hormone, dein Schicksal, conchide speculativ: „Nu mai spunem că stelele şi zeii pot să făurească destinul nostru, ci spunem că miracolul funcţiei glandelor endocrine făureşte acest destin. Miracolul acestor funcţii se aseamănă voinţei zeilor sau mersului stelelor., făcându-ne fericiţi sau nefericiţi” (p. 41). (Nota trad.) 1’ Este vorba de acea planificare în care se include aşa-numitul „plan al vieţii” (Lebensplan) invocat de teoria adleriană a psihicului. (Nota trad.) 12 „seine Mitmenschilchkeit”, în textul original. (Nota trad.)</p>
               </div>
            </div>
            <div type="div2" rend="P6">
               <head>Capitolul II TRĂSĂTURI DE CARACTER DE NATURĂ AGRESIVĂ</head>
               <div type="div3" rend="P7">
                  <head>1. VANITATEA (AMBIŢIA). </head>
                  <p rend="justify">De îndată ce tendinţa de a se pune în valoare devine predominantă, aceasta determină o tensiune crescută în viaţa psihică, ceea ce face ca omul să-şi contureze mai limpede scopul de a obţine putere şi superioritate, intensificându-şi totodată acţiunile în acest sens. Viaţa sa devine un fel de speranţă a marelui triumf. Un asemenea om devine în mod necesar neobiectiv, deoarece îşi pierde legătura cu viaţa, fiind în permanenţă preocupat de impresia produsă altora, de ceea ce gândesc ceilalţi despre dânsul. Libertatea sa de acţiune este astfel inhibată la maximum şi în caracterul său îşi face loc cea mai răspândită trăsătură, vanitatea.</p>
                  <p rend="justify">Se poate afirma că nu există om la care vanitatea să nu fie prezentă, fie şi doar sub o formă puţin pronunţată. Şi dat fiind faptul că nu te poţi impune dacă îţi afişezi ostentativ vanitatea, de cele mai multe ori aceasta se camuflează, luând diferite înfăţişări. Poţi fi vanitos şi sub masca unei anumite modestii. Un om poate fi atât de vanitos încât să nu-i pese de felul în care îl judecă ceilalţi, sau, tocmai în virtutea atitudinii sale, să-i captiveze şi să caute să-i foloseas-că avid în profitul său.</p>
                  <p rend="justify">Când vanitatea depăşeşte un anumit grad, ea devine extrem de periculoasă. Făcând abstracţie de faptul că îl constrânge pe om la tot felul de demersuri şi eforturi inutile, care vizează mai mult aparenţa decât fiinţarea autentică şi care îl face să se gândească mai mult la sine şi să nu ţină seama decât, cel mult, de felul în care este judecat de alţii, vanitatea îl duce cu uşurinţă la pierderea contactului cu realitatea. Comportamentul său trădează o lipsă de înţelegere a relaţiilor interumane, îndepărtarea de viaţă, uitarea cerinţelor acesteia, a îndatoririlor sale de om. Ca nici un alt viciu, vanitatea este capabilă să-i stopeze pe om de la orice dezvoltare spontană, dat fiind că nu-i face decât să se gândească în permanenţă care este, în definitiv, avantajul său.</p>
                  <p rend="justify">De multe ori oamenii sunt încurajaţi în această direcţie, termenul vanitate sau trufie fiind înlocuit prin cel de ambiţie, care sună mai frumos. Aşa se face că există o mulţime de oameni care declară cu mândrie că ei sunt ambiţioşi. Adesea se foloseşte şi termenul de „tenacitate”. Acest mod de a proceda este acceptabil în măsura în care rezultă vreun avantaj pentru colectivitate. De regulă însă aceste expresii nu fac decât să ascundă o nemaipomenită vanitate.</p>
                  <p rend="justify">Vanitatea face de timpuriu din asemenea oameni nu nişte parteneri corecţi, ci mai degrabă nişte oameni care pun beţe-n roate.</p>
                  <p rend="justify">Când ei îşi văd nesatisfăcută vanitatea, caută cel puţin să facă în aşa fel încât ceilalţi să sufere. La copiii la care vanitatea este în plină dezvoltare, adesea se observă, atunci când ei îşi văd serios ameninţată situaţia, o puternică etalare a propriei valori şi o demonstraţie de forţă pe spinarea celor slabi. Ţin de aceasta şi cazurile de cruzime faţă de animale. Unii, ceva mai demoralizaţi, vor încerca să-şi satisfacă vanitatea cu flecuşteţe lipsite de noimă şi vor căuta să-şi mulţumească tendinţa de a se impune alături de marile arene ale muncii, pe câte un teatru de operaţii secundar, creat după capriciul lor. Sunt de găsit aici cei care se plâng mereu de povara vieţii, susţinând că ceilalţi le sunt îndatoraţi. Dacă nu ar fi fost atât de prost educaţi sau dacă nu ar fi intervenit nu ştiu ce impasuri, atunci ei s-ar afla – pe cât o afirmă ei – la loc de vază. Cam acestea sunt, între altele, tânguirile lor. Ei găsesc întotdeauna pretexte pentru a nu se situa în linia întâi a vieţii. În visurile lor însă îşi făuresc pururea imagini care să le mulţumească vanitatea.</p>
                  <p rend="justify">Oricine se află în preajma lor se simte, în general, cât se poate de rău. Ei sunt expuşi în cel mai înalt grad criticii celor din jur. De obicei vanitosul se străduieşte să-şi absolve propria persoană de responsabilitatea oricărui eşec. El are totdeauna dreptate, iar ceilalţi nu, pe când în viaţă nu aceasta este problema, ci aceea de a-ţi face datoria cum se cuvine şi de a contribui la progresul general. În loc de aceasta, din gura vanitosului auzi numai căinări şi justificări.</p>
                  <p rend="justify">Avem aici de-a face cu artificiile spiritului omenesc, cu încercările sale de a-şi proteja vanitatea împotriva a ceea ce o lezează şi de a-şi menţine astfel intact sentimentul superiorităţii, ca nimic să nu-i clatine.</p>
                  <p rend="justify">Ni se ripostează adesea că marile realizări ale umanităţii nu ar fi avut loc fără existenţa ambiţiei. Este însă o aparenţă la mijloc, o falsă perspectivă. Cum nici un om nu este lipsit de vanitate, desigur că fiecare este întrucâtva şi ambiţios. Dar cu siguranţă că nu aceasta dă orientarea şi nu aceasta îi conferă forţa de a realiza lucruri utile, lucruri care pot fi generate doar de sentimentul comuniunii sociale.</p>
                  <p rend="justify">O operă de geniu nu este cu putinţă fără a fi avută în vedere, într-un fel sau altul, comunitatea. O asemenea operă presupune întotdeauna o legătură cu obştea, voinţa de a-i promova interesele. Altfel nu am reuşi să-i atribuim vreo valoare. Fără îndoială că vanitatea este o prezenţă stingheritoare, inhibitoare pe acest plan, iar influenţa ei pozitivă nu poate fi mare.</p>
                  <p rend="justify">În climatul nostru social actual o lichidare a vanităţii este însă irealizabilă. Cunoaşterea fenomenului constituie, totuşi, un avantaj prin ea însăşi. Cu aceasta atingem deodată punctul nevralgic al societăţii noastre, faptul că ea aduce decăderea atâtor oameni, neferi-cirea lor pe toată viaţa, aceşti oameni găsindu-se totdeauna tocmai acolo unde apare nenorocirea. Oameni care nu se mai acomodează cu ceilalţi, care nu-şi găsesc locul în viaţă, pentru că au alte obiective, urmărind să pară mai mult decât sunt. În felul acesta ei intră uşor în conflict cu realitatea, căreia nu-i pasă de înalta idee pe care cineva şi-o face despre sine însuşi. Asemenea oameni vor fi cel mai bine abordaţi doar pe latura vanităţii lor. În toate marile complicaţii pe care le-a cunoscut omenirea, este de găsit ca factor fundamental încercarea nereuşită a unora de a-şi satisface vanitatea. Un procedeu important, la care putem recurge atunci când vrem să ajungem la descifrarea unei personalităţi complexe, este acela de a stabili până unde merge vanitatea sa, încotro se orientează şi care sunt mijloacele de care uzează. Aceasta ne va face să descoperim cu regularitate cât de mult prejudiciază vanitatea sentimentul de comuniune socială.</p>
                  <p rend="justify">Vanitatea şi sentimentul de comuniune socială sunt incompatibile, întrucât vanitatea nu se poate subordona principiului comunităţii.</p>
                  <p rend="justify">Vanitatea însă îşi găseşte în ea însăşi propriu-i destin. Căci existenţa sa este în permanenţă şi logic ameninţată de factori contrari, care se dezvoltă de la sine în viaţa socială, ca un adevăr absolut căruia nimic nu i se poate opune. Iată de ce se constată că de timpuriu este necesar ca vanitatea să se ascundă, să se deghizeze, s-o ia pe căi ocolite, purtătorul ei neîncetând să resimtă îndoieli neliniştitoare privind faptul dacă el va ajunge să răzbată victorios prin viaţă, dacă va cuceri atâta triumf şi strălucire cât pare să ceară satisfacerea vanităţii sale. Şi pe când el visează şi speculează în felul acesta, timpul trece. Când totul s-a dus, în cel mai bun caz el invocă scuza că nu mai are nici un prilej nimerit de a trece la acţiune. De obicei un asemenea caz se manifestă după cum urmează: oamenii cu pricina caută mereu o poziţie privilegiată, ţinându-se de-o parte, pe post de observatori, suspicioşi şi înclinând să-şi considere semenii drept inamici. Atitudinea lor va fi aceea de oameni care se apără şi care sunt gata să sară la bătaie. Adesea îi găsim împotmoliţi în dubii, emiţând reflecţii profunde, care încântă prin logica lor impecabilă şi în care ei par să aibă dreptate. Între timp însă ei ratează din nou actele esenţiale ale existenţei lor, ataşamentul faţă de viaţă, faţă de societate, faţă de îndatoririle ce le revin. Dacă privim mai îndeaproape, constatăm un abis de vanitate, dorinţa fierbinte de a-i depăşi pe toţi, reflectată în toate formele posibile. Aceasta se face simţită în atitudinea lor, în felul de a se îmbrăca, de a vorbi, de a se purta cu semenii. Pe scurt, din orice unghi de vedere I-am privi, avem în faţa ochilor un vanitos, care se sileşte să fie mai sus ca toţi şi care, de cele mai multe ori, nu stă să-şi aleagă mijloacele. Cum asemenea manifestări nu stârnesc simpatie şi cum vanitoşii, când nu sunt proşti, prind repede de veste că au greşit intrând în conflict cu societatea, ei fac tot ce pot spre a se acomoda. E posibil atunci ca unii dintre ei să se arate extraordinar de modeşti, neglijându-şi în bună măsură aspectul exterior, pur şi simplu pentru a demonstra că nu sunt vanitoşi. Se spune că Socrate, văzând o dată pe un orator păşind la I* tribună în haine roase, i-a strigat: „Tinere atenian, vanitatea dă afară prin toate găurile ţoalelor tale!”</p>
                  <p rend="justify">Mulţi dintre aceşti oameni sunt convinşi că nu au nici umbră de vanitate. Ei au în vedere doar aparenţele, neînţelegând că vanitatea zace în adâncuri. Ea se poate manifesta, de exemplu, în încercarea de a monopoliza conversaţia în societate, în judecarea succe-sului unei reuniuni, de către vanitos, prin prisma faptului dacă el a luat sau nu cuvântul acolo. Alţi vanitoşi nu apar în general în prim-plan, ba chiar se poate ca ei să nu iasă în societate şi s-o evite.</p>
                  <p rend="justify">Această evaziune poate lua şi ea diferite forme. Dacă este invitat undeva, vanitosul nu se duce, se lasă rugat în mod special, sau soseşte cu întârziere. Alţii nu apar în societate decât în anumite condiţii, se arată extrem de „exclusivişti” în aroganţa lor, se umflă uneori în pene. Alţii, în schimb, îşi vor face un punct de onoare din a frecventa orice societate.</p>
                  <p rend="justify">Să nu ne îngăduim să considerăm că asemenea fenomene sunt fleacuri lipsite de importanţă. Ele au rădăcini profunde. În realitate un asemenea om nu este prea util pentru viaţa socială, fiind mai degrabă înclinat s-o tulbure decât s-o stimuleze. Descrierea completă a tuturor acestor tipuri umane ar cere forţa poetică a marilor noştri scriitori.</p>
                  <p rend="justify">În cazul vanităţii apare cu claritate acea linie directoare ascen-sională care arată că omul, măcinat de sentimentul insuficienţei, şi-a fixat un scop exagerat şi că el vrea să se situeze deasupra celorlalţi.</p>
                  <p rend="justify">Să ne fie permis să presupunem că omul la care vanitatea se vede cât de colo nu are oprea bună părere despre sine, fapt de care de cele mai multe ori el nu este conştient. Desigur, există şi oameni conşti-enţi de faptul că această autoapreciere constituie punctul de pornire al vanităţii lor. Dar această cunoaştere este prea puţin lucru pentru ca ei să-i poată da o întrebuinţare fructuoasă.</p>
                  <p rend="justify">Vanitatea îşi face apariţia foarte devreme în viaţa psihică a omului. La drept vorbind, ea comportă totdeauna ceva infantil; aproape întotdeauna vanitoşii ni se par copilăroşi. Situaţiile care pot conduce la formarea acestei trăsături de caracter sunt dintre cele mai diverse. Cutare copil se crede desconsiderat pentru că, drept urmare a unei educaţii deficiente, îl apasă ideea că este mic de statură. La alţii, un fel de tradiţie familială va favoriza dezvoltarea trufiei. Din gura unor asemenea oameni adesea putem auzi că şi părinţii lor aveau o asemenea ţinută „aristocratică” care trebuia să-i distingă de ceilalţi. Aceste aspiraţii generoase nu ascund însă decât tentaţia de a se simţi un om cu totul excepţional, altfel decât ceilalţi, care se trage dintr-o familie „cât se poate de bună”, nutrind trebuinţe şi simţăminte superioare, ideea că este în cel mai înalt grad predestinat să se bucure de privilegii. Revendicarea de privilegii este aceea care îi determină orientarea, modul de a acţiona şi formele de exprimare.</p>
                  <p rend="justify">Dat fiind însă faptul că viaţa favorizează prea puţin dezvoltarea unor asemenea tipuri de oameni, mulţi dintre ei, văzându-se fie duşmăniţi, fie luaţi în râs, se retrag în sine, ducând o viaţă de excentrici.</p>
                  <p rend="justify">Atât timp cât stau acasă, unde nimeni nu le cere socoteală, ei pot persista în iluzia lor, ba chiar să şi-o intensifice, gândindu-se la tot ce ar fi putut dobândi dacă lucrurile s-ar fi petrecut altfel. Printre ei se găsesc adesea oameni foarte capabili, cu o cultură dintre cele mai înalte. Dacă şi-ar valorifica potenţialul, ar obţine realizări importante. Ei abuzează însă de această situaţie numai pentru a se iluziona.</p>
                  <p rend="justify">Condiţiile pe care ei le pun societăţii, pentru o activă colaborare, nu sunt neînsemnate. Ei susţin că odinioară li s-au pretins lucruri irea-lizabile la acea vreme sau pe care nu le-ar fi putut realiza decât pe o anumită bază. Exigenţe gălăgioase, cărora nici cea mai puternică voinţă nu le-ar fi dat de capăt, aşa încât trebuie să recunoaştem că nu avem aici de-a face decât cu scuze neîntemeiate, având efectul unui narcotic, ca să nu mai trebuiască să gândeşti la ocaziile pe care le-ai pierdut.</p>
                  <p rend="justify">În aceşti oameni se ascunde multă duşmănie, ei fiind înclinaţi să ia uşor durerile altora, ignorându-le, aşa încât odinioară marele cunoscător de oameni care era La Rochefoucauld a putut să facă următoarea remarcă: lor le este uşor să suporte durerile altora. Adesea ostilitatea lor se exprimă într-un spirit critic ascuţit. Ei nu găsesc nimic bun, au într-una pe buze zeflemeaua şi dojana, dau dovadă de încăpăţânare şi împart osânde în stânga şi-n dreapta. În legătură cu aceasta, este necesar să spunem că este prea puţin doar să vezi răul şi să-i condamni; se impune să te întrebi întotdeauna ce ai de făcut fu însuţi spre a îmbunătăţi situaţia. Naturile vanitoase se mulţumesc.</p>
                  <p rend="justify">Într-adevăr, să-i îndemne pe alţii la treabă, arzându-i cu acidul unei critici corozive. Ei sunt experţi în această materie. Găsim printre ei persoane dotate cu o ironie dintre cele mai ascuţite şi cu o uimitoare promptitudine în ripostă. Ca în toate cele, este posibil ca ironia şi combativitatea să ducă la abuzuri, la proaste maniere sau, pe un plan pozitiv, la artă, cum este cazul marilor satirici. Dispreţul şi denigra-rea, pe care asemenea oameni le supralicitează, sunt în cazul acestei trăsături de caracter expresia unui fenomen extrem de răspândit, pe care noi îl numim tendinţa de devalorizare. Aceasta arată care este de fapt ţinta atacurilor vanitosului: valoarea, importanţa celorlalţi.</p>
                  <p rend="justify">El încearcă să obţină sentimentul superiorităţii prin doborârea altora.</p>
                  <p rend="justify">Recunoaşterea unei valori are asupra sa efectul unei ofense personale. Putem distinge aici, de asemenea, un sentiment de slăbiciune profund ancorat în fiinţa omului vanitos.</p>
                  <p rend="justify">Dat fiind că nimeni nu este scutit de astfel de manifestări, am putea prea bine să folosim aceste cunoştinţe pentru a ne aplica nouă înşine o normă de comportament. Deoarece nu putem stârpi de la o zi la alta tot ceea ce a sădit în noi o cultură de mii de ani, ar fi desigur un progres dacă vom încerca să ne mai legăm la ochi şi nu ne vom mai lăsa pradă judecăţilor care chiar în momentul următor se dovedesc dăunătoare. Nu că am dori să devenim oameni de o cu totul altă factură sau să avem de-a face cu astfel de oameni, dar legea care ne guvernează ne cere să ne întindem mâinile unii altora, să ne asociem şi să cooperăm. Într-o vreme ca a noastră, al cărei imperativ este colaborarea, nu mai este loc pentru aspiraţiile personale dictate de vanitate. Tocmai într-o asemenea vreme se arată mai necruţătoare opoziţiile în care se implică oamenii cu astfel de atitudini şi care eşuează extrem de uşor, sfârşind prin a fi combătuţi sau compătimiţi.</p>
                  <p rend="justify">Se pare că tocmai în vremea noastră vanitatea este deosebit de dezavantajoasă, că ar trebui măcar să-şi găsească forme mai atrăgătoare pentru conţinutul pe care îl are sau să-şi afle satisfacţia în concordanţă cu ceea ce este util pentru colectivitate.</p>
                  <p rend="justify">Cum operează vanitatea, vom vedea din cazul pe care îl înfăţişăm mai jos. O tânără femeie, care era cea mai mică dintre fraţii şi surorile ei, fusese răsfăţată încă din leagăn. Mama, îndeosebi, era mereu la cheremul ei, îndeplinindu-i orice dorinţă.</p>
                  <p rend="justify">Aşa se face că dorinţele fetiţei, care era şi foarte plăpândă, luară proporţii nemăsurate. Într-o zi ea a descoperit că puterea pe care o exercita asupra celor din jur creştea atunci când se întâmpla să cadă bolnavă. Curând boala a început să i se pară un lucru cât se poate de bun. Ea n-a mai simţit faţă de boală aversiunea pe care o au oamenii sănătoşi şi nu-i era deloc dezagreabil ca, din când în când, să se îmbolnăvească. În scurt timp a căpătat atâta experienţă în această privinţă încât se putea îmbolnăvi ori de câte ori o dorea, îndeosebi atunci când voia să obţină ceva. Dar cum totdeauna avea ceva de obţinut, pentru ceilalţi ea era de fapt mereu bolnavă. Aceste forme ale sentimentului bolii (Krankheitsgefiihl) sunt foarte frecvente la copii şi la adulţi, care, în felul acesta, simt cum le creşte influenţa, situându-se în prim-planul familiei, de unde exercită o dominaţie” nelimitată asupra celorlalţi. Când are de-a face cu oameni slabi, impresionabili, acest procedeu cucereşte un câmp larg şi, fireşte, vanitosul învaţă numaidecât să facă din grija celorlalţi pentru propria-i persoană un motiv de savuroasă satisfacţie. Procedeul poate fi potenţat în fel şi chip, ca de exemplu atunci când începi să faci nazuri la mâncare, ceea ce îţi poate aduce destule profituri: lipsa de poftă de mâncare te face să slăbeşti, iar ceilalţi trebuie să-ţi ofere tot soiul de delicatese. Ţi se deschide astfel pofta de a avea mereu pe cineva care să-ţi stea la dispoziţie. Asemenea oameni nu suferă să fie lăsaţi singuri. O atare poziţie se cucereşte uşor dacă te declari bolnav sau ţinta unei ameninţări oarecare, ceea ce pe ceilalţi îi impresionează, ca şi cum chiar ei s-ar afla într-o situaţie periculoasă, pândiţi de o boală sau de nu ştiu ce altă nenorocire. Cât de capabil este omul de o asemenea transpunere empatică, ne-o arată visele, unde ai impresia că trăieşti aievea o anumită situaţie.</p>
                  <p rend="justify">Asemenea oameni reuşesc să invoce atât de bine sentimentul bolii, încât nici vorbă nu poate fi să-i acuzi de minciună, de prefăcătorie sau de iluzie. După cum am şi arătat, din transpunerea într-o situaţie poate rezulta un efect echivalent cu acela obţinut în cazul trăirii în realitate a situaţiei cu pricina. Aceşti oameni sunt în stare să vomite cu adevărat sau să manifeste în aşa măsură frica, de parcă ar suferi realmente de greaţă sau, respectiv, s-ar găsi realmente în pericol. De obicei însă ei se dau de gol, trădându-şi procedeele.</p>
                  <p rend="justify">Astfel, tânăra noastră femeie declara că de multe ori o apuca în aşa hal frica, „de parcă în clipa următoare ar fi trebuit să fie victima unui atac apoplectic”. Există oameni care îşi pot reprezenta atât de viu aceste stări încât să-şi piardă cu adevărat echilibrul, fără a li se putea imputa că simulează. Dacă cineva reuşeşte pe această cale să reproducă simptome de boală sau cel puţin de dereglare psihică, ceilalţi se vor vedea obligaţi să nu-i piardă din vedere, să fie atenţi cu el, să-i intre în voie. Va să zică se face apel la sentimentul lor de comuniune socială. Iar cu aceasta se întemeiază poziţia de forţă a unui asemenea bolnav.</p>
                  <p rend="justify">În aceste împrejurări se reliefează clar opoziţia faţă de legea existenţei în comun, care pretinde o deplină consideraţie faţă de semeni. Vom constata că, de regulă, aceşti oameni numai cu greu pot lua parte la bucuriile şi necazurile semenilor, că nu le este greu să le aducă prejudicii, şi cu atât mai puţin le pot fi de folos. Poate că, cu preţul unor eforturi maxime, mobilizându-şi toate resursele culturii şi educaţiei în comun primite, vor reuşi turul de forţă de a fi întrucâtva utili, sau, cum se întâmplă cel mai adesea, să lase cel puţin impresia că se interesează în mod cu totul special de vreunul dintre semeni. Altminteri comportamentul lor nu are la bază altceva decât egoism şi vanitate. Aşa stăteau lucrurile şi în cazul pacientei noastre.</p>
                  <p rend="justify">Grija ei pentru ai săi depăşea, în aparenţă, orice limită. A fost de ajuns ca mama să-i aducă într-o zi micul dejun la pat cu o jumătate de oră întârziere, pentru ca ea să fie cuprinsă de cea mai mare îngrijorare. Nu s-a putut linişti fără ca soţul ei să coboare să vadă dacă nu cumva mamei i s-a întâmplat ceva rău. Aceasta s-a obişnuit, cu timpul, să fie de o punctualitate ireproşabilă. Cam la fel s-au petrecut lucrurile şi cu soţul ei, care, ca om de afaceri, trebuia să ţină seama de clienţi, de prieteni şi care, ori de câte ori venea acasă mai târziu de ora stabilită, îşi găsea femeia abătută, de multe ori moartă de frică, într-o stare de-a dreptul lamentabilă, plângându-se că a îndurat cele mai îngrozitoare chinuri. În asemenea situaţie, el însuşi n-a putut face altceva decât să devină punctual.</p>
                  <p rend="justify">Poate că mulţi vor obiecta că, procedând aşa, femeia aceasta nu obţine triumfuri prea mari. Dar să avem în vedere că procedeul ei constituie doar o mică parte dintr-un întreg, un „Ia seama!” aplicat tuturor relaţiilor vieţii, că în felul acesta ea are un rol de dirijor şi realizează o dresare a celorlalţi, că, în definitiv, această femeie este animată de o neînfrânată sete de dominaţie, a cărei satisfacere îi mulţumeşte şi vanitatea. Dacă reflectăm, acum, câte eforturi îl costă pe un asemenea om să-şi impună voinţa, înţelegem că pentru această femeie un astfel de comportament a devenit aproape o necesitate. Ea nu ar putea trăi liniştită dacă cuvintele ei nu ar fi respectate punct cu punct şi necondiţionat. Desigur că o convieţuire nu se bazează doar pe punctualitatea celuilalt, dar o mulţime de alte raporturi sunt reglate prin această conduită imperativă a femeii, care îşi susţine ordinele prin stările sale de anxietate. Ea se arată atât de îngrijorată, încât i se face în mod necondiţionat pe voie.</p>
                  <p rend="justify">Aşadar, este evident, a purta astfel de grijă altuia este un mijloc de a-ţi satisface propria vanitate.</p>
                  <p rend="justify">Această atitudine merge atât de departe încât pentru un om ajunge să devină mai importantă impunerea propriei sale voinţe decât lucrul voit. Este ceea ce demonstrează cazul unei fetiţe în vârstă de 6 ani, extraordinar de încăpăţânată, care nu concepea să nu i se îndeplinească orice dorinţă i-ar fi trecut prin cap şi care era cu totul pătrunsă de aspiraţia de a-şi dovedi puterea şi de a-i umili pe ceilalţi; ceea ce se şi întâmpla totdeauna. Mama, care ar fi fost bucuroasă să se afle în bune raporturi cu dânsa, numai să fi ştiut „cum”, a făcut o dată încercarea de a-i face o surpriză plăcută, aducându-i desertul favorit şi adresându-i cuvintele: „Pentru că ştiu cât de mult îţi place, iată că ţi I-am adus”. Fata însă a aruncat dulciu-rile pe podele, a bătut din picior şi a strigat: „Tocmai pentru că mi le-ai adus, nu le mai vreau, căci eu le vreau pentru că le vreau”.</p>
                  <p rend="justify">Altădată mama a întrebat-o ce ar vrea să aibă la gustare, cafea sau lapte; la care copilul s-a oprit în uşă, murmurând absolut perceptibil: „Dacă zice lapte, atunci beau cafea, iar dacă zice cafea, o să beau lapte”.</p>
                  <p rend="justify">Era un copil care îşi exprima clar capriciile. Să nu uităm însă că mulţi nu-şi dezvăluie gândurile în felul acesta şi că poate în fiece copil zace ceva din acea trăsătură care îl împinge să desfăşoare o extraordinară energie pentru a-şi impune voinţa, chiar dacă aceasta nu-i aduce nici un folos sau nu-i aduce decât pagubă. Este cel mai R adesea cazul acelor copii care, într-un fel, dispun de privilegiul unei voinţe proprii. Ocazii pentru exersarea acesteia nu lipsesc în zilele noastre. Urmarea este că printre adulţi găsim mult mai mulţi oameni care vor să-şi impună propria voinţă, decât din cei care se străduiesc să-şi ajute aproapele. Mulţi sunt atât de vanitoşi încât nu sunt capabili să dea curs recomandărilor venite din partea altora, chiar dacă este vorba de lucrul cel mai de la sine înţeles din lume şi chiar dacă este spre propriul lor bine; sunt oameni care, în orice conversaţie, pândesc într-una momentul prielnic unei intervenţii în contradictoriu. Sub pintenul vanităţii, mulţi dintre ei spun „nu”, când ar trebui să spună „da”.</p>
                  <p rend="justify">Permanenta impunere a propriei voinţe nu reuşeşte de fapt decât în cadrul familiei, şi nici aici în toate cazurile. De obicei aparţin acestui tip oamenii care, în raporturile cu străinii, oferă imaginea unei extraordinare amabilităţi şi complezenţe. Ce-i drept, aceste raporturi nu sunt de durată, curând sunt întrerupte şi, de altfel, nici n-au fost dorite. Viaţa fiind însă aşa cum este şi punându-i mereu pe oameni în legătură unii cu alţii, nu rareori se poate vedea câte unul care câştigă toate inimile, pentru ca apoi să le pună de îndată pe toate pe jăratic. Aproape întotdeauna aceşti oameni tind să se limiteze la cercul familiei. Era şi cazul pacientei noastre. Ca urmare a amabilităţii pe care o manifesta în societate, a fost pretutindeni îndrăgită. Dar ori de câte ori ieşea de acasă, repede simţea nevoia de a se reîntoarce. Tendinţa de a reveni în familie şi-o trăda în diferite chipuri. De cum ieşea în societate, o apucau durerile de cap şi era nevoită să plece acasă. Asta pentru că, în afara familiei, nu avea acelaşi sentiment al superiorităţii ei absolute. Dat fiind faptul că femeia aceasta nu-şi putea rezolva problema ei vitală, problema vanităţii, decât în familie, trebuia să se întâmple mereu câte ceva care s-o readucă aici, ceva care, în afara familiei, o tulbura.</p>
                  <p rend="justify">Lucrurile au evoluat până într-acolo încât, de fiecare dată când se afla printre străini, avea stări de anxietate şi de agitaţie. Nu mai putea merge la teatru şi, în curând, nici măcar pe stradă nu mai putea ieşi.</p>
                  <p rend="justify">Aici ea îşi pierdea sentimentul că ceilalţi se supun voinţei sale.</p>
                  <p rend="justify">Situaţia după care jinduia ea nu se găsea în afara familiei şi în special nu pe stradă. Aşa se explică aversiunea ei faţă de orice ieşire de acasă, cu excepţia cazurilor în care era însoţită de cineva din „suita” sa. De fapt aceasta era pentru dânsa situaţia ideală, care îi plăcea: să aibă oameni în jurul ei, care să se ocupe în permanenţă de dânsa.</p>
                  <p rend="justify">După cum a reieşit din cercetări, acesta era un şablon pe care-i purta cu sine din frageda copilărie. Ea era cea mai mică, firavă şi bolnăvicioasă şi de aceea, mai mult decât ceilalţi copii, a trebuit să fie înconjurată de afecţiune. S-a complăcut în această situaţie de copil răsfăţat şi ar fi prelungit-o pe toată viaţa, dacă în acest demers nu s-ar fi lovit de condiţiile vieţii, cu care a intrat în contradicţie.</p>
                  <p rend="justify">Neliniştea şi crizele sale de anxietate, care erau atât de violente încât ceilalţi nu îndrăzneau să i se împotrivească, adevereau că, în rezolvarea problemei vanităţii sale, ea se angajase pe o cale greşită.</p>
                  <p rend="justify">Soluţia era greşită, pentru că îi lipsea voinţa de a se supune condiţiilor vieţii umane în comun. Simptomele au fost în final atât de chinuitoare, încât s-a apelat la medic.</p>
                  <p rend="justify">Astfel, încet-încet, ea a trebuit să-şi dezvăluie întregul plan de viaţă pe care şi-i construise de-a lungul anilor. Au fost de înfrânt mari rezistenţe, generate de faptul că, deşi se adresase medicului, în forul ei interior nu era gata pentru o schimbare. Ar fi acceptat cu dragă inimă perspectiva de a continua să domine în familie, fără a mai fi urmărită pe stradă de stări de anxietate. Era însă imposibil să ai una fără cealaltă. S-a reuşit să i se arate că este prizoniera propriului ei plan de viaţă inconştient, că voia să se bucure de avantaje, dar că îi era frică de dezavantajele acestuia.</p>
                  <p rend="justify">Exemplul de mai sus arată cât se poate de limpede că orice grad de vanitate exagerat constituie o povară pentru întreaga viaţă, inhibă dezvoltarea omului şi, în final, conduce la prăbuşire. Privirea nu sesizează această relaţie, atâta timp cât este aţintită doar asupra avantajelor. De aceea atâţia oameni sunt convinşi că ambiţia, mai exact vanitatea, este o însuşire valoroasă, neobservând că această trăsătură îi face pe oameni veşnic nemulţumiţi, răpindu-le liniştea şi somnul.</p>
                  <p rend="justify">Să expunem şi un alt caz. Un bărbat în vârstă de 25 de ani avea de susţinut ultimele sale examene universitare. Dar nu s-a prezentat, pentru că ajunsese la concluzia că pierduse orice interes pentru ele.</p>
                  <p rend="justify">Pradă unor stări de spirit din cele mai penibile, s-a supus unor auto critici necruţătoare, persecutat de gândul că a ajuns un incapabil.</p>
                  <p rend="justify">Trecându-şi în revistă amintirile din copilărie, s-a oprit asupra unor vehemente reproşuri aduse părinţilor săi, a căror lipsă de înţelegere a însemnat o piedică în calea dezvoltării sale. Uneori, de asemenea, el nutrea gândul că de fapt oamenii nu au nici o valoare, şi că nu prezintă interes pentru dânsul. Asemenea gânduri au sfârşit prin a-i însingura.</p>
                  <p rend="justify">Şi aici tot vanitatea era forţa impulsivă ascunsă care stătea la baza comportamentului, furnizându-i pretexte şi subterfugii pentru a nu trebui să se supună probelor. Aşadar, exact înaintea examenelor i-au venit acele gânduri, dându-i trac, o puternică aversiune, care îl reduceau la neputinţă. Toate acestea aveau însă pentru dânsul o importanţă decisivă. Din moment ce acum nu mai realiza nimic, sentimentul personalităţii era salvat. Avea acum o plasă de salvare, ca acrobaţii de la circuri, putând scăpa de critică. Se putea consola cu ideea că este bolnav, că un destin misterios îl făcuse incapabil.</p>
                  <p rend="justify">Recunoaştem în această atitudine, care nu-i îngăduie omului să se expună riscurilor, o altă formă a vanităţii. Ea îl determină să facă un viraj, exact în momentul în care era pe cale să treacă printr-o încercare care să-i ateste aptitudinile. El se gândeşte în primul rând la prestigiul pe care un eşec l-ar face pierdut şi începe a se îndoi de capacităţile sale. Iată secretul celor care nu-şi pot asuma riscul unei decizii.</p>
                  <p rend="justify">Acestei categorii de oameni îi aparţine pacientul nostru. Din cele relatate de dânsul reiese că a fost de fapt întotdeauna aşa. De fiecare dată când i se impunea să ia o hotărâre, dădea înapoi, oscila.</p>
                  <p rend="justify">Pentru noi cei preocupaţi de studierea liniei directoare a demersurilor unui om aceasta nu înseamnă altceva decât a recurge la frâne, la stagnare.</p>
                  <p rend="justify">El era cel mai mare şi singurul băiat într-o casă cu patru fete şi, de asemenea, singurul sortit să studieze, capul luminat al familiei, ca să spunem aşa, în care se puseseră mari speranţe. Tatăl său nu încetase deloc să-i aţâţe ambiţia, prorocindu-i ce va deveni, aşa că ajunsese repede să nu aibă decât un singur ţel în faţa ochilor: să-i întreacă pe toţi. Şi acum iată-1 cuprins de incertitudine, întrebându-se dacă va putea realiza toate cele ce îşi propusese. Vanitatea I-a silit să bată în retragere.</p>
                  <p rend="justify">Vedem cum, în dezvoltarea principiului ambiţiei, al vanităţii, zarurile cad de la sine, făcând impracticabil drumul. Vanitatea intră într-o contradicţie insolubilă cu sentimentul de comuniune, nime-rind într-o fundătură. Cu toate acestea, încă din copilărie, vanitoşii nu încetează să lupte împotriva sentimentului comuniunii sociale, încercând să-şi croiască o cale proprie. Ei seamănă cu omul care în întocmirea planului unui oraş se lasă ghidat de fantezie, ca apoi, colindând oraşul, să vrea să găsească fiecare edificiu acolo unde el I-a localizat pe planul său bizar. Fireşte că niciodată el nu găseşte ce doreşte şi învinuită este realitatea. Cam acesta este destinul omului vanitos, plin de ciudăţenii. În toate relaţiile sale cu semenii el încearcă să-şi impună principiul, fie cu de-a sila, fie prin viclenie şi şiretlic.</p>
                  <p rend="justify">El pândeşte mereu să-i prindă pe alţii cu ocaua mică şi să le demonstreze că au greşit. Este fericit când reuşeşte să arate – cel puţin să şi-o arate sieşi – că este mai deştept sau mai bun decât alţii, în timp ce aceştia din urmă nu prea iau seama şi acceptă această luptă intermitentă, care duce ba la victoria vanitosului, ba la înfrângerea lui, dar care niciodată nu-i zdruncină credinţa în superioritatea şi dreptatea sa.</p>
                  <p rend="justify">Artificii ieftine. În felul acesta oricine îşi poate închipui ceea ce îi place. Se poate întâmpla, ca în cazul în care I-am expus mai sus, ca un om să-şi abandoneze deodată studiile obligatorii, să renunţe la a se supune înţelepciunii unei cărţi sau chiar la un examen prin care trebuie să se verifice adevărata stare a capacităţilor sale, devenind pe deplin conştient de mediocritatea sa. Din perspectiva falsă din care priveşte el lucrurile, situaţia capătă proporţii exagerate, totul îi apare ca şi cum întreaga fericire a vieţii sale şi întreaga valoare ar fi puse în joc. De aici acea tensiune implacabilă, pe care nimeni n-ar fi în stare s-o suporte.</p>
                  <p rend="justify">Orice altă confruntare capătă pentru dânsul proporţiile unui eveniment deosebit. Fiecare alocuţiune, fiece cuvânt sunt interpretate sau evaluate de dânsul din punctul de vedere al propriului său triumf sau al propriei sale înfrângeri. Este o luptă nesfârşită care, fireşte, se duce în tiparul de viaţă fixat de vanitate, de ambiţie şi orgoliu, vanitosul întâmpinând în permanenţă noi dificultăţi, pe când adevăratele bucurii ale vieţii îi sunt răpite. Pentru că aceste bucurii nu le poţi avea decât dacă răspunzi afirmativ condiţiilor pe care ţi le oferă viaţa. Dar când cineva procedează de-a-ndoaselea, barându-şi calea spre bucurie şi fericire, va constata că tot ceea ce pentru alţii înseamnă satisfacţie şi succes în viaţă, lui îi este refuzat.</p>
                  <p rend="justify">Pe fondul sentimentului său de grandoare va reuşi, în cel mai bun caz, să obţină superioritatea asupra celorlalţi doar în vis, pe plan imaginar, dar niciodată şi în nici un fel în realitate. Chiar dacă ar reuşi vreodată, s-ar găsi destui oameni care să se amuze pe această temă, contestându-i valoarea. Nimic de făcut în această privinţă, pentru că nimeni nu poate fi constrâns să recunoască superioritatea cuiva. Îi rămâne doar propria sa judecată despre sine însuşi, obscură şi absolut incertă. Având asemenea pretenţii, este greu să obţii succese reale sau să le fii de folos semenilor. Nici un om nu ieste biruitor în felul acesta, ci constituie ţinta atacurilor şi este în permanenţă expus riscului de a fi doborât. Este ca şi când omul acesta ar fi obligat să pară mereu măreţ şi superior.</p>
                  <p rend="justify">Altfel stau lucrurile atunci când valoarea unui om se legitimea-ză prin utilitatea pentru ceilalţi. În acest caz valoarea sa se impune în chip firesc, şi chiar dacă este contestată, contestaţia nu stă în picioare. Persoana respectivă poate fi absolut liniştită, pentru că nu a mizat totul pe cartea vanităţii sale. Esenţială pentru vanitos este orientarea egocentrică, permanenta încercare de a-şi înălţa propria personalitate. Îi stă în caracter să rămână în expectativă şi să înhaţe tot ce poate fi înhăţat. Vanitosului i se opune tipul de om care demonstrează un sentiment de comuniune socială dezvoltat şi care de-a lungul vieţii îşi pune în forul său interior întrebarea: ce pot eu da? Vom recunoaşte numaidecât o enormă diferenţă de valoare.</p>
                  <p rend="justify">Ajungem astfel la o concepţie pe care popoarele au intuit-o cu toată certitudinea cu mii de ani în urmă şi pe care cuvântul biblic o exprimă după cum urmează: mai fericit cel ce dă, decât cel ce ia.</p>
                  <p rend="justify">Dacă medităm la sensul acestor cuvinte, care sunt expresia unei extrem de îndelungate experienţe a omenirii, recunoaştem că aici este vorba de o înclinaţie, anume înclinaţia de a da, de a sprijini, de a veni în ajutor, care aduce cu sine echilibrul, o armonie a vieţii psi hice care seamănă cu un dar al zeilor pentru cel care dă, pe când cel înclinat să ia rămâne în majoritatea cazurilor nesatisfăcut, veşnic frământat de gândul ce ar mai putea el lua ca să fie pe deplin fericit.</p>
                  <p rend="justify">Cum nu are niciodată ochi pentru nevoile altora şi cum fericirea lui este să constate că alţii sunt nefericiţi, în conştiinţa sa nu există loc pentru reconciliere şi pace. El doreşte ca toată lumea să se supună legilor inexorabile dictate de capriciul său, jinduieşte după un alt cer decât cel care ne este dat, vrea să gândim şi să simţim altfel. Într-un cuvânt, nemulţumirea şi lipsa sa de modestie sunt la fel de monstru-oase ca tot ce am găsit la el.</p>
                  <p rend="justify">Întâlnim la oameni şi alte forme de manifestare a vanităţii, cu totul exterioare şi primitive, ca la cei care se îmbracă în aşa fel încât să-şi dea importanţă sau ca la cei care exagerează, împopoţonân-du-se ca nişte filfizoni, voind să facă senzaţie, să strălucească, întocmai ca oamenii de mai de mult sau ca popoarele primitive care şi astăzi încearcă să se distingă în acest fel şi unde, de exemplu, un primitiv oarecare o va face pe grozavul purtând în păr o pană lungă cât toate zilele. Există o mulţime de oameni pentru care cea mai înaltă satisfacţie este să se îmbrace totdeauna frumos, după ultima modă. Efigiile şi diferitele bijuterii pe care le poartă aceşti oameni dezvăluie, de asemenea, vanitatea lor; la fel, de pildă, devizele pline de ifos, emblemele belicoase sau armele, care la primitivi erau destinate să-i bage în sperieţi pe duşman. Sau figurile cu semnificaţie erotică, îndeosebi la bărbaţi, ori desene, cum sunt tatuajele etc, care îi încântă pe frivoli.</p>
                  <p rend="justify">Toate acestea îi fac să simtă o ambiţie nemăsurată, o voinţă de a se impune, fie şi prin neruşinare. Pentru că unii oameni cred că o astfel de comportare impudică le conferă măreţie şi superioritate.</p>
                  <p rend="justify">Alţii au această senzaţie atunci când se arată duri, insensibili, in-flexibili sau impenetrabili. Uneori aceasta poate să nu fie decât o aparenţă, pe când în realitate aceşti oameni sunt mai mult emotivi decât brutali şi de un cavalerism grobian. Îndeosebi la băieţi întâlnim adesea un soi de insensibilitate, o atitudine ostilă faţă de manifestările generate de sentimentul de comuniune socială. Cel mai rău lucru pe care I-am putea face ar fi să apelăm la sentimente în cazul oamenilor stăpâniţi de o astfel de vanitate şi care cu dragă inimă îi fac pe ceilalţi să sufere. Ar fi să nu facem decât să-i întărâtăm să-şi intensifice şi mai mult atitudinea respectivă. În asemenea cazuri vedem de obicei pe câte cineva, de exemplu părinţii, intervenind cu rugăminţi, invocând propria lor durere în faţa unei fiinţe care în faţa durerii altuia nu face decât să aibă sentimentul superiorităţii sale.</p>
                  <p rend="justify">Am şi arătat că vanităţii îi place să se deghizeze. Spre a-i putea domina pe alţii, vanitoşii sunt nevoiţi să-i atragă în plasa lor, să-i fascineze. Să nu ne lăsăm deci imediat captaţi şi induşi în eroare de amabilitatea, de gesturile amicale şi de avansurile unui om, pentru că deodată se poate vădi că sub această mască avem de-a face cu un agresiv care se străduieşte să le impună celorlalţi voinţa sa. Căci prima fază a unei asemenea bătălii constă tocmai în a-i da adversarului iluzia securităţii şi în a-i îmbrobodi atât de bine încât acesta să renunţe la orice spirit de prevedere. În această primă fază, a abordării prieteneşti, poţi fi lesne tentat să crezi că ai de-a face cu un om animat de sentimentul comuniunii sociale. Dar actul al doilea, care urmează, ne arată că ne-am înşelat. Sunt oameni despre care se spune, pe bună dreptate, că decepţionează, că au două suflete. De fapt au unul singur, care la început se arată amabil, iar în continuare belicos. Această atitudine iniţial ademenitoare, insinuantă, poate merge atât de departe încât să devină un fel de capcană de suflete.</p>
                  <p rend="justify">Aceşti oameni lasă impresia unui spirit de sacrificiu nemaipomenit, care aproape de la sine îi poate duce la triumf. Ei pot să peroreze pe tema celui mai pur umanitarism şi aparent să-i ilustreze prin fapte.</p>
                  <p rend="justify">Dar de cele mai multe ori o vor face într-o manieră atât de demon-strativă încât un cunoscător de oameni va fi prevăzător. Un specialist italian în psihologie criminalistă spune: „Când atitudinea ideală a unui om depăşeşte o anumită măsură, când bunătatea şi omenia sa iau forme surprinzătoare, este cazul să fim cu totul bănuitori”. Fi-reşte că se cuvine să tratăm cu prudenţă această interpretare, dar nu se poate să nu recunoaştem că ea este întemeiată din punct de vedere teoretic şi practic. Şi Goethe îmbrăţişează această concepţie în una din epigramele sale veneţiene, unde spune: „La treizeci de ani orice entuziast mă răstigneşte.</p>
                  <p rend="justify">Dar de îndată ce lumea o cunoşti, escrocul nu ţi se mai pare un şugubăţ”.</p>
                  <p rend="justify">În general, acest tip de om va fi, de cele mai multe ori, lesne de recunoscut. Nu ne plac linguşelile, ele sunt respingătoare şi ne punem repede în gardă faţă de cei care le practică. Ambiţioşii ar trebui mai degrabă consiliaţi să nu mai recurgă la asemenea mijloace.</p>
                  <p rend="justify">Cunoaştem, din prima parte a cărţii, situaţiile care pot conduce la eşecuri în dezvoltarea psihică. Dificultăţile de ordin pedagogic constau în aceea că, în asemenea cazuri, avem de-a face cu copii care au o atitudine agresivă faţa de cei din jurul lor. Dacă educatorul îşi cunoaşte îndatoririle sale, întemeiate pe logica vieţii, nu avem posibilitatea să facem obligatorie şi pentru copil această logică.</p>
                  <p rend="justify">Singura soluţie ar fi să evităm pe cât posibil situaţia conflictuală, cel mai bun lucru fiind acela de a-i trata pe copil nu ca obiect, ci ca subiect, ca pe un semen cu drepturi absolut egale, ca pe un camarad.</p>
                  <p rend="justify">Atunci nu s-ar mai întâmpla atât de uşor ca, datorită unui sentiment de oprimare şi retractilitate, copiii să adopte o poziţie agresivă, care în societatea noastră generează în chip automat o falsă ambiţie care, la rându-i, se amestecă în proporţii diferite în toate gândurile, acţiunile şi trăsăturile noastre de caracter, determinând de regulă o înăsprire a vieţii şi ducând uneori la cele mai grave complicaţii, la eşecuri şi chiar la prăbuşirea personalităţii.</p>
                  <p rend="justify">Fapt cât se poate de semnificativ, basmele, acele izvoare din care noi toţi extragem în primul rând cunoştinţe despre om, ne oferă o mulţime de exemple care ne arată ce este vanitatea şi ce primejdii ascunde ea. Se cuvine să menţionăm aici în mod deosebit un basm care ne înfăţişează într-o manieră dramatică manifestarea nestăpânită a vanităţii şi prăbuşirea care îi urmează în mod automat. Este basmul lui Andersen intitulat Urciorul cu oţet. Un pescar aruncă înapoi în apă un peşte şi acesta, în semn de recunoştinţă, îi îngăduie pescarului să-şi exprime o dorinţă. Dorinţa i se împlineşte. Dar nevasta pescarului, o ambiţioasă veşnic nemulţumită, vrea să fie ba contesă, ba regină, şi chiar Dumnezeu, trimiţându-şi mereu bărbatul la peşte care, la urmă, exasperat de ultima dorinţă, nici nu mai vrea să audă de pescar.</p>
                  <p rend="justify">Evoluţia ambiţiei nu cunoaşte limite. Este interesant de observat cum, atât în basme, cât şi în realitate, în viaţa psihică înfierbân tată a vanitosului, ascensiunea aspiraţiei către putere poate ajunge până la idealul identificării cu divinitatea. Nu trebuie să căutăm prea îndelung ca să descoperim că un asemenea om – cum se întâmplă în cazurile cele mai grave – se comportă ca şi cum ar fi Dumnezeu sau i-ar ţine acestuia locul, fie concepe deziderate şi îşi fixează scopuri a căror realizare ar urma să-i transforme într-un zeu. Acest fenomen, al aspiraţiei la similitudinea cu Dumnezeu, este punctul extrem al tendinţei de a depăşi limitele propriei personalităţi. În zilele noastre faptul este deosebit de frecvent şi de manifest. Toate aspiraţiile şi interesele care se grupează în jurul spiritismului şi telepatiei trădează oameni nerăbdători să iasă din limitele condiţiei umane, care îşi atribuie puteri pe care oamenii nu le au, care vor să se ridice uneori deasupra timpului, ca, de exemplu, atunci când încearcă, dincolo de timp şi spaţiu, să intre în legătură cu spiritele celor morţi. Dacă aprofundam investigaţiile noastre, constatăm că o bună parte dintre oameni înclină să-şi asigure cel puţin un locşor lângă Dumnezeu. Există încă un mare număr de şcoli în care educaţia are drept ideal să-i facă pe om asemenea lui Dumnezeu. Acesta era, odinioară, idealul suprem al educaţiei religioase. Nu ne poate decât îngrozi ceea ce a rezultat de pe urma unei astfel de educaţii şi se impune să căutăm un ideal mai omenesc. Este însă uşor de înţeles că tendinţa cu pricina are rădăcini adânci în fiinţa umană. Făcând abstracţie de temeiurile psihologice, un rol important îl are aici faptul că o mare parte din omenire îşi trage primele sale cunoştinţe despre esenţa omului din acele cuvinte ale Bibliei care spun că omul a fost creat „după chipul lui Dumnezeu”, ceea ce lasă în sufletul copilului o impresie puternică şi adesea plină de grele urmări. Fi-reşte că Biblia este o operă superbă care, de îndată ce cineva şi-a maturizat înţelegerea, va fi citită cu admiraţie. Dar dacă vrem să le-o facem cunoscută copiilor, atunci trebuie să le oferim cel puţin un comentariu adecvat, prin care să-i învăţăm să fie modeşti, să nu-şi atribuie nici un fel de forţă magică şi să nu creadă că totul şi toate li se pot supune pentru că ei ar fi, chipurile, creaţi după chipul lui Dumnezeu.</p>
                  <p rend="justify">Înrudit îndeaproape cu această sete de divinizare şi foarte răspândit este idealul descris în basmul Ţara trântorilor, unde toate dorinţele ajung să se îndeplinească. Desigur, copiii nu cred aproape niciodată că asemenea imagini de poveste ar reprezenta realitatea.</p>
                  <p rend="justify">Dar dacă ne gândim la interesul nemărginit al copiilor pentru magie, este în afară de orice îndoială că ei vor fi cel puţin ispitiţi să explo-reze mai profund în această direcţie. Ideea magiei şi a influenţelor magice asupra altora este foarte puternică şi adesea nu e abandonată nici la adânci bătrâneţe. Într-un fel, poate că nici un om nu este scutit de asemenea idei. Mă gândesc, de pildă, la credinţa unora că femeia ar exercita o influenţă magică asupra bărbatului. Se mai găsesc încă destui bărbaţi care se comportă în aşa fel de parcă s-ar afla sub înrâurirea puterilor magice ale partenerei lor de viaţă1. Aceasta ne aminteşte de vremea când această credinţă era încă mult mai răspândită, când, sub cele mai neînsemnate pretexte, o femeie risca să fie acuzată că este vrăjitoare sau zripţuroaică, ceea ce a făcut ca Europa întreagă să trăiască un coşmar ce a lăsat urme adânci în istoria sa.</p>
                  <p rend="justify">Căci dacă ne gândim că un milion de femei au căzut jertfă acestei iluzii, atunci nu putem vorbi pur şi simplu de rătăciri lipsite de importanţă, ci le putem compara doar cu procesele Inchiziţiei sau cu războiul mondial.</p>
                  <p rend="justify">Pe urmele aspiraţiei de a fi asemenea lui Dumnezeu, întâlnim fenomenul satisfacerii trebuinţeireligioaseântr-un mod abuziv, prin care se caută mulţumirea propriei vanităţi. Să ne gândim cât de important este, de exemplu, pentru un om care a suferit un dezastru sufletescsă se poată izola, situându-se deasupra celorlalţi, luând contact cu Dumnezeul său, dialogând cu el, capabil fiind ca, prin acte pioase şi prin rugăciuni, să orienteze voinţa divină pe căile dictate de propria necesitate, putând sta cu Dumnezeu între patru ochi şi simţindu-se astfel în intimitatea lui. Uneori asemenea manifestări se află foarte departe de ceea ce putem numi religiozitate autentică, producând o impresie de patologic. Aşa sunt cei care, de exemplu, declară că nu pot adormi dacă nu au rostit o rugăciune oarecare; căci dacă n-ar face-o, s-ar putea întâmpla ca pe unul de-ai săi aflat departe să-i pască o nenorocire. Înţelegem sensul acestei pălăvrăgeli goale numai dacă avem în vedere negativul unei atare comunicări: dacă îmi rostesc formula, nimic nu i se poate întâmpla.</p>
                  <p rend="justify">Este calea pe care un individ poate ajunge lesne să aibă sentimentul propriei sale dimensiuni magice. Pentru că el crede că de fapt a reuşit să împiedice în timp util o nenorocire care îl pândea pe cineva!</p>
                  <p rend="justify">Se poate constata că şi în reveriile lor asemenea oameni depăşesc orice limită umană. Ni se dezvăluie gesturi inutile, acţiuni care nu determină nici o schimbare în natura lucrurilor, ci se constituie doar în planul imaginaţiei, împiedicându-1 pe autorul lor să se acomodeze cu realitatea.</p>
                  <p rend="justify">În civilizaţia noastră un lucru îndeplineşte un rol pe care, desigur, nu de puţine ori îl putem percepe ca magic. Este vorba de bani. Mulţi cred că având bani poţi face totul şi nu este de mirare că ambiţioşii şi vanitoşii sunt preocupaţi, într-un fel sau altul, de bani şi avere. Aproape că s-ar putea crede că setea de proprietate se întemeiază pe factori patologici sau rasiali. În realitate nu avem de-a face decât cu fenomenul vanităţii, care îl face pe un individ să adune tot mai mult, pentru a avea în mână ceva din acea mult dorită putere magică şi, prin aceasta, să se simtă superior. Unul din acei bogătaşi care, deşi dispunea, propriu-zis, de destulă avere, continua să alerge după bani, după un început de confuzie mentală a sfârşit prin a mărturisi: „Da, ştiţi, aceasta este tocmai puterea, care ne ademeneşte fără încetare”. Omul acesta a reuşit să-şi conştientizeze comportamentul, dar mulţi nici nu îndrăznesc să privească înăuntrul lor.</p>
                  <p rend="justify">Posesiunea puterii este azi atât de strâns legată de bani şi avere, încât multora setea de bogăţie şi de proprietate li se pare naturală, neobservând că o mulţime din cei care vânează banii nu sunt puşi în mişcare de nimic altceva decât de vanitatea lor.</p>
                  <p rend="justify">Să prezentăm, în încheiere, încă un caz, în care vom reîntâlni toate acele detalii care ne sunt cunoscute şi care, în acelaşi timp, ne va permite să examinăm mai îndeaproape şi să înţelegem un alt fenomen care joacă un rol important în ceea ce priveşte vanitatea, anume starea de decădere. Este vorba de o pereche de fraţi; fratele mai mic trecea drept incapabil, pe când sora sa avea faima unei dotări dintre cele mai strălucite. Cum fratele nu a mai putut susţine concurenţa cu ea, a abandonat cursa. Încă de la început el a fost desconsiderat şi, deşi acum se încerca să i se netezească drumul, asupra sa apăsa greaua povară de a şti că probabil este un incapabil.</p>
                  <p rend="justify">Din copilărie i se tot repetase că sora sa putea învinge cu uşurinţă dificultăţile vieţii, în timp ce el era sortit să facă doar lucruri neîn semnate. Dată fiind poziţia mai avantajoasă a surorii sale, lui i s-a dat iluzia unei insuficienţe, care nu i se potrivea deloc. Cu această stare de spirit împovărătoare a început şcoala, unde a evoluat ca un copil orientat spre pesimism, care încerca să evite cu orice preţ dezvăluirea incapacităţii sale. Pe măsură ce anii treceau, creştea în el dorinţa de a nu fi luat drept un prostănac, ci de a fi tratat ca om matur. Încă de pe la 14 ani căuta adesea să fie în compania adulţilor.</p>
                  <p rend="justify">Un profund sentiment de inferioritate îl îmboldea mereu să se între-be cum să procedeze ca să poată juca de-acum rolul unui domn mare. Într-o zi paşii I-au dus în lumea prostituţiei, pe care de atunci n-a mai părăsit-o. Cum aceasta era legată de mari cheltuieli şi cum grandomania nu-i îngăduia să ceară bani de la tatăl său, el a ajuns până acolo încât să pândească ocazia de a şterpeli banii de care avea nevoie. Aceste furturi nu-i pricinuiau nici o remuşcare pentru că, după cum declara, i se părea că procedează ca un bărbat în toată firea, care are la dispoziţie casa de bani a tatălui său. Această situaţie a durat până în ziua în care, la şcoală, s-a văzut ameninţat de un grav eşec. A-I suferi, ar fi fost o dovadă a incapacităţii sale, ceea ce în nici un caz nu putea admite. Iată ce curs au luat lucrurile. El avu brusc mustrări de conştiinţă, care au sfârşit prin a-i încolţi atât de tare încât I-au împiedicat cu totul să mai studieze. Prin aceasta situaţia i s-a atenuat. Căci dacă s-ar fi întâmplat să cadă la examene, avea o scuză atât pentru sine cât şi pentru alţii, mustrările de conştiinţă torturându-1 în aşa măsură încât oricine s-ar fi aflat într-o astfel de situaţie nu se putea să nu eşueze. Ceea ce îl împiedica, de asemenea, să studieze era o pronunţată stare de distracţie, care îl constrângea în permanenţă să se gândească la altceva. Aşa s-a scurs ziua şi a venit noaptea şi, obosit, s-a dus la culcare, împăcat în conştiinţa sa că a vrut să studieze, pe când, în realitate, nu se interesase deloc de îndatoririle sale. Ceea ce a urmat, I-a ajutat să-şi joace mai departe rolul. A trebuit să se scoale cu noaptea-n cap, aşa încât toată ziua a fost somnoros şi obosit, incapabil să-şi concentreze atenţia. Unui om în asemenea stare, gândea el, nu i se putea pretinde să concureze cu sora mai destoinică. Nu incapacitatea sa era de vină, ci împrejurările fatale, căinţa sa, remuşcările care îi răpiseră liniştea. El era astfel înarmat pentru orice eventualitate, apărat din toate părţile, nimic nu i se putea întâmpla. Dacă eşua, avea circumstanţe atenuante şi W nimănui nu-i era îngăduit să afirme că el ar fi incapabil. Iar dacă reuşea, ar fi fost o dovadă a aptitudinilor pe care nu voiau să i le recunoască.</p>
                  <p rend="justify">La asemenea acrobaţii îl instigă pe om vanitatea. Vedem din acest caz până unde poate ajunge omul, riscând să decadă, numai pentru a evita descoperirea unei aşa-zise incapacităţi, poate inexistentă. Asemenea complicaţii şi viraje aduc ambiţia şi vanitatea în viaţa unui om, răpindu-i candoarea şi plăcerile cu adevărat omeneşti, bucuria de a trăi şi fericirea. Privind lucrurile mai îndeaproape, găsim că îndărătul acestor rătăciri nu stă nimic altceva decât o banală greşeală.</p>
               </div>
               <div type="div3" rend="P7">
                  <head>2. GELOZIA. </head>
                  <p rend="justify">O trăsătură de caracter care se impune atenţiei noastre prin extraordinara sa frecvenţă este gelozia. De gelozie nu este vorba doar în relaţiile erotice, ci o întâlnim în toate celelalte relaţii umane, îndeosebi în copilărie, când unul dintre copii, spre a se ridica deasupra fraţilor şi surorilor sale, concomitent cu ambiţia îşi va manifesta şi gelozia, atestând cu aceasta o poziţie ostilă, belicoasă. Din sentimentul de a fi desconsiderat, neglijat, el dezvoltă o altă formă a ambiţiei, gelozia, trăsătură care adesea persistă la omul respectiv de-a lungul întregii sale vieţi.</p>
                  <p rend="justify">La copii gelozia este de găsit aproape întotdeauna, mai ales când se naşte un altul mai mic, asupra căruia se îndreaptă mai mult atenţia părinţilor, aşa încât copilul mai mare apare ca un rege detro-nat. Devin lesne geloşi îndeosebi acei copii care de la început s-au bucurat de o afecţiune confortabilă. Până unde poate merge un copil în această direcţie, ne-o arată cazul-limită al unei fetiţe care, la cei opt ani ai ei, săvârşise trei omoruri.</p>
                  <p rend="justify">Era un copil cu un anumit grad de arieraţie, cu o constituţie destul de firavă ca să fie scutită de orice efort fizic, aşa încât se afla într-o situaţie relativ favorabilă. Această situaţie s-a schimbat brusc când, ea împlinind şase ani, în familie s-a născut o altă fetiţă. În ea s-a petrecut atunci o transformare radicală şi a început să-şi urmărească surioara cu o ură turbată. Părinţii, dezorientaţi, au ales calea severităţii, aplicându-i corecţii copilului pentru fiecare greşeală, într-o zi s-a întâmplat că în pârăul care curgea pe lângă sat să fie găsită o fetiţă moartă. În puţine zile cazul s-a repetat, pentru ca, în sfârşit, geloasa să fie prinsă asupra faptului, pe când arunca în apă o altă fetiţă. Ea şi-a mărturisit crimele, a fost pusă sub observaţie într-un azil de alienaţi şi, în final, predată unei case de reeducare.</p>
                  <p rend="justify">Aşadar, gelozia acestei fete se transferase de la sora ei mai mică la toate fetiţele de aceeaşi vârstă. S-a stabilit că ea nu manifesta nici un fel de ostilitate faţă de băieţi. Era ca şi cum în fetiţele omorâte ea vedea imaginea surorii sale şi, omorându-le, îşi satisfăcea setea de răzbunare pentru umilinţa de care avusese parte.</p>
                  <p rend="justify">Încă şi mai uşor se pot trezi manifestări de gelozie în familiile cu copii de ambele sexe. După cum este cunoscut, societatea noastră nu este prea ispititoare pentru o fată, care se poate revolta uşor văzând că, aşa cum se obişnuieşte astăzi, venirea pe lume a unui băiat este salutată cu o bucurie deosebită, el fiind tratat cu mai multă grijă şi dragoste şi având tot felul de alte avantaje, de care fetele se văd lipsite.</p>
                  <p rend="justify">Dintr-o asemenea stare de lucruri nu rezultă, fireşte, în mod necesar o puternică ostilitate. Se poate întâmpla ca sora mai mare să aibă o mare afecţiune pentru frăţiorul ei şi să se îngrijească de el ca o mamă, ceea ce însă, din punct de vedere psihologic, nu diferă de primul caz. Când o soră mai mare adoptă o atitudine maternă faţă de fratele mai mic, înseamnă că ea se situează pe o poziţie de superioritate, făcând totul după bunul ei plac. O situaţie periculoasă a fost transformată în una avantajoasă.</p>
                  <p rend="justify">O altă formă larg răspândită a acestui tip de relaţii, care pot să genereze manifestări de gelozie, este rivalitatea excesivă dintre fraţi şi surori. Fata, impulsionată de sentimentul că este desconsiderată, nu rareori reuşeşte ca, prin hărnicie şi voinţă, să-şi depăşească fratele, adesea în complicitate cu natura care-i vine în ajutor, pentru că este ştiut că la pubertate fetele se dezvoltă mult mai rapid decât băieţii, atât din punct de vedere corporal cât şi spiritual, pentru ca ulterior această diferenţă să dispară treptat.</p>
                  <p rend="justify">Gelozia se manifestă în forme din cele mai diferite. O recunoaştem în trăsături ca suspiciunea, înclinaţia de a spiona, de a se lua la întrecere, precum şi în permanentă teamă de a nu se vedea desconsiderat. Care formă va predomina, depinde de pregătirea de care s-a beneficiat până atunci în ceea ce priveşte viaţa socială. Poate exista o gelozie care se mistuie pe sine sau una care se revarsă într-o comportare temerară, energică. La femeia înclinată să joace tare se poate manifesta în încercarea de a-şi doborî rivalul sau în stăruinţa de a-i încătuşa, de a-i îngrădi libertatea, de a-i impune dominaţia ei.</p>
                  <p rend="justify">O metodă preferată de cei geloşi este aceea de a le fixa reguli de conduită partenerilor. Urmând o linie psihică proprie, ei le impun celorlalţi o lege a iubirii, de exemplu, izolându-i de lume, prescri-indu-le unde şi ce să privească, ce şi cum să facă, orientându-le întreaga gândire. Gelozia poate de asemenea să-şi servească scopul denigrându-1 pe celălalt, făcându-i reproşuri etc. O admirabilă descriere a acestui comportament găsim în romanul Netocika Nezvanova de Dostoevski, unde un bărbat ajunge în acest fel să-şi oprime soţia, instaurând o dominaţie absolută asupra ei.</p>
                  <p rend="justify">Gelozia este, prin urmare, o formă particulară a aspiraţiei spre putere.</p>
               </div>
               <div type="div3" rend="P7">
                  <head>3. INVIDIA. </head>
                  <p rend="justify">Ca trăsătură de caracter, invidia este indisolubil legată de aspiraţia către putere şi superioritate. Distanţa care îl desparte pe om de ţelul său supraomenesc devine pentru dânsul perceptibilă, după cum este ştiut, sub forma unui sentiment de inferioritate.</p>
                  <p rend="justify">Acesta îl apasă şi-i preocupă în aşa măsură încât, având în vedere atitudinea şi modul său de viaţă, ai impresia că omul acesta este încă departe de ţelul său. Autoevaluându-se cu zgârcenie şi fiind mereu nesatisfăcut, el ajunge de cele mai multe ori în situaţia de a se compara cu alţii, de a măsura succesele altora, simţindu-se frustrat. Poate proceda în felul acesta şi în cazul în care el este cel care are mai mult decât alţii. Toate aceste forme de manifestare ale sentimentului frustrării sunt semne ale unei vanităţi mascate, nesatisfăcute, ale voinţei de a avea mereu mai mult, de a avea totul2. Desigur că asemenea oameni nu declară că ei ar vrea să aibă totul, pentru că de obicei instanţa sentimentului de comuniune socială interzice o astfel de mentalitate, dar în fapt ei procedează ca şi cum ar voi să aibă totul.</p>
                  <p rend="justify">Se înţelege că sentimentul invidiei, exprimat prin această permanentă evaluare a situaţiei proprii în raport cu succesele altora, nu poate favoriza posibilităţile de a fi fericit. Dar oricât de respingătoare sunt manifestările de invidie dacă le privim prin prisma sentimentului de comuniune socială, oricât de antipatică este în general invidia, sunt puţini oamenii capabili să nu o manifeste într-un fel oarecare. Trebuie să recunoaştem că nimeni dintre noi nu este scutit de atari manifestări. Sigur că în şuvoiul vieţii lucrul acesta nu transpare în chip desluşit. Dar când omul suferă şi se simte asuprit, când vede că îi lipsesc banii, alimentele, îmbrăcămintea, căldura, când perspectiva sa asupra viitorului se îngustează şi nu vede nici o ieşire din situaţia sa critică, atunci este de înţeles că omenirea de azi, care se află abia la începutul unei civilizaţii veritabile, dă curs unor manifestări de invidie, chiar dacă morala şi religia le interzic. Aşa interpretăm invidia celor neavuţi. Pentru a o considera de neînţeles, ar trebui să se demonstreze că alţi oameni, puşi în aceeaşi situaţie, nu ar manifesta invidie. Deci se impune să conchidem că, dată fiind structura psihică actuală a omului, trebuie să ţinem seama de acest factor. Este inevitabil ca invidia să izbucnească, fie la indivizi, fie la mase, din moment ce ea este determinată de sărăcie. Cu toate că nu putem încuviinţa formele respingătoare ale invidiei, trebuie să spunem că nu cunoaştem nici un mijloc de a elimina, în asemenea cazuri, invidia şi ura care adesea i se asociază. Se cuvine să fie absolut clar pentru oricine trăieşte în societatea noastră că asemenea impulsuri nu trebuie puse la încercare, că nu trebuie provocate, că se impune să avem destul tact pentru a nu le întărâta şi accentua atunci când îşi fac apariţia. Deşi acest mod de a proceda nu înseamnă o îmbunătăţire a stării de lucruri existente, este minimum pe care îl putem cere unui om: să nu facă paradă de superioritatea sa momentană faţă de ceilalţi, deoarece lucrul acesta ar putea să-i lezeze.</p>
                  <p rend="justify">Această trăsătură de caracter ne face să vedem legătura indisolubilă dintre individ şi colectivitate. Nimeni nu se poate evidenţia în afara societăţii şi nimeni nu-şi poate extinde puterea asupra altora fără ca în acelaşi timp, de partea opusă, să nu se trezească forţe care să-i contracareze iniţiativele. Invidia ne împinge la acţiuni şi la măsuri care ţintesc la stabilirea egalităţii, a echivalenţei între oameni. Suntem astfel în măsură ca, pe cale raţională, precum şi intui tiv, să formulăm o axiomă a societăţii omeneşti, care nu poate fi ştirbită fără ca altundeva să se pună imediat în mişcare forţe contra-re. Această axiomă este: să fie lege egalitatea a tot ce poartă chip omenesc.</p>
                  <p rend="justify">Expresia invidiei este uşor de recunoscut în mimică şi îndeosebi în privire. Manifestările individiei îşi găsesc de asemenea o expresie pe plan fiziologic, fapt care se traduce prin anumite locuţiuni. Se vorbeşte despre tenul galben sau despre paloarea invidiei, ceea ce înseamnă că sentimentul invidiei influenţează circulaţia noastră sanguină. Din punct de vedere organic aceasta corespunde unei contracţii periferice a vaselor capilare.</p>
                  <p rend="justify">Pe plan pedagogic, dat fiind că nu putem extirpa invidia din lumea aceasta, trebuie cel puţin să ne străduim să o facem utilă din punct de vedere general, să încercăm să o canalizăm în aşa fel încât, fără ca viaţa psihică să sufere mari zguduiri, ea să poată deveni rodnică. Lucrul acesta reuşeşte atât pentru indivizi cât şi pentru mase.</p>
                  <p rend="justify">Pe plan individual, va trebui să căutăm să le oferim copiilor posibilitatea unor activităţi care să le determine ridicarea conştiinţei de sine.</p>
                  <p rend="justify">În viaţa popoarelor cu greu se poate face altceva decât în cazul celor ce se simt umiliţi şi care poate, de asemenea, privesc cu infructuoasă invidie cum îşi ridică bunăstarea alte popoare, calea de urmat fiind aceea de a facilita valorificarea forţelor neutilizate. Un om veşnic invidios este nefolositor pentru viaţa în comun. El se va arăta mereu dornic să pună mâna pe ce este al altuia, să-i denigreze într-un fel oarecare, să-i pună beţe în roate, după cum va înclina să invoce pretexte pentru reuşitele sale şi să aducă altora acuzaţii. El ne oferă imaginea unui luptător, a unui stricător de chef, a unui om prea puţin apt să întreţină relaţii cu semenii şi care nu este pregătit să se facă util pentru viaţa în comun. Cum nu-şi dă osteneala să se transpună în sufletul altora, el nu este niciodată un bun cunoscător de oameni şi îi va jigni pe aceştia cu judecăţile sale. Nu se va arăta mişcat când un altul suferă de pe urma felului său de a acţiona. Invidia îl poate duce până acolo pe un om încât să simtă o anumită satisfacţie în cazul că aproapele său este în suferinţă.</p>
               </div>
               <div type="div3" rend="P7">
                  <head>4. AVARIŢIA. </head>
                  <p rend="justify">Înrudită strâns cu invidia şi de cele mai multe ori asociată cu ea este avariţia. Nu ne gândim doar la acele forme de zgârcenie care se limitează la adunarea de bani, ci la acea formă generală care, în esenţă, se exprimă în faptul că cineva nu este preocupat să-i facă altuia vreo bucurie, că pregetă să se jertfească pentru colectivitate sau pentru o anumită persoană, că ridică în jurul său un fel de zid, numai pentru a fi sigur de bietele sale comori.</p>
                  <p rend="justify">Recunoaştem aici cu uşurinţă afinitatea cu ambiţia şi cu vanitatea, pe de o parte, precum şi cu invidia, pe de altă parte. Nu vom exagera dacă vom afirma că toate aceste trăsături de caracter există la om simultan, aşa încât cineva nu trebuie să treacă drept un ghicitor de gânduri dacă, stabilind existenţa unei anumite însuşiri, va susţine că sunt prezente şi celelalte.</p>
                  <p rend="justify">Omul civilizat al zilelor noastre dă la iveală cel puţin câteva aspecte ale avariţiei. El poate cel mult să o tăinuiască sau să o disi-muleze în spatele unei generozităţi duse până la extrem, care pesemne că nu este altceva decât o pomană, o încercare destinată ca prin gesturi generoase să exalte sentimentul propriei sale personalităţi, în detrimentul altor oameni. În anumite împrejurări, ca atunci când avariţia este pusă în slujba unor interese sociale determinate3, ea poate să pară chiar o însuşire valoroasă. Aşa este, de exemplu, în cazul în care un om îşi economiseşte timpul sau forţa sa de muncă şi prin aceasta, poate, realizează o operă măreaţă. Există în epoca contemporană o orientare, ştiinţifică şi morală, care aşază de-a dreptul în prim-plan această utilizare cu zgârcenie a timpului, cerând ca fiecare să procedeze „economic” cu timpul şi cu puterea de muncă (la fel cu „forţele de muncă”). Aceasta sună foarte frumos în teorie. Dar de îndată ce acest principiu este pus undeva în practică se poate vedea cum totul este aici pus exclusiv în serviciul aspiraţiei către putere şi superioritate. Cu acest principiu dobândit pe cale teoretică se va ajunge de cele mai multe ori doar la abuzuri, cei care folosesc cu zgârcenie timpul şi puterea de muncă încercând să pună pe umerii altora sarcinile ce le revin lor. Nu putem evalua şi preţui o astfel de concepţie decât în măsura în care ea este utilă obştei. Este un atribut propriu întregii dezvoltări a erei noastre tehnice să trateze omul ca pe o maşină şi să-i impună principii de viaţă care poate că îşi au într-o măsură oarecare justificarea în ceea ce priveşte tehnica, dar care, în ceea ce priveşte viaţa în comun a oamenilor, sunt în mod fatal dizolvante, generatoare de izolare şi frustrante. De aceea ar fi mai bine să orânduim în aşa fel lucrurile încât mai degrabă să dăm decât să economisim, principiu care nu trebuie denaturat, de care să nu ne permitem să abuzăm, lucru de altfel imposibil atunci când avem în vedere folosul semenilor.</p>
               </div>
               <div type="div3" rend="P7">
                  <head>5. URA. </head>
                  <p rend="justify">Nu rareori la oamenii agresivi descoperim trăsături specifice urii. Aceasta se întâlneşte adesea încă din copilărie, atingând uneori o mare intensitate, ca în accesele de furie, sau manifestându-se sub o formă mai blândă, ca în ranchiună. Firea unui om va fi foarte pătrunzător caracterizată prin această prismă şi se va câştiga foarte mult în evaluarea sa ştiindu-se până la ce punct este capabil de ură. Ura îi conferă o nuanţă individuală, caracteristică.</p>
                  <p rend="justify">Punctele de atac vizate de ură pot fi diferite. Ura se poate raporta la sarcinile pe care le are de îndeplinit un om, la o persoană, la un popor sau la o clasă socială, la celălalt sex sau la o rasă de oameni. Să nu uităm însă că manifestările de ură nu sunt totdeauna directe şi făţişe, ci se maschează uneori perfect, putând lua, de exemplu, forma mai rafinată a atitudinii critice. Poate lua, de asemenea, o formă atât de radicală încât omul să respingă orice integrare socială. Câteodată, ca sub lumina unui fulger, vedem până unde poate merge ura unui om. Este cazul unei paciente care relata cu ce bucurie citea ea, care era scutită de mobilizarea pe front, ştirile despre nemaipomenitele pierderi în oameni şi despre mutilările grave.</p>
                  <p rend="justify">Multe din aceste manifestări sunt de găsit în sfera crimei.</p>
                  <p rend="justify">Într-un grad mai moderat, fărădelegile capătă extindere în societate, dar fără a îmbrăca în mod necesar forme revoltătoare. Aşa se întâm-plă cu acea formă care trădează un sentiment de ură intensă, mizan-tropia. Există chiar orientări filosofice care sunt în aşa măsură pătrunse de ostilitate şi ură faţă de oameni încât se poate considera că au aceeaşi origine ca şi actele duşmănoase mult mai dure şi făţişe.</p>
                  <p rend="justify">În biografiile oamenilor mai importanţi vălul este uneori dat de-o parte, iar când Grillparzer, de exemplu, spunea o dată că în arta poetică se trăieşte furtunos cruzimea omului, trebuie să ne gândim mai puţin la un adevăr nestrămutat, ca acela exprimat de el, cât mai degrabă la faptul că într-un artist, care trebuie să se afle în relaţii strânse cu umanitatea, dacă vrea să fie capabil de realizări artistice, pot sălăşlui, între altele, sentimente de ură şi cruzime.</p>
                  <p rend="justify">Ramificaţiile sentimentului de ură sunt uimitor de numeroase.</p>
                  <p rend="justify">Nu le vom urmări însă aici, pentru că am merge prea departe prezentând toate raporturile cu ura de oameni a fiecărei trăsături de caracter luată izolat. Este uşor de dovedit că în special unele profesiuni nu pot fi îmbrăţişate fără o anumită ostilitate, ceea ce nu este tot una cu afirmaţia că nu ar putea fi exercitate fără o anumită ostilitate. Dimpotrivă, în momentul în care un individ înclinat spre mizantropie se hotărăşte să îmbrăţişeze o asemenea profesiune, de exemplu, cariera militară, date fiind organizarea de ansamblu, reprezentările legate de serviciul militar şi necesara solidaritate cu ceilalţi care fac aceeaşi carieră, toate manifestările de ostilitate se vor orienta în aşa fel încât cel puţin în aparenţă să se adapteze în cadrul comunităţii.</p>
                  <p rend="justify">O  formă de manifestare extrem de bine camuflată a sentimentului de ostilitate priveşte actele care aduc prejudicii unui om sau unei valori materiale, comise din imprudenţă, prin aceea că făptaşul pierde din vedere orice consideraţie impusă de sentimentul de comuniune socială. În jurisprudenţă are loc o amplă dezbatere pe această temă, dezbatere care până astăzi nu a adus nici o elucidare a problemei. Este de la sine înţeles că un delict din imprudenţă nu este tot una cu o crimă premeditată, că nu-i acelaşi lucru dacă cineva, de exemplu, pune neglijent un ghiveci de flori pe marginea ferestrei, aşa încât la cea mai mică trepidaţie acesta cade în capul unui trecător, sau dacă ghiveciul de flori este aruncat în capul trecătorului. Nu se poate însă să nu recunoaştem că actele unor oameni imprudenţi pot să aibă la bază aceeaşi ostilitate ca o crimă cu premeditare, acest mod neglijent de a acţiona oferindu-ne un punct de sprijin în înţelegerea unui om. Jurisprudenţă admite în acest caz circumstanţe atenuante, dat fiind că făptaşul nu a săvârşit actul cu un scop conştient. Este însă neîndoielnic că un act duşmănos în chip inconştient poate să aibă la bază acelaşi gând de ură ca şi un act de rea-credinţă săvârşit în mod conştient. În ambele cazuri avem de-a face cu oameni care dovedesc o carenţă a sentimentului de comuniune socială. Dacă luăm seama la jocurile copiilor, totdeauna putem observa că unii din ei nu sunt prea atenţi cu ceilalţi, concluzia pe deplin îndreptăţită fiind aceea că ei nu sunt oameni de omenie.</p>
                  <p rend="justify">Desigur că niciodată nu trebuie să ne grăbim cu aprecierile, ci să aşteptăm ca ipoteza să ne fie confirmată şi în alte împrejurări. Dar dacă de fiecare dată constatăm că participarea la joc a cutărui copil determină câte un incident nefericit, atunci se impune să spunem că acesta nu este înclinat să ţină cont de ceilalţi, că nu-i stă în caracter să aibă în vedere binele şi necazurile semenului.</p>
                  <p rend="justify">În această perspectivă, de multe ori merită să acordăm o atenţie deosebită vieţii noastre economice. Aceasta nu prea este dispusă să ne convingă că imprudenţa nu are de-a face cu ostilitatea. Căci actele care au loc în sfera afacerilor demonstrează în general că nu există nici urmă de consideraţie pentru aproapele, cum ar fi de dorit să fie. Există o întreagă scrie de demersuri şi acţiuni în viaţa noastră de afaceri din care se vede limpede că acela care execută aceste lovituri ca de trăsnet Ic face totdeauna în detrimentul altora. De regulă asemenea acte nu atrag după ele nici o sancţiune penală, chiar dacă au la bază o intenţie malignă perfect conştientă. Dar cum manifestă este cel puţin acea absenţă a sentimentului de comuniune socială, ca în cazul imprudenţei, întreaga noastră viaţă socială va fi otrăvită, pentru că până şi cei care poate că sunt binevoitori vor nutri convingerea că în asemenea situaţii nu-ţi rămâne altceva de făcut decât să-ţi aperi cu ghearele şi cu dinţii interesul personal. Şi astfel se trece cu vederea peste faptul că această apărare a propriei persoane este întotdeauna legată de prejudicierea altuia. În ultimii ani am putut vedea adesea asemenea fapte şi consecinţele lor. Este numai spre binele nostru să fim atenţi la aceste fenomene, întrucât astfel ne putem da seama cât de greu este în atari situaţii să satisfacem acele cerinţe care, în virtutea sentimentului nostru de comuniune socială, ni se par ca fiind de la sine înţelese şi în regulă.</p>
                  <p rend="justify">Este necesar să găsim şi în acest domeniu soluţii care mai degrabă să înlesnească colaborarea fiecăruia în sensul favorizării binelui general, în loc s-o complice, aşa cum se întâmplă astăzi cel mai adesea. Uneori au loc reacţii cu totul automate, deoarece spiritul maselor nu doarme niciodată şi se apără cât se poate de bine. Dar şi psihologia trebuie să abordeze aceste fenomene, nu doar pentru a face mai bine înţelese relaţiile economice, ci şi prin prisma aparatului psihic care-şi aduce contribuţia sa în acest domeniu, în sensul de a şti ce putem în general pretinde şi la ce ne putem aştepta din partea indivizilor sau a colectivităţilor.</p>
                  <p rend="justify">Imprundenţa este larg răspândită în familie, în şcoală şi în viaţă în general. O putem găsi peste tot. Mereu apare undeva în prim-plan un tip care nu arată nici o consideraţie pentru semenul său. Fireşte că faptul nu rămâne nesancţionat, modul de a proceda al unui om lipsit de menajamente având de cele mai multe ori drept urmare o schimbare neîmbucurătoare pentru dânsul. Câteodată acest proces durează mult timp – morile Domnului macină încet —, atât de mult încât legătura între fapte nu poate fi sesizată, pentru că respectivul le ignoră, nu le supune controlului şi, prin urmare, de cele mai multe ori nu le înţelege. Se vor auzi tânguieli pe tema unui destin neme-ritat, insuccesele fiind puse adesea pe seama împrejurării că celălalt, partenerul ale cărui brutalităţi a trebuit să le suporte, după câtva timp a abandonat orice efort personal, aşa că a rupt-o cu el.</p>
                  <p rend="justify">Deşi actele comise din imprudenţă îşi găsesc câteodată o aparentă justificare, dacă le examinăm mai îndeaproape, putem sesiza întregul lor conţinut de ostilitate faţă de ceilalţi. Este, oarecum, cazul şoferului care, conducând nebuneşte autovehiculul, striveşte pe cineva, susţinând apoi, în apărarea sa, că se grăbea la o întâlnire pe care o fixase şi de la care nu putea întârzia. După cum putem vedea, există oameni care pun micile lor interese personale atât de sus deasupra vieţii şi binelui celorlalţi oameni, încât neglijează perico-lele la care îi expun pe aceştia datorită comportamentului lor. După distanţa care desparte propriile lor interese de binele colectivităţii, se poate recunoaşte lămurit gradul lor de duşmănie faţă de ceilalţi.</p>
                  <p rend="justify">NOTE</p>
                  <p rend="justify">1  „i/ires Geschlechtspartners”, în textul original. (Nota trad.) 2 „einesimmer-mehr-haben-Willens, einesAlles-haben-Willens”, în textul original. (Nota trad.)</p>
                  <p rend="justify">3  „aufgewisse Formen des Lebens”, în textul original. (Nota trad.) 4 Tot Franz Grillparzer, în Autobiografia sa, evocând intrarea francezilor în Viena în anul 1809, descrie şi un sentiment de ură încărcat de nuanţe contradictorii: „Eu însumi nu eram duşman al francezilor în mai mică măsură decât tata, cu toate astea, Napoleon mă atrăgea cu o forţă magică. Cu sufletul cuprins de ură şi fără să fi fost vreodată amator de parăzi militare fastuoase, nu pierdeam niciuna din inspecţiile sale de la Schonbrunn sau de pe câmpia aşa-zisei Schmelz. Parcă-1 mai văd şi astăzi coborând scara exterioară a castelului Schonbrunn, mai mult alergând decât mergând” (întâmplări din vremea mea, Editura Univers, Bucureşti, 1976, p. 59). (Nota trad.)</p>
                  <p rend="justify">5  „sie nicht die besseren Menchenfreunde sind”, în textul original.</p>
                  <p rend="justify">         (Nota trad.)</p>
                  <p rend="justify">Capitolul III.</p>
                  <p rend="justify">TRĂSĂTURI DE CARACTER DE NATURĂ NEAGRESIVĂ în această grupă de trăsături de caracter se includ acele forme de manifestare prin care agresiunea împotriva semenului nu evoluează pe o linie directă şi clar vizibilă, ci observatorului din afară i se lasă impresia unei izolări ostile. Este ca şi cum întregul flux de ostilitate s-ar arc ui şi ar lua o cale ocolită. În asemenea cazuri avem de cele mai multe ori imaginea unui om care, desigur, nu face pe nimeni să sufere, dar se ţine la distanţă de oameni şi de viaţă, evită orice contact şi, în singurătatea-i, le refuză altora colaborarea sa. Dar cum obiectivele pe care şi le fixează umanitatea nu pot fi realizate, în marea lor majoritate, decât printr-o activitate în comun, un om care se izolează este suspect de aceeaşi ostilitate ca unul care atacă şi păgubeşte făţiş şi direct colectivitatea, comportamentul pasiv sustrăgându-i acesteia mijloacele necesare de conservare. Se deschide aici un imens domeniu de cercetare, din care vrem să supunem analizei mai detaliate câteva fenomene frapante. Să examinăm în primul rând:</p>
               </div>
               <div type="div3" rend="P7">
                  <head>1. IZOLAREA. </head>
                  <p rend="justify">Aceasta se poate manifesta în diferite moduri.</p>
                  <p rend="justify">Oamenii care se izolează vorbesc puţin sau deloc, nu te privesc în ochi, nu ascultă sau nu sunt atenţi atunci când li se vorbeşte. În toate relaţiile, chiar şi în cele mai simple, se face simţită o răceală de natură să-i îndepărteze pe oameni unii de alţii. Aceasta se simte în întreaga lor atitudine, în felul lor de a da mâna, în ton, în ceea ce spun, în modul de a saluta sau de a răspunde la salut. Întotdeauna lucrurile se petrec în aşa fel, de parcă între ei şi ceilalţi s-ar întinde o distanţă. În toate aceste manifestări de izolare regăsim trăsătura de caracter cunoscută, vanitatea, care aici ia forma detaşării de ceilalţi, prin aceasta individul voind să demonstreze că este diferit de ei şi că se ţine la distanţă. Procedând astfel, aceşti oameni nu fac decât să-şi imagineze o superioritate inexistentă. După cum vedem, ostilitatea belicoasă se poate travesti în atitudinea aparent inofensivă a însingu-ratului. Fenomenul apare şi în sânul unor mari grupuri de oameni.</p>
                  <p rend="justify">Fiecare dintre noi a luat desigur cunoştinţă de familii întregi carac-terizate de faptul că se izolează ermetic de ceilalţi. Dacă le privim mai îndeaproape, vom observa că niciodată nu lipseşte ostilitatea şi nici înclinaţia de a se închipui fiinţe mai sus-puse, mai nobile decât celelalte făpturi omeneşti. Tendinţa de izolare poate cuprinde clase, religii, rase şi naţiuni întregi; o ilustrare cu totul edificatoare în acest sens o constituie cutare oraş străin, de exemplu, unde locurile de promenadă, câteodată chiar şi arhitectura caselor dezvăluie modul în care unele pături sociale se închid unele faţă de altele. Un fenomen adânc înrădăcinat în societatea noastră priveşte instigarea oamenilor de a se izola în naţiuni, confesiuni şi clase, de unde nu rezultă altceva decât conflicte reciproce, care după câtva timp devin tradiţie cronică şi neputincioasă. Nu de puţine ori li se oferă astfel unor indivizi posibilitatea de a exploata opoziţiile latente şi de a incita aceste grupuri să se încaiere, cu singurul scop de a pune mai uşor mâna pe frânele conducerii şi de a-şi satisface vanităţile personale.</p>
                  <p rend="justify">Ostilitatea nu lipseşte niciodată în asemenea cazuri, astfel de clase sau popoare considerându-se eminente, preamărindu-şi spiritualita-tea de elită şi necunoscând despre alte clase şi popoare decât ceea ce au ele rău. Posibilitatea unei accentuări periculoase a ostilităţii vine de acolo că, de regulă, nu se apleacă urechea decât la anumiţi agita-tori, care încearcă să aţâţe ostilitatea prin prisma propriilor lor convingeri şi interese. Când intervin evenimente nefericite, ca războiul mondial cu urmările sale, atunci nimeni nu se socoate implicat în cauzarea lor. Există un tip de om care, în propria sa insecuritate, aspiră către superioritate şi independenţă, pe care caută să le obţină în detrimentul altora. Izolarea este destinul unor asemenea indivizi, pecetea însăşi a întregii lor vieţi. Se înţelege de la sine că aceşti oameni nu sunt capabili să favorizeze propăşirea, progresul civilizaţiei şi culturii.</p>
               </div>
               <div type="div3" rend="P7">
                  <head>2. ANGOASA. </head>
                  <p rend="justify">În atitudinea ostilă a unui om faţă de mediul său găsim adesea manifestări de anxietate, care conferă un colorit particular caracterului acestui om. Anxietatea este un fenomen extraordinar de răspândit, care îl însoţeşte pe om din frageda copilărie şi adesea până la adânci bătrâneţe, amărându-i într-o inimaginabilă măsura existenţa, făcându-1 incapabil să-şi facă prieteni şi să pună prin aceştia o bază pentru o viaţă senină şi pentru o activitate rodnică. Căci teama se poate extinde asupra tuturor relaţiilor vieţii umane. Orientarea atitudinii anxioase diferă de la om la om. Se poate ca cineva să aibă teamă de lumea exterioară sau, dimpotrivă, să se înspăimânte de propria sa lume interioară, Aşa cum omul evită societatea, care îi face frică, tot aşa se poate teme să rămână singur, cu el însuşi. De asemenea, printre anxioşi vom întâlni tipul bine cunoscut care se simte constrâns să se gândească mai mult la sine şi care, drept urmare, nu are timp pentru ceilalţi. De îndată ce el şi-a fixat drept principiu ocolirea greutăţilor vieţii, această concepţie se adânceşte şi se consolidează prin asocierea sa cu anxietatea. Există de fapt oameni care sunt cuprinşi de anxietate de îndată ce au de întreprins ceva, când pleacă de acasă, se despart de cineva care îi însoţea, li se propune să ocupe o funcţie sau au de făcut curte unei femei etc. Atât de slabă este legătura lor cu viaţa şi cu semenii, încât orice schimbare în obişnuinţele lor îi înfricoşează.</p>
                  <p rend="justify">Pe de altă parte, într-o asemenea stare de spirit întreaga dezvoltare a personalităţii şi capacitatea de acţiune rămân blocate. Desigur că frica nu este întotdeauna tot una cu a începe să tremuri şi a o lua la fugă. Dar ritmul activităţii scade şi sunt găsite tot felul de pretexte şi de subterfugii. Uneori cel în cauză nu ştie nimic despre acestea, despre faptul că atitudinea sa anxioasă este rezultatul presiunii exercitate de o nouă situaţie existenţială.</p>
                  <p rend="justify">Interesant este că adesea, ca o confirmare a acestei concepţii, constatăm că aceşti oameni se gândesc cu predilecţie la trecut sau la moarte, ceea ce are aproximativ acelaşi efect. A te gândi la trecut este un mod discret şi de aceea foarte agreat de a te „preocupa” propria persoană. Teama de moarte sau de boală este, de asemenea, frecventă la oamenii care se află în căutarea unor pretexte ca să renunţe la orice activitate. Sau ei vor accentua că totul e pur şi simplu deşertăciune, că viaţa e atât de scurtă sau că nu se poate şti ce ne va aduce ziua de mâine. Acelaşi efect îl pot avea amăgirile religiei cu privire la viaţa de apoi, în cazul oamenilor al căror ţel este de fapt viaţa „de dincolo” şi care consideră viaţa terestră ca pe o strădanie absolut de prisos, ca pe o fază insignifiantă a propriei dezvoltări.</p>
                  <p rend="justify">Dacă primul tip de om evită orice activitate pentru că orgoliul nu-i permite să se lase pus la încercare, în cazul celui de-al doilea constatăm că, prin instruire sau iluminare, acelaşi Dumnezeu spre care aspiră, acelaşi ţel de a obţine superioritatea asupra celorlalţi, acelaşi orgoliu îl fac incapabil să-şi trăiască viaţa.</p>
                  <p rend="justify">În prima sa formă, cu totul primitivă, angoasa se întâlneşte la copii, care prezintă semne de teamă ori de câte ori sunt lăsaţi singuri.</p>
                  <p rend="justify">Un asemenea copil nu va fi însă satisfăcut doar de simpla prezenţă a cuiva lângă sine, ci va căuta să exploateze în alte scopuri faptul de a se găsi împreună cu cineva. Dacă, de exemplu, mama îl lasă singur, el o va rechema manifestându-şi clar teama, ceea ce nu înseamnă decât că pe el îl interesează ca mama să stea pur şi simplu lângă dânsul. Ceea ce vrea el cu adevărat este ca ea să fie la cheremul lui, să o poată domina. Asemenea manifestări arată de obicei că copilul nu a fost lăsat să evolueze pe calea independenţei, ci, aplicându-i-se un tratament pedagogic eronat, a fost determinat să se agate de alte persoane, să le ţină pe acestea la dispoziţia sa.</p>
                  <p rend="justify">Manifestările exterioare ale angoasei infantile sunt în general cunoscute. Aceasta devine deosebit de netă atunci când stingerea luminilor, noaptea, de exemplu, face dificil contactul cu lumea exterioară sau cu persoana dorită. Strigătul fricii restabileşte, ca să spunem aşa, legătura ruptă de întunericul nopţii. Dacă vine cineva repede, în general se întâmplă ceea ce am şi arătat mai sus: copilul îşi exprimă şi alte dorinţe, vrea să i se facă lumină, să nu fie lăsat singur, să aibă cu cine se juca şi altele de felul acesta. Cât timp i se face pe voie, teama este evaporată. Dar din clipa în care acest comportament de suveran pare ameninţat, teama revine şi consolidează dominaţia copilului.</p>
                  <p rend="justify">Fenomene analoage există şi în viaţa adulţilor. Este cazul oamenilor care refuză să iasă singuri din casă. Adesea îi putem vedea pe stradă crispaţi de frică, privind în jurul lor sau stând înlemniţi de spaimă, când nu aleargă ca puşi pe fugă de un duşman fioros. Câteodată, o asemenea persoană vă poate aborda, rugându-vă s-o ajutaţi să traverseze strada1. Nu sunt oameni propriu-zis bolnavi, adesea având o sănătate mai bună ca a altora, dar, puşi în faţa unei dificultăţi neînsemnate pentru alţii, ei suferă imediat o criză de angoasă. La unii fenomenul este atât de accentuat încât sunt cuprinşi de insecuritate şi teamă de îndată ce pun piciorul afară din casă.</p>
                  <p rend="justify">Formele de manifestare ale acestei agorafobii (Platzangst) prezintă un interes deosebit prin faptul că la aceşti oameni descoperim sentimentul că ei ar fi ţinta unei prigoane nemiloase. Ei sunt încredinţaţi că ceva anume îi face să difere cu totul de ceilalţi. Uneori acest sentiment se exprimă prin idei fantasmagorice, ca atunci când, de exemplu, ei cred că ar putea să cadă, ceea ce pentru noi nu înseamnă altceva decât că ei se cred situaţi pe o poziţie foarte înaltă. În manifestările patologice, degenerate ale angoasei, scopul de a obţine puterea şi superioritatea este prin urmare oscilant şi vedem cum şi în aceste cazuri viaţa este oprimată, ameninţată de un destin trist.</p>
                  <p rend="justify">Căci la mulţi oameni angoasa nu semnifică altceva decât că cineva trebuie să stea lângă dânşii, să se ocupe de ei. În cazul celui care nu-şi mai poate părăsi nici măcar camera, trebuie ca totul să se subordoneze angoasei sale. Impunând legea ca toată lumea să vină la dânsul, pe când el nu este obligat să meargă la nimeni, el se comportă ca un rege care îi domină.</p>
                  <p rend="justify">Angoasa umană nu poate fi suprimată decât prin restabilirea legăturii între individ şi societate. Va putea să-şi trăiască viaţa fără a fi torturat de teamă numai acela care are conştiinţa apartenenţei la societate.</p>
                  <p rend="justify">Inserăm aici încă un exemplu interesant, din zilele revoluţiei din 1918. Un număr de pacienţi au declarat pe neaşteptate că sunt împiedicaţi să vină la consultaţii. Întrebaţi asupra motivelor, ei au dat următorul răspuns: timpurile de azi sunt atât de tulburi că nu se poate şti ce ţi se poate întâmpla; şi când eşti cumva mai bine îmbrăcat, uşor poţi să ai neplăceri.</p>
                  <p rend="justify">Fireşte, nemulţumirea şi revolta erau atunci mari. Dar ceea ce şochează este faptul că numai anumiţi oameni au tras concluziile menţionate mai sus. De ce tocmai ei au gândit astfel? Faptul nu este întâmplător, ţine de lipsa de contact social a acestor indivizi, ceea ce nu le putea da sentimentul securităţii, pe când alţii, care se socoteau mai integraţi în colectivitate, nu simţeau nici o teamă şi mergeau ca de obicei la lucru.</p>
                  <p rend="justify">O formă de angoasă mai inofensivă dar nu mai puţin demnă de atenţie este timiditatea, ceea ce am spus despre anxietate fiind valabil şi pentru aceasta. Oricât de simple ar fi relaţiile în care se află implicaţi copiii, timiditatea le va oferi posibilitatea să evite sau să rupă contactul cu ceilalţi, dând în acest fel curs sentimentului lor de inferioritate sau de a fi diferiţi, ceea ce inhibă plăcerea de a întreţine legături cu alţii.</p>
               </div>
               <div type="div3" rend="P7">
                  <head>3. LAŞITATEA. </head>
                  <p rend="justify">Această trăsătură de caracter este proprie celor care percep ca fiind deosebit de dificile sarcinile ce le revin şi care nu cred că dispun de forţa necesară învingerii greutăţilor. De regulă, această trăsătură de caracter se va manifesta sub forma unor mişcări de înaintare lente, datorită cărora distanţa dintre individ şi problemele vitale nu prea scade, ba chiar rămâne constantă. Intră în această categorie acei oameni care nu sunt de găsit imediat acolo unde toată lumea are de rezolvat o problemă de viaţă şi de moarte.</p>
                  <p rend="justify">Un asemenea om descoperă deodată, bunăoară, că nu este nicidecum apt pentru profesiunea pe care a trebuit s-o îmbrăţişeze. El îşi va găsi tot soiul de cusururi şi îşi va silui în aşa fel propria logică, încât îmbrăţişarea profesiunii respective să-i apară de nesuportat.</p>
                  <p rend="justify">Forme de manifestare a laşităţii sunt, de asemenea, pe lângă înce-tineala în reacţii, preocuparea exagerată privind măsurile de securitate, diversele preparative etc, toate acestea având scopul de a-şi declina răspunderea pentru abandonarea unei sarcini care îi revine.</p>
                  <p rend="justify">Psihologia individuală a definit drept problemă a distanţei (Problem der Distanz) întregul complex de aspecte privind acest fenomen psihic extrem de răspândit. Ea a elaborat o concepţie care ne permite să emitem judecăţi bine întemeiate asupra atitudinii fundamentale a unui om, să măsurăm distanţa la care se ţine faţă de rezolvarea celor trei mai probleme ale vieţii: problema îndeplinirii îndatoririlor sale sociale, problema raportului său cu semenii (der Beziehung des Ich zum Du) şi aceea a modului în care are loc contactul dintre sine şi ceilalţi oameni, când acest contact nu este pur şi simplu zădărnicit. Prima din aceste probleme vitale priveşte profesiunea, cea de-a doua viaţă erotică (iubirea şi căsătoria), enunţul celei de-a treia neavând nevoie de explicaţii. După mărimea acestor trei probleme, după distanţa care îl desparte pe un om de rezolvarea acestor trei probleme, putem trage concluzii asupra individualităţii, asupra personalităţii sale şi, de asemenea, vom fi în stare să adăugăm câte ceva în scopul cunoaşterii omului în general.</p>
                  <p rend="justify">Principala trăsătură care ni se dezvăluie în asemenea cazuri este, în general, aceea că omul pune între sine şi datoria sa o distanţă mai mare sau mai mică. Dacă examinăm situaţia mai îndeaproape, constatăm că avem de-a face, pe lângă umbre, şi cu aspecte luminoase. Să admitem că un individ şi-a fixat atitudinea doar în raport cu partea luminoasă a situaţiei. Într-adevăr, dacă te apuci să îndeplineşti o sarcină fiind total nepregătit pentru aceasta, ai circumstanţe atenuante, sentimentul de sine şi vanitatea personală rămânând intacte.</p>
                  <p rend="justify">Situaţia devine însă mult mai sigură şi lucrezi ca un dansator pe sâr-mă care ştie că sub el se află întinsă plasa de protecţie. Dacă se prăbuşeşte, cade pe moale; tot aşa, dacă te apuci de o treabă fără pregătirea necesară şi treaba nu iese bine, sentimentul personalităţii nu este în pericol, deoarece poţi să-ţi spui că nu ai putut face mai mult din diverse motive ţinând de pregătire şi că, în cazul în care aceasta nu era neglijată, sarcina ar fi fost dusă la îndeplinire în mod strălucit. Nu este la mijloc un neajuns al propriei personalităţi, ci de vină este o circumstanţă de ordin secundar, de care cel în cauză nu este nicidecum responsabil. Dacă, cu toate acestea, treaba a reuşit, cu atât mai mari sunt meritele sale. Când unul bine pregătit şi harnic îşi realizează sarcinile, nimeni nu vede ceva deosebit aici, reuşita fiind de la sine înţeleasă. Dar dacă cineva a început lucrul târziu, nu se omoară cu treaba sau este absolut nepregătit şi, totuşi, îi dă de capăt, ceea ce nu este cu neputinţă, atunci este cu totul altceva, avem de-a face, ca să spunem aşa, cu un erou în toată legea, care a făcut cu o singură mână ceea ce alţii nu pot face decât cu amândouă.</p>
                  <p rend="justify">Acestea sunt, aşadar, părţile luminoase ale acestei acrobaţii.</p>
                  <p rend="justify">O asemenea atitudine trădează atât ambiţia, cât şi vanitatea omului, ea arată că respectivul vrea să atragă cel puţin atenţia asupra sa.</p>
                  <p rend="justify">Totul se învârteşte în jurul supraaprecierii, voindu-se a se lăsa impresia că se dispune de forţe deosebite.</p>
                  <p rend="justify">Ne apropiem astfel de înţelegerea acelora care vor să evite problemele care li se pun, care îşi creează aceleaşi dificultăţi arti-ficiale, din faţa cărora fug sau de care ezită să se apropie. Tocmai pe aceste căi ocolite, de sustragere din faţa datoriei, întâlnim lenea, indolenţa, fluctuaţia profesională („instabilitatea”), decăderea etc.</p>
                  <p rend="justify">Există oameni la care această atitudine se face vădită chiar şi în comportamentul exterior, ei având câteodată un mers atât de unduitor încât i-ai putea compara cu şerpii. Acest fapt nu este o întâmplare şi, cu precauţiile de rigoare, putem diagnostica la ei înclinaţia de a trece pe lângă problemele importante pe care le au de soluţionat.</p>
                  <p rend="justify">Un caz luat din viaţă ne va demonstra limpede cele afirmate mai sus. Este vorba de un bărbat care în tot ceea ce făcea trăda o mare amărăciune, care era dezgustat de viaţă şi se gândea să-şi curme zilele. Nimic nu-i mai producea bucurie şi întreaga sa conduită dădea de înţeles că de fapt el îşi încheiase conturile cu viaţa. Din convorbirea cu dânsul a reieşit că era cel mai mare dintre trei fraţi şi că tatăl său, un om extrem de ambiţios, progresase impetuos în cariera sa, obţinând rezultate apreciabile. Pacientul nostru fusese copilul său preferat, destinat să-i calce pe urme. Mama decedase de tânără. Cu mama vitregă era în bune relaţii, probabil din cauză că se bucura de întreaga protecţie din partea tatălui său.</p>
                  <p rend="justify">Ca prim născut, el era un înflăcărat adorator al forţei şi constrângerii. Totul la el purta o amprentă de imperialism. La şcoală s-a situat repede în fruntea clasei. La absolvirea studiilor a preluat ocupaţia tatălui său şi faţă de neiniţiaţi se comporta acum ca un distribuitor de graţieri. Se exprima întotdeauna în termeni amicali, muncitorii săi nu o duceau prost, le plătea cele mai ridicate salarii şi era mereu accesibil la rugăminţile lor.</p>
                  <p rend="justify">După revoluţia din 1918 însă în felul său de a fi a intervenit o schimbare vădită. Nu contenea să se plângă cât de mult îl înveninase comportamentul necuviincios al salariaţilor săi. Ceea ce ei mai înainte solicitau şi li se dădea, acum revendicau. Amărăciunea sa era atât de mare încât se gândea să se retragă din afaceri.</p>
                  <p rend="justify">Pe planul îndatoririlor sale s-a produs o cotitură. Se compor-tase până atunci ca un şef plin de bunăvoinţă. Dar din momentul în care poziţia sa de deţinător al puterii fusese lezată, a întors foaia, iar concepţia sa despre lume de acum s-a dovedit perturbatoare nu numai pentru întreaga întreprindere, ci îndeosebi pentru propria-i existenţă. Dacă nu ar fi fost atât de ambiţios încât să arate că este stăpân în casa lui, atunci ar fi putut rămâne liniştit dinspre această parte. Nimic însă nu-i interesa mai mult decât să-şi demonstreze puterea personală. Dezvoltarea logică a relaţiilor sociale nu a făcut posibil acest lucru şi, acum, întreaga afacere ajunsese să-i deprime profund. Dorinţa sa de a se retrage exprimă, aşadar, un act agresiv, o acuzaţie la adresa salariaţilor săi refractari.</p>
                  <p rend="justify">Vanitatea sa nu-i putea duce prea departe. Aspectul contradictoriu al întregii situaţii, dezvăluit pe neaşteptate, I-a şocat în primul rând pe el însuşi. Principiile sale nu au putut trece proba de rezistenţă la care erau supuse. Dată fiind dezvoltarea sa unilaterală, îşi pierduse posibilitatea de a găsi alte căi şi de a pune în valoare un alt principiu. El nu mai era capabil să evolueze, pentru că îşi fixase ca unic ţel obţinerea puterii şi a superiorităţii, aşa încât, în mod surprinzător, pe planul trăsăturilor de caracter lăsase să predomine în el vanitatea.</p>
                  <p rend="justify">Dacă trecem în revistă restul vieţii sale, constatăm că relaţiile sociale îi sunt de-a dreptul sărăcăcioase. Este clar că, date fiind concepţiile sale, nu putea strânge în juru-i decât oameni care îi recunoşteau superioritatea şi se înclinau în faţa voinţei sale. Dispunând de un ascuţit spirit critic, ca şi de perspicacitate, era în stare de observaţii surprinzător de exacte, de obicei minimalizatoare. Aceasta a dus la îndepărtarea de sine a cunoscuţilor. Nu a avut niciodată prieteni adevăraţi. Ceea ce nu-i putea da contactul cu oamenii, căuta să înlocuiască prin tot felul de amuzamente.</p>
                  <p rend="justify">Dar el nu a eşuat cu adevărat decât atunci când şi-a pus problema dragostei şi a căsătoriei. Destinul său a fost de aşa natură în această privinţă, încât i s-ar fi putut prezice cu mult timp înainte. Dat fiind că dragostea presupune o legătură de profundă camaraderie, ea reduce la minimum setea de dominaţie a unuia singur. Voind însă să fie suveran, omul nostru a făcut prin această prismă şi alegerea partenerei sale de viaţă. S-a orientat spre alegerea unei consoarte cu un caracter tare, a cărei cucerire trebuia să-i apară, iarăşi, ca un triumf personal. S-au reunit astfel doi oameni structuraţi la fel, a căror convieţuire este un şir neîntrerupt de conflicte din cele mai grave. Cea pentru care el optase avea o orientare care, în multe privinţe, o arăta mai însetată de dominaţie decât era el însuşi. A fost necesar ca amândoi să recurgă la tot felul de mijloace pentru a-şi impune şi menţine dominaţia cerută de principiile lor. Fireşte că astfel nu încetau să se îndepărteze unul de altul, fără a se putea totuşi despărţi cu totul, pentru că asemenea oameni speră mereu să obţină în cele din urmă victoria şi de aceea cu greu pot părăsi câmpul de bătălie.</p>
                  <p rend="justify">Omul nostru ne-a povestit şi un vis din acea perioadă. Visase că stătea de vorbă cu o fată care avea înfăţişarea unei servitoare şi care semăna în mod izbitor cu contabila sa. El îi spunea (în vis): „Eu sunt, cu toate acestea, de viţă princiară”.</p>
                  <p rend="justify">Nu este greu de înţeles ce succesiune de idei se reflectă în acest tablou oniric. Mai întâi este vorba de modul de a privi la oameni de sus. Fiecare îi apare în primul rând ca subaltern, incult şi neînsemnat, cu atât mai mult în cazul unei femei. Dacă ne amintim că el se află în conflict cu soţia, este plauzibilă ipoteza că tocmai aceasta se ascunde sub chipul persoanei văzute în vis.</p>
                  <p rend="justify">În felul acesta, el este o enigmă pentru toată lumea, şi pentru el însuşi mai mult decât pentru oricine, deoarece nu-i ajunge nimeni cu prăjina la nas, fascinat cum este de un ţel plin de vanitate. Îndepărtarea sa de semeni merge mână în mână cu aroganţa, el pretin-zând pentru sine o poziţie înaltă de nejustificat, pe când altora le contestă orice valoare, ceea ce denotă o concepţie de viaţă şi un comportament care nu lasă nici un loc pentru prietenie sau pentru dragoste.</p>
                  <p rend="justify">Argumentele invocate pentru justificarea unor asemenea eva-ziuni sunt absolut caracteristice. Sunt cel mai adesea motive care par valabile şi de la sine înţelese, numai că ele nu se pot aplica în cazul respectiv. Aşa, cutare va descoperi, de exemplu, că trebuie să frec-venteze societatea şi se va exersa în acest sens intrând, să spunem, într-o şleahtă de beţivani, unde îşi va pierde timpul bând, jucând cărţi, trăncănind vrute şi nevrute şi crezând că în acest fel se va înconjura de prieteni şi cunoscuţi. În acest caz se va întoarce acasă la ore târzii din noapte, nu se va putea scula devreme şi va conchide avertizator: dat fiind că trebuie să frecventezi societatea, nu poţi totdeauna să. etc. Treacă-meargă, dacă şi-ar duce la îndeplinire îndatoririle. Dar dacă, dimpotrivă, acaparat de cultivarea sociabilităţii, omul nu este de găsit la locul său de muncă, atunci, fireşte, dreptatea nu mai este de partea lui, deşi argumentele invocate sunt în sine exacte. Un altul, cum se întâmplă îndeosebi la tinerii care se află în perioada opţiunii profesionale, îşi descoperă deodată aptitudini pentru politică. Desigur, politica este o chestiune importantă.</p>
                  <p rend="justify">Ar fi însă curată prostie ca în loc să-ţi alegi o meserie şi să te pregăteşti serios pentru viitoarea ta profesie să nu faci nimic altceva decât să discuţi politică.</p>
                  <p rend="justify">Vedem clar din aceste cazuri că nu experienţa noastră obiectivă este aceea care ne face să ne abatem de la calea cea bună, ci concepţia personală pe care o avem despre lucruri, felul nostru de a cântări şi aprecia faptele. Întreg spaţiul rătăcirilor omeneşti stă aici înaintea noastră. În asemenea cazuri avem de-a face cu un întreg lanţ de erori şi de posibilităţi de eroare. Se impune să integrăm argumentele unui asemenea om în întregul său plan de viaţă, să definim erorile şi să le învingem printr-o consiliere adecvată3. Aceasta este, de altfel, activitatea care defineşte acest gen de educaţie. A educa nu înseamnă nimic altceva decât a înlătura greşelile. Este necesar, totodată, să cunoaştem acele relaţii care ne arată că dezvoltarea eronată a unui om, făcându-1 să rătăcească drumul, se poate transforma pentru el într-o tragedie. Trebuie să recunoaştem cu admiraţie înţe-lepciunea popoarelor din vechime, care au cunoscut sau cel puţin au intuit aceste relaţii, despre care vorbeau ca despre o Nemesis, zeiţa răzbunării. O astfel de dezvoltare ne arată cum se declanşează ca de la sine prejudiciile pe care un individ şi le aduce ori de’câte ori, în loc să acţioneze în sensul şi spre folosul colectivităţii, caută, orientat cum este spre cultul puterii propriei persoane, o cale care îl constrân-ge cel mai adesea să-şi atingă scopul pe ocolite, neţinând seama de interesele semenilor şi tremurând fără încetare la gândul înfrângerii.</p>
                  <p rend="justify">Se instalează, de asemenea, şi fenomene nervoase, care au scopul şi semnificaţia lor aparte, constând înainte de toate în a-i împiedica pe individ de la orice acţiune despre care experienţa sa îi spune că l-ar putea duce pe marginea abisului.</p>
                  <p rend="justify">În societate nu este loc pentru transfugi. O anumită maleabi-litate şi adaptare sunt aici necesare în vederea colaborării şi întraju-torării, nu pentru a acapara conducerea şi a-i domina pe ceilalţi. În ce măsură lucrurile se petrec astfel, mulţi au putut s-o observe la ei înşişi sau la persoane din anturajul lor. Un astfel de om va face vizite, va fi foarte prevenitor, nu va tulbura pe nimeni. Nu va degaja însă nici un fel de căldură sufletească, pentru că aspiraţia sa către putere îl împiedică de la aceasta, după cum nici alţii nu vor manifesta afecţiune faţă de dânsul. Adesea îl vom vedea stând tăcut la masă, fără fizionomia unui om înclinat spre bună dispoziţie, nefăcând mare lucru ca să favorizeze integrarea lui în societate. Unei conversaţii într-un cerc mai larg el îi va prefera dialogul. Trăsătura sa caracteristică se va arăta în fapte discrete, de exemplu, în aceea că el ţine să aibă întotdeauna dreptate, chiar în chestiuni care nu prezintă nici o importanţă pentru nimeni. Aceasta demonstrează că lui îi este perfect egal ce argumentează, important pentru dânsul fiind faptul de a-i dovedi celuilalt că greşeşte. Sau manifestă oscilaţii enigmatice, se arată obosit, fără a se şti de ce, sau îl apucă zorul, ca să nu avanseze nicăieri, ori nu poate dormi, nu-şi poate reface forţele, are tot felul de neplăceri, într-un cuvânt, auzim din gura lui o mulţime de lamentaţii, în legătură cu care el nu ne poate da de cele mai multe ori nici o explicaţie corectă. El este, pe cât se pare, un om bolnav, un nevropat4. În realitate, aceste manifestări sunt doar şiretlicuri menite să deturneze propria atenţie de la situaţia reală.</p>
                  <p rend="justify">Adoptarea unor asemenea mijloace nu se datorează hazardului. Iar dacă ne gândim la revolta îndărătnică implicată, de exemplu, în frica omului în faţa acestui fenomen natural care este lăsarea nopţii, vom înţelege că manifestarea nu poate fi a unuia care s-a adaptat la viaţa terestră. Căci la baza fasoanelor sale nu stă nimic altceva decât dorinţa de a desfiinţa noaptea. De fapt asta e ceea ce pretinde el, drept condiţie a integrării într-o viaţă normală! Punând o astfel de condiţie imposibilă, el îşi trădează în acelaşi timp reaua intenţie.</p>
                  <p rend="justify">Este un negativist.</p>
                  <p rend="justify">Toate fenomenele nervoase de acest fel au luat naştere din momentul în care un asemenea om s-a speriat de îndatoririle sale şi a căutat un pretext fie pentru a-şi încetini activitatea şi a o desfăşura în condiţii mai uşoare, fie pentru a-şi părăsi cu totul postul. El se sustrage astfel de la îndeplinirea obligaţiilor necesare menţinerii societăţii omeneşti, aducând daune în primul rând celor care îi sunt apropiaţi, cât şi întregii lumi, dacă avem în vedere o perspectivă mai largă. Aceste probleme ar fi fost de mult rezolvate, dacă am fi dispus de o mai bună cunoaştere a omului şi am fi fost întotdeauna capabili să sesizăm acea formidabilă cauzalitate5 care există între atacarea regulilor logice, imanente ale vieţii în societate şi destinul tragic care adesea, după cum se constată mai târziu, îşi are aici originea. Dat fiind că acest interval de timp este adesea considerabil şi dat fiind faptul că adesea intervin nenumărate complicaţii, de regulă nu suntem în stare să stabilim cu exactitate aceste raporturi şi să tragem învăţăminte spre a-i putea povăţui cum se cuvine pe alţii. Numai după ce cu multă osteneală am reuşit să derulăm întreaga linie de viaţă şi să aprofundam biografia omului, suntem capabili să trecem în revistă ansamblul şi să spunem în ce moment a fost săvârşită eroarea.</p>
               </div>
               <div type="div3" rend="P7">
                  <head>4. IMPULSII NEÎNFRÂNATE, CA EXPRESIE A UNEI ADAPTĂRI DEFICIENTE. </head>
                  <p rend="justify">Există oameni la care se fac remarcate anumite forme de manifestare, caracteristice, pe care noi le percepem drept semne de proastă educare. Intră în această categorie, de exemplu, oamenii care nu se pot abţine să nu-şi roadă unghiile, cei care se simt împinşi de nu ştiu ce forţă interioară să se scobească mereu în nas, ca şi oamenii care se reped cu asemenea lăcomie la mâncare încât comportamentul lor lasă impresia unei patimi dezlănţuite. Că astfel de manifestări trebuie să aibă o semnificaţie, devine limpede de îndată ce observăm cum un om se aruncă asupra mâncării ca un lup flămând şi nici o ruşine nu-i poate împiedia să-şi satisfacă pofta. El soarbe zgomotos, mestecă, clefăie. Bucăţile R oricât de mari dispar aproape nemestecate, ca într-un abis, fiind de-a dreptul fantastică viteza cu care sunt îngurgitate. Frapante nu sunt însă numai aceste forme de manifestare, ci şi cantitatea şi frecvenţa meselor. Nu exagerăm spunând că există oameni pe care nu ni-i putem reprezenta decât înfulecând. Un alt tip de proastă creştere se manifestă printr-o izbitoare lipsă de igienă6. Nu este vorba de lipsa de formalism pe care o vedem la oamenii care au mult de lucru şi nici de dezordinea firească întâlnită uneori la oamenii care muncesc din greu. Tipul de om la care ne referim nu prestează de obicei o muncă anevoioasă, ba chiar, adesea, este departe de orice muncă.</p>
                  <p rend="justify">Asta nu-i scuteşte, totuşi, nici de dezordinea exterioară, nici de aspectul neîngrijit. Este în aceasta ceva aproape studiat, o ciufuleală şi o necuviinţă scandaloase, greu de imitat, şi care sunt atât de caracteristice pentru individul respectiv, încât nu I-am mai recunoaşte în cazul în care, vreodată, s-ar prezenta altfel.</p>
                  <p rend="justify">Aceste forme de manifestare sunt de aşa natură încât ne oferă o caracterizare exterioară a oamenilor prost crescuţi. Ele semnifică limpede faptul că respectivii nu procedează corect şi vor să se înalţe deasupra celorlalţi. Oamenii care practică asemenea proaste maniere ne lasă întotdeauna impresia că au prea puţină consideraţie pentru semenii lor. Nu atât manifestările ca atare ne uimesc, cât faptul că de cele mai multe ori astfel de maniere necuviincioase îşi au originea în copilărie. De altfel, aproape că nu există copil care să se dezvolte cum scrie la carte, unii dintre ei formându-şi deprinderi urâte de care, cum arată observaţiile noastre, nu se mai dezbăra toată viaţa.</p>
                  <p rend="justify">Dacă investigăm cauzele acestor manifestări, descoperim tendinţa mai mult sau mai puţin pronunţată de evitare a semenilor şi de sustragere de la îndatoriri. Aceşti oameni, de fapt, vor să se ţină departe de viaţă, ei refuză colaborarea. Acest punct de vedere ne permite să înţelegem de ce ei nu pot fi impresionaţi de discuţiile morale, argumentele de această natură neavând nici o influenţă asupra proastelor lor obişnuinţe. Având faţă de viaţă atitudinea pe care o are, un asemenea om are propriu-zis dreptate când, de exemplu, îşi roade unghiile. Şi cu greu se poate găsi un mai bun motiv de a fi ocolit decât în cazul individului care, voind să se ţină departe de societate, apare în mod regulat, de exemplu, cu gulerul murdar sau într-un veston uzat. Ce te-ar putea feri mai sigur şi mai bine de obţinerea unui loc de muncă unde eşti supus luării aminte, criticii şi concurenţei altora, sau ce ar putea pune mai bine pe fugă pe un pretendent la căsătorie, decât să te prezinţi în halul acesta?</p>
                  <p rend="justify">Astfel se exclude el însuşi de la orice concurenţă şi are pentru aceasta şi un bun pretext: ce n-aş putea eu realiza, dacă nu aş avea obiceiul acesta respingător? Îl am, însă.</p>
                  <p rend="justify">Cazul expus mai jos ne va arăta cum un asemenea obicei este folosit la autoapărare, servind şi ca mijloc de tiranizare a celor din jur. Este vorba de o fată în vârstă de 22 ani, care suferea de incontinenţă urinară. Era penultima dintre fraţii şi surorile ei, copil plăpând, care se bucura de o grijă deosebită din partea mamei sale, căreia ea îi arăta un devotament ieşit din comun. Mama, în schimb, o supraveghea zi şi noapte, atât din cauza răului ei obicei, cât şi din cauza stărilor de anxietate şi a ţipetelor pe care le scotea în timpul nopţii. Sigur că la început a fost o izbândă pentru dânsa, un balsam pentru vanitatea ei faptul că o avea lângă sine pe mama ei mai mult decât o puteau avea ceilalţi copii. Definitorie era pentru ea şi aversiunea faţă de şcoală, prietenie şi societate în general. Deosebit de anxioasă se arăta când trebuia să iasă de acasă şi chiar şi mai târziu, când crescuse, şi era necesar să meargă seara după cumpărături; trecea printr-un adevărat chin. Se întorcea epuizată, moartă de frică acasă, povestind prin ce primejdii înspăimântătoare trecuse.</p>
                  <p rend="justify">Este uşor de înţeles că toate aceste simptome ne dezvăluie pur şi simplu faptul că fata aceasta nu dorea decât să stea în permanenţă lângă mama sa. Cum însă situaţia materială a familiei nu o permitea, s-a plănuit să i se caute o slujbă. S-a reuşit ca ea să accepte, în cele din urmă, un post. Dar nu după mai mult de două zile i-a revenit vechea meteahnă, incontinenţa urinară, aşa încât a trebuit să fie conce-diată. Mama, care nu cunoştea sensul real al acestei suferinţe, i-a făcut reproşuri amare. Drept urmare, fata a încercat să se sinucidă şi a fost internată în spital. În culmea disperării, mama i-a jurat să nu se mai despartă de ea.</p>
                  <p rend="justify">Toate aceste trei simptome – incontinenţa urinară, teama de noapte şi de singurătate, ca şi încercarea de sinucidere – sunt orientate spre unul şi acelaşi scop. Pentru noi ele sunt grăitoare şi ne spun cam aşa: „Trebuie să rămân lângă mama”, sau: „Mama trebuie să aibă mereu grijă de mine”. Iată cum o asemenea manifestare are o semnificaţie profundă, permiţându-ne, pe de o parte, să evaluăm omul, iar pe de altă parte, făcându-ne posibilă înlăturarea principa-lului simptom, ca urmare a înţelegerii integrale a omului respectiv, în linii mari, constatăm că la copii actele de proastă creştere tind să atragă asupra lor atenţia celor din jur, făcându-i să joace un rol deosebit, să le demonstreze adulţilor slăbiciunea şi incapacitatea acestora de a da poveţe, punându-i pe copiii cu pricina într-o lumină mai bună, atât în propriii lor ochi, cât şi în ai celor mai puternici. În acelaşi sens este de interpretat obiceiul multor copii de a se face remarcaţi prin ţinuta lor bizară în faţa persoanelor străine venite în vizită. Copii care de obicei sunt foarte cuminţi se poartă ca apucaţi de toţi dracii de îndată ce un oaspete intră în casă. Copilul vrea să joace un rol şi nu se va lăsa până când nu-şi va fi atins scopul într-o manieră care să-i satisfacă. Deveniţi adulţi, asemenea inşi nu vor pregeta să exploateze astfel de bizarerii pentru a se sustrage de la exigenţele vieţii în comun sau pentru a încerca cel puţin să pună altora beţe în roate. Setea de dominaţie şi vanitatea se ascund sub aceste manifestări care, atunci când îmbracă forme atât de stranii, rămân adesea necunoscute în ceea ce priveşte adevărata lor semnificaţie.</p>
                  <p rend="justify">NOTE</p>
                  <p rend="justify">1  Simptom clar al agorafobiei, adică al fricii de spaţiile deschise, de pieţe, de străzi largi, caz în care se manifestă tendinţa de a nu părăsi locuinţa. Asemenea oameni se strecoară temători pe lângă zidurile caselor, rămân ţintuiţi locului când au de traversat un spaţiu urban sau un câmp, iar în încăperi preferă colţurile retrase. (Nota trad.) 2 „dieses Bogengăngertums”, în textul original. (Nota trad.) 3 „sic durch Belehrung zu iiberwinden”, în textul original. (Nota trad.)</p>
                  <p rend="justify">4  „nervos”, în textul original. (Nota trad.) 5 „jene furehtbareKausalităt”, în textul original. (Nota trad.) b „SchmutzigkeiC’. În textul original. (Nota trad.)</p>
               </div>
            </div>
            <div type="div2" rend="P6">
               <head>Capitolul IV. ALTE FORME DE EXPRESIE ALE CARACTERULUI</head>
               <div type="div3" rend="P7">
                  <head>1. VOIOŞIA. </head>
                  <p rend="justify">Am şi subliniat faptul că este uşor de măsurat sentimentul de comuniune socială al omului după cât de dispus se dovedeşte acesta de a-şi ajuta semenii, de a-i încuraja, de a le face bucurii. Această aptitudine de a aduce bucuria face ca toţi cei care o posedă să fie întâmpinaţi cu mai mare interes, fie şi datorită înfăţişării lor exterioare. Ni-i apropiem cu uşurinţă şi pe o bază pur intuitivă îi socotim a fi mult mai simpatici decât ceilalţi. Cu totul instinctiv simţim că trăsăturile lor sunt definitorii pentru sentimentul de comuniune socială. Sunt oameni de o seninătate imperturbabilă care, dacă au cumva vreun necaz, nu şi-i varsă pe ceilalţi, în relaţiile cu aceştia iradiind seninătate, înfrumuseţând viaţa şi făcând-o demnă de trăit. Pe omul bun îl recunoaştem nu numai după actele sale, după felul în care ne abordează, cum ne vorbeşte, după înţelegerea pe care o arată faţă de interesele noastre, ci şi după întreaga sa fiinţă, după fizionomia şi gesticulaţia sa, după felul în care râde.</p>
                  <p rend="justify">Profundul psiholog care este Dostoevski spune că pe un om îl vom putea cunoaşte şi înţelege mult mai bine după felul în care râde, decât după îndelungate cercetări psihologice1. Căci râsul are atât nuanţe de amabilitate, cât şi subînţelesuri duşmănoase, agresive, ca de exemplu în cazul bucuriei răutăcioase în faţa necazului altora.</p>
                  <p rend="justify">Există chiar oameni care în general nu sunt în stare să râdă şi care sunt atât de departe de legătura mai strânsă de la om la om, încât le lipseşte aproape cu desăvârşire înclinaţia de a face bucurii altora şi de a determina o stare de spirit senină. Ca să nu mai vorbim de cei care, destui la număr, ne obligă să-i considerăm nu numai incapabili de a produce altora bucurie, dar care, dimpotrivă, în orice situaţie în care intervin, înclină să otrăvească viaţa celorlalţi, procedând în aşa fel de parcă ar vrea să stingă orice lumină. Aceşti oameni fie că nu pot să râdă, fie că nu pot râde decât forţat, ceea ce atestă doar o aparentă bucurie de a trăi. Acum ne este limpede de ce faţa unui om poate trezi simpatie: aceasta se întâmplă atunci când omul este capabil să lase impresia unui aducător de bucurie. În felul acesta se risipeşte ceaţa care înconjura sentimentul de simpatie şi antipatie, dându-ni-se posibilitatea unei interpretări exacte.</p>
                  <p rend="justify">La antipodul acestui tip se situează acei oameni pe care i-am putea numi tulburători de seninătate (Friedensstorer), cei care sunt înclinaţi mereu să prezinte lumea ca pe o „Vale a plângerii” şi care incită la durere. Cutezanţa lor merge atât de departe încât, când facem bine cunoştinţă cu ea, rămânem stupefiaţi. Să vedem mai întâi cu ce fel de personaje avem de-a face. Există oameni vădit înclinaţi să parcurgă viaţa ca şi cum ar duce pe umeri o enormă povară. Orice dificultate cât de mică ei o exagerează, viitorul îl privesc dintr-o perspectivă sumbră şi cu orice prilej de bucurie lasă să răsune strigătul lor de Casandră. Sunt eminamente pesimişti, pentru ei înşişi, ca şi pentru toată lumea, se indispun dacă pe undeva prin jurul lor se manifestă bucuria şi în orice relaţie umană încearcă să introducă părţi întunecate. Nu numai cu vorba, ci şi prin acţiunile şi provocările lor ei tulbură viaţa senină şi exuberanţa semenilor.</p>
               </div>
               <div type="div3" rend="P7">
                  <head>2. MODURI DE GÂNDIRE ŞI DE EXPRIMARE. </head>
                  <p rend="justify">Modul de a gândi şi a se exprima al unor oameni produce uneori o impresie atât de plastică, încât nu putem trece cu vederea faptul. A gândi şi a vorbi este la aceşti oameni tot una cu „a încălţa cizme spaniole”2, ei gândind şi vorbind exclusiv în fraze-şablon, cunoscute de toată lumea, aşa încât întotdeauna ştii dinainte ce vorbe le vor ieşi din gură.</p>
                  <p rend="justify">Stilul este cunoscut din naraţiunile specifice apărute prin gazete sau din romanele de duzină. Este o frazeologie care aduce cu un buchet de floricele din acelea ce se vând la toate colţurile. Auzim expresii ca: „să ţii cont”, „să-i citeşti Leviticul”3 sau „lovitură de stilet” etc, în care se întâlnesc termeni străini de tot felul.</p>
                  <p rend="justify">Aceste moduri de exprimare pot contribui, desigur, la înţelegerea unui om. Căci există forme de gândire şi moduri de exprimare pe care nu trebuie sau nu se cuvine să le practici. Întreaga banalitate a stilului de speţă joasă răsună aici şi chiar oratorul care le rosteşte poate fi şocat. Se arată prea puţină consideraţie pentru judecata şi spiritul critic ale celorlalţi atunci când li se serveşte mereu câte un proverb sau când orice gând sau spusă sunt împănate cu citate din autori celebri. Sunt mulţi cei care nu se pot elibera de acest mod de a vorbi şi care astfel îşi atestă mentalitatea retrogradă.</p>
               </div>
               <div type="div3" rend="P7">
                  <head>3. ATITUDINEA ŞCOLĂREASCĂ. </head>
                  <p rend="justify">Foarte des întâlnim oameni care ne lasă impresia că s-au oprit la un anumit punct al dezvoltării lor, neputând depăşi stadiul şcolarităţii. Acasă, în viaţă, în societate, în profesia lor ei sunt mereu ca nişte şcolari, trag într-una cu urechea, stau la pândă, ca să vadă dacă au voie să spună ceva. Îi vedem silindu-se totdeauna să aibă prompt un răspuns la orice problemă care se pune undeva în societate, ca şi cum ar vrea să devanseze pe cineva, să arate că ei sunt informaţi în toate, ca şi cum ar aştepta să li se dea o notă bună pentru aceasta. Stă în firea unor asemenea oameni să se simtă în siguranţă numai dacă viaţa li se prezintă în forme familiare, fiind derutaţi de îndată ce sunt puşi într-o situaţie în care nu mai pot folosi şablonul şcolar. Şi în limitele acestui tip există mai multe niveluri de diferenţiere. În cazurile mai puţin simpatice întâlnim oameni seci, prozaici, puţin sociabili, sau oameni care vor să treacă drept erudiţi, care fie că ştiu totul, fie încearcă să clasifice toate lucrurile după reguli şi formule.</p>
               </div>
               <div type="div3" rend="P7">
                  <head>4. OAMENI CU PRINCIPII ŞI PEDANŢI. </head>
                  <p rend="justify">Un tip de om care de fapt nu are totdeauna ceva şcolăresc în sine, dar care aminteşte de atitudinea şcolărească, este acela care încearcă să subsumeze unui principiu oarecare toate manifestările vieţii, dând în orice situaţie prioritate principiului pe care I-a pus la punct odată pentru totdeauna şi de la care nu se abate, cu convingerea că nu te poţi simţi bine în viaţă dacă totul nu decurge pe făgaşul obişnuit, pe calea cea justă. De cele mai multe ori astfel de oameni sunt şi pedanţi. Ei ne lasă impresia că sunt nişte oameni care se simt atât de nesiguri încât încearcă să încorseteze viaţa, în toată nemărginirea ei, în câteva reguli şi formule, pur şi simplu pentru că altfel, cuprinşi de anxietate, nu pot merge mai departe. Ei sunt gata să intre în joc numai dacă regulile le sunt cunoscute dinainte, dând bir cu fugiţii din faţa unei situaţii în care nu pot să aplice reguli bine cunoscute. Se simt jigniţi dacă sunt puşi într-o situaţie nefamiliară pentru dânşii. Se înţelege că metoda aceasta le dă posibilitatea de a-şi exercita din plin puterea.</p>
                  <p rend="justify">Să ne gândim, de exemplu, la numeroasele cazuri de scrupulozitate nesocială. Nu ne va fi greu să descoperim că aceşti oameni sunt animaţi de o neînfrânată sete de dominaţie şi de vanitate.</p>
                  <p rend="justify">Chiar dacă asemenea oameni sunt muncitori sârguincioşi, caracteristice rămân pentru ei pedanteria şi uscăciunea sufletească.</p>
                  <p rend="justify">Adesea aceste trăsături inhibă în ei orice iniţiativă, făcând dintr-înşii fiinţe lipsite de orizont, pradă capriciilor. Unii dintre ei vor contracta mania de a merge totdeauna pe marginea trotuarului sau de a nu pune piciorul decât pe anumite pavele. Un altul numai cu mare greutate se va lăsa convins s-o ia pe alt drum decât pe cel pe care merge de obicei. Acest tip de oameni nu au nici o disponibilitate pentru viaţa largă cu neprevăzutul ei. În demersurile lor ei risipesc adesea o groază de timp, punându-se în dezacord atât cu ei înşişi cât şi cu cei din jur. în momentul în care au a se confrunta cu o situaţie nouă, neobişnuită pentru dânşii, refuză s-o accepte, invocând lipsa de pregătire, crezând că nu-i pot da de capăt fără vreo regulă, fără o formulă magică. De aceea ei vor căuta să evite, pe cât posibil, orice schimbare. Unor asemenea oameni venirea primăverii, de pildă, le va provoca dificultăţi, deoarece au avut destul timp să se acomodeze cu iarna. Îi înspăimântă şi îi indispune circulaţia în aer liber, favorizată de vremea frumoasă, care face să se amplifice relaţiile umane.</p>
                  <p rend="justify">Sunt oamenii care se plâng că primăvara niciodată nu se simt în apele lor. Neputându-se adapta decât cu mare greutate la o situaţie nouă, ei vor fi de găsit, de cele mai multe ori, în posturi care nu le cer prea multă iniţiativă şi tocmai aici şi este locul lor, atâta vreme cât nu se pot schimba. Căci trebuie să luăm bine aminte că nu avem de-a face cu însuşiri înnăscute, că aceste însuşiri nu sunt nemodificabile, ele fiind rezultatul unor atitudini eronate faţă de viaţă, dar care au pus cu atâta putere stăpânire pe întreg psihicul omului, încât acesta, lăsat în voia lui, nici vorbă să se poată elibera de viziunile eronate care îi domină.</p>
               </div>
               <div type="div3" rend="P7">
                  <head>5. SUBORDONAREA. </head>
                  <p rend="justify">Un tip de om la fel de puţin indicat pentru profesiunile care cer iniţiativă este acela dominat de un fel de slugărnicie şi care nu se simte bine decât acolo unde are de dus la îndeplinire porunci. Pentru un sobordonat nu există decât legi şi reguli de respectat. Acest tip de om caută cu toată fiinţa sa un loc de muncă în care să-şi manifeste servilitatea. Putem observa lucrul acesta în diverse împrejurări, chiar şi în înfăţişarea exterioară a omului, care de obicei îşi îndoaie şira spinării şi care mereu e gata să se încline şi mai mult, atent la vorbele superiorului, nu pentru a le cântări, ci pentru a se pune cât mai bine de acord cu ele şi a sări să aducă la îndeplinire ordinele primite. Sunt oameni pentru care mai mult decât orice valorează supunerea. Aceasta atinge uneori un grad incredibil. Pentru unii este o adevărată plăcere să se subordoneze.</p>
                  <p rend="justify">Nu vrem să spunem prin aceasta că idealul unor asemenea oameni ar fi prin excelenţă acela de a se supraordona. Trebuie totuşi să clarificăm părţile obscure ale vieţii acelora care văd adevărata soluţie a îndatoririlor ce le revin doar în supunere.</p>
                  <p rend="justify">Este frapant pentru noi faptul că o mulţime de oameni se pare că şi-au făcut din subordonare o lege a vieţii. Nu ne referim la clasele aservite, ci la sexul feminin. Că femeia trebuie să se supună, este ca o lege nescrisă însă profund întipărită în mintea tuturor, pe care mulţi oameni o respectă ca pe o dogmă. Ei cred că femeia nu există decât spre a se aservi. O consecinţă obişnuită a aceastui fapt este că ea încearcă, dimpotrivă, să se supraordoneze. Cu toate că asemenea concepţii au otrăvit şi tulburat relaţiile oamenilor în general, stăruie în acest sens o superstiţie deosebit de rezistentă, care are adepţi chiar în rândurile femeilor, care se cred puse sub puterea unei legi eterne. Nu se cunoaşte însă nici un caz în care cineva să fi tras vreun folos de pe urma acestei concepţii. Va veni timpul să se vadă că dacă femeia nu s-ar fi aservit cum s-a aservit, toate pe lumea aceasta ar fi fost mai bune.</p>
                  <p rend="justify">Abstracţie făcând de faptul că nici un suflet omenesc nu ar suporta uşor supunerea, o femeie ţinută în astfel de condiţii va ajunge de cele mai multe ori la pustiire interioară şi la totală dependenţă, cum ne va arăta cazul expus succint aici. Căsătorită din dragoste cu un bărbat care avea o importantă poziţie socială, atât ea cât şi soţul ei credeau orbeşte în dogma supunerii femeii. Cu timpul ea a devenit o maşină perfectă, pentru care nu exista nimic decât datoria. Orice pornire spre independenţă era nimicită din faşă. Anturajul, care se obişnuise cu situaţia, fireşte că nu vedea nimic scandalos în aceasta, ceea ce nu avantaja pe nimeni. Dacă faptul nu a degenerat în dificultăţi mai mari, a fost pentru că lucrurile se petreceau într-un mediu relativ supus. Dar dacă avem în vedere faptul că pentru foarte mulţi oameni subordonarea femeii constituie destinul ei firesc, vom recunoaşte că există aici din abundenţă material pentru conflicte. Căci dacă bărbatul socoate că această subordonare este de la sine înţeleasă, el va avea mereu scandaluri, pentru că o asemenea subordonare este de fapt imposibilă.</p>
                  <p rend="justify">Unele femei au un spirit de supunere atât de dezvoltat, încât îşi caută drept soţi bărbaţi dominatori sau brutali. În scurt timp această relaţie contrară naturii duce la o gravă ciocnire de caractere. Avem uneori impresia că aceste femei iau în derâdere subordonarea femeii şi vor să-i dovedească lipsa de sens.</p>
                  <p rend="justify">Noi cunoaştem de pe acum calea pe care se poate ieşi din această situaţie dificilă. Convieţuirea dintre bărbat şi femeie trebuie să fie o camaraderie, o comunitate de muncă, unde nimeni nu este subordonat. Şi dacă cele spuse aici nu reprezintă deocamdată decât un ideal, avem cel puţin un etalon cu care putem măsura progresele sociale făcute de un individ, respectiv regresele sale, putându-se identifica greşelile săvârşite.</p>
                  <p rend="justify">Problema supunerii nu interesează doar relaţiile dintre sexe, ea nu-i împovărează doar pe bărbat cu o puzderie de dificultăţi cărora nu este capabil să le facă faţă, ci joacă un rol important şi în viaţa popoarelor. Dacă ne gândim că întreaga antichitate îşi baza situaţia economică şi relaţiile de dominare pe sclavagism, dacă ne gândim că poate cei mai mulţi dintre oamenii care trăiesc azi se trag din familii de sclavi, dacă ne reprezentăm faptul că s-au scurs secole în care cele două clase au cunoscut o opoziţie atât de radicală una faţă de alta şi că, astăzi încă, la anumite popoare spiritul de castă este principial predominant, abia atunci putem înţelege că principiul supunerii şi revendicarea acestuia îi animă necontenit pe oameni şi poate duce la formarea unui tip ca atare. Este cunsocut că antichita-tea considera munca drept o ocupaţie relativ ruşinoasă, care revenea sclavilor, că stăpânului nu-i era îngăduit să se murdărească muncind, că el era nu numai cel care porunceşte, ci monopoliza toate însuşirile bune. Clasa dominantă era aceea a „celor mai buni”, aristocraţia, cuvântul grecesc „aristos”însemnând şi una şi alta, adică dominaţia celor mai buni. Această concepţie triumfa însă, fireşte, exclusiv cu ajutorul forţei, nu prin vreun examen al virtuţilor şi meritelor. Un examen şi o clasificare aveau loc cel mult la sclavi, aşadar la cei aserviţi. Cel mai bun însă era acela care avea în mână puterea.</p>
                  <p rend="justify">Până în zilele noastre şi-a întins influenţa concepţia privind armonizarea celor două forme de existenţă a fiinţei umane, pierzân-du-şi însă orice sens şi valoare astăzi, când se tinde la o apropiere a oamenilor unii de alţii. Să nu uităm că până şi marele gânditor Nietzsche a revendicat dominaţia celor mai buni şi supunerea celorlalţi. Nici astăzi nu a încetat să fie greu să ne scoatem din cap ideea împărţirii oamenilor în stăpâni şi slujitori şi să ne simţim cu toţii absolut egali. Cu toate acestea, fie şi numai faptul că suntem în posesia acestui punct de vedere ne poate fi de ajutor şi ne poate feri de mari erori. Căci există oameni care au devenit atât de slugarnici, încât ar fi fericiţi dacă cineva i-ar lua la un moment dat în seamă, pe ei care în permanenţă par să-şi ceară scuze pentru vina de a exista pe lume; de unde nu se cuvine să admitem că această atitudine le-ar prii, când ei de fapt adesea se simt de-a dreptul nefericiţi.</p>
               </div>
               <div type="div3" rend="P7">
                  <head>6. INFATUAREA. </head>
                  <p rend="justify">Un tip de om opus celui precedent este înfumuratul, acela care vrea să joace totdeauna primul rol, a cărui viaţă nu reprezintă altceva decât eterna întrebare: „Cum voi putea eu să-i depăşesc pe toţi?” Acest rol se asociază în existenţa sa cu tot felul de eşecuri şi decepţii. Atitudinea aceasta o putem tolera întrucâtva dacă nu comportă acte ostile, agresive. Vom găsi astfel de oameni acolo unde este necesară imprimarea unei direcţii, unde se impune un comandament, o organizare. În asemenea locuri ei vor ieşi la suprafaţă aproape de la sine. În timpuri frământate, când poporul clocoteşte, apar deodată asemenea firi care se situează în prim-plan ca de la sine. Căci ei au gesturile, atitudinea, aspiraţiile şi, de cele mai multe ori, chiar şi pregătirea şi aptitudinile necesare.</p>
                  <p rend="justify">Sunt acei oameni care comandă şi acasă, care în copilărie nu îndrăgeau decât jocurile în care puteau fi vizitiul care mână caii, conductor de tren sau general pe câmpul de bătălie. Mulţi dintre ei nu mai pot realiza nimic dacă un altul le dictează ce şi cum să facă, ori se enervează atunci când au de executat un ordin. Alţii, care poate sunt mai bine pregătiţi, nu reuşesc să ajungă în posturi de conducere. Şi pe timp de pace găseşti totdeauna asemenea oameni în fruntea a diverse grupări, fie profesionale, fie cu un caracter social mai larg.</p>
                  <p rend="justify">Ei sunt întotdeauna în prim-plan, pentru că se vâră în faţă şi îi dau cu gura. Cât timp nu tulbură prea tare rânduiala vieţii în comun, nu avem nimic de obiectat, cu toate că noi socotim nelalocul ei supraes-timarea de care au parte azi asemenea caractere. Căci şi ei sunt oameni care stau în faţa unui abis, care cu siguranţă nu ocupă un loc în rând cu lumea şi nu sunt cei mai buni. Trăind într-o tensiune extremă, ei nu-şi găsesc liniştea, voind mereu să-şi demonstreze superioritatea, atât în lucruri mari cât şi în mărunţişuri.</p>
               </div>
               <div type="div3" rend="P7">
                  <head>7. SUSCEPTIBILITATEA. </head>
                  <p rend="justify">Şi în ce-i priveşte pe acei oameni a căror atitudine faţă de viaţă şi faţă de îndatoririle lor depinde în mod exagerat de starea lor de spirit, psihologia ar porni pe un drum greşit dacă ar considera că avem de-a face cu fenomene înnăscute.</p>
                  <p rend="justify">Aceştia intră cu toţii în categoria caracterelor peste măsură de ambiţioase şi, de aceea, susceptibile, care încearcă diverse soluţii pentru insatisfacţia lor faţă de viaţă. Susceptibilitatea lor este ca o antenă avertizoare, cu ajutorul căreia încearcă să palpeze în prealabil situaţia, înainte de a lua o poziţie.</p>
                  <p rend="justify">Există oameni animaţi de o permanentă bună dispoziţie, care în consecinţă tind, cu o anumită ostentaţie şi insistenţă, să valorifice partea senină a vieţii, punând la baza acesteia bucuria şi veselia. Şi aici găsim toate nivelurile de diferenţiere posibile. Există printre aceştia oameni care vădesc o comportare de o voioşie copilărească, în definitiv îmbucurătoare, pentru că ei nu-şi ocolesc îndatoririle, ci le abordează şi le duc la îndeplinire într-o manieră ludic-artistică.</p>
                  <p rend="justify">Poate că nu există tip de om care să-i întreacă pe acesta în comportare frumoasă şi simpatică.</p>
                  <p rend="justify">Sunt însă unii care împing prea departe concepţia lor senină despre viaţă şi care tratează cu seninătate şi acele situaţii care trebuie luate relativ în serios şi faţă de care ei, adoptâfid o atitudine puerilă, se îndepărtează atât de mult de seriozitatea vieţii încât nu ne pot face o impresie bună. Avem întotdeauna un sentiment de insecuritate când îi vedem pe aceşti oameni la lucru, o impresie de om pe care nu te poţi bizui, pentru că vor să treacă prea uşor peste dificultăţi.</p>
                  <p rend="justify">Cunoscând acestea, îi vom ţine pe cât posibil departe de îndatoririle de mare răspundere, când ei înşişi nu le evită, cum este de obicei cazul. Rareori îi vom găsi asumându-şi sarcini cu adevărat grele. Nu ne putem totuşi despărţi de acest tip fără a-i acorda şi câteva cuvinte care să exprime simpatia noastră. Căci faţă de marea mulţime de posaci care predomină în lume, trebuie să spunem că ne este plăcut să întâlnim acest tip, pe care ni-1 putem mai uşor ralia decât pe acela care, dimpotrivă, este mereu trist şi descurajat, incapabil să vadă altceva decât partea întunecată a lucrurilor.</p>
               </div>
               <div type="div3" rend="P7">
                  <head>8. GHINIONIŞTI ŞI PIEZE-RELE. </head>
                  <p rend="justify">Este un truism psihologic afirmaţia că acela care intră în contradicţie cu adevărul absolut al vieţii sociale la un punct oarecare al existenţei sale va suferi contra-lovitura. De obicei aceşti oameni nu se pricep să tragă nici o învăţătură din aceasta, ei înţeleg întreaga nenorocire ca pe un ghinion personal, nedrept, ca pe un nenoroc care îi urmăreşte. Ei îşi irosesc timpul ca să demonstreze cât nenoroc au mereu, că nimic nu le reuşeşte, că toate dau greş dacă pun ei mâna. Uneori ei chiar înclină să se fălească cu înfrângerile lor, ca şi cum acestea s-ar datora unei puteri sinistre, înspăimântătoare. Dacă reflectăm puţin asupra acestui punct de vedere, recunoaştem şi aici influenţa malefică a vanităţii. Aceşti oameni îşi închipuie că toate câte li se întâmplă se petrec ca şi cum o zeitate necurată s-ar ocupa numai de dânşii, neavând alt gând decât ca, pe furtună, să trimită trăsnetul drept în ei, sau să le trimită un hoţ în casă, care să-i bage în sperieţi, pe scurt, orice neplăcere s-ar ivi, o privesc ca şi cum ei ar fi cei vizaţi de nenorocul care îi caută peste tot.</p>
                  <p rend="justify">Asemenea exagerări nu pot lua naştere decât în capul unui om care, într-un fel oarecare, se socoate buricul pământului. Uneori s-ar părea că este vorba de modestie când cineva se crede veşnic urmărit de nenoroc, pe când în realitate fiinţa sa musteşte de vanitate crezând că toate puterile duşmănoase nu fac decât să-i urmărească pe el în mod special. Asemenea oameni încă din copilărie îşi otrăvesc zilele, imaginându-şi că-i urmăresc bandiţii, ucigaşii şi alţi răufăcători siniştri, şi care cred că strigoii şi stafiile nu au nimic altceva de făcut decât să-i hărţuiască pe dânşii.</p>
                  <p rend="justify">Adesea această stare de spirit se exprimă în ţinută. Ei arată deprimaţi, mereu aduşi de spate, ca toată lumea să înţeleagă ce enormă povară îi apasă. Înfăţişarea lor ne aminteşte involuntar de cariatide, condamnate să proptească, cât trăiesc, o imensă povară.</p>
                  <p rend="justify">Sunt oameni care iau totul foarte în serios, judecând lucrurile dintr-un unghi pesimist. Cu această stare de spirit, este limpede de ce totul iese pe dos, de îndată ce pun ei mâna. Cobeala nu le înveni-nează doar lor înşile viaţa, ci şi altora. Iar la baza acestei conduite nu se află decât vanitatea. Este un fel de infatuare, ca şi în cazul precedent.</p>
               </div>
               <div type="div3" rend="P7">
                  <head>9. RELIGIOZITATEA. </head>
                  <p rend="justify">Oamenii de felul acesta reuşesc uneori să-şi găsească un refugiu în religie, fără a-şi modifica comportamentul. Ei se tânguie şi se lamentează, îl plictisesc pe bunul Dumnezeu cu necazurile lor, dorind ca acesta să nu se ocupe de nimic altceva decât de propria lor persoană. De obicei ei sunt convinşi că Tatăl Ceresc este propriu-zis în serviciul lor, că poartă întreaga răspundere pentru tot ce li se întâmplă şi că, pe lângă aceasta, poate fi înduplecat să le facă şi favoruri, prin diferite artificii, cum ar fi îndeosebi rugăciunile rostite cu ardoare, ori jertfele religioase. Cu alte cuvinte, bunul Dumnezeu nu ştie ce are de făcut, ci trebuie să i se atragă atenţia. Trebuie să admitem că în această modalitate de adoraţie religioasă se manifestă o atât de înspăimântătoare erezie, încât dacă s-ar instaura din nou vechea Inchiziţie, tocmai aceşti oameni ar fi arşi cei dintâi pe rug. Ei se poartă cu bunul Dumnezeu exact cum o fac ceilalţi oameni, nefăcând decât să se jeluiască şi să-i pisălogească, fără ca ei înşişi să mişte un deget pentru îmbunătăţirea situaţiei în care se găsesc. Asta ei o pretind numai şi numai din partea celorlalţi.</p>
                  <p rend="justify">Până unde pot merge lucrurile, ne arată cazul unei fete în vârstă de 18 ani. Foarte cuminte şi harnică, dar, ce-i drept, şi foarte ambiţioasă, ea se distingea şi prin importanţa acordată religiei, îndeplinindu-şi cu scrupulozitate toate îndatoririle religioase. Întro zi ea a început să-şi facă reproşuri, acuzându-se că nu este îndeajuns de pioasă, că a violat poruncile biblice şi că a nutrit gânduri nelegiuite. La un moment dat a ajuns ca ziua întreagă să nu facă decât să se autoacuze, aşa încât cei apropiaţi au început să se teamă serios de starea sănătăţii psihice a fetei. Căci, în realitate, nimeni nu avea să-i aducă nici cel mai mic reproş. Mereu era de găsit într-un colţ, plângând şi acoperindu-se de păcate. Un duhovnic a avut ideea s-o scutească de toată această povară a păcatelor imaginare şi i-a explicat că nu are nici o vină şi că este fără pată. A doua zi, pe stradă, fata i-a strigat acestuia că nu mai este demn să calce în biserică, dat fiind că a luat asupră-şi atâtea grele păcate.</p>
                  <p rend="justify">Nu este necesar să examinăm în continuare cazul de mai sus.</p>
                  <p rend="justify">Vedem cum şi în acest domeniu răzbate ambiţia, cum vanitatea îi face pe purtătorii ei judecători ai virtuţii şi viciului, ai inocenţei şi falsităţii, ai binelui şi răului.</p>
                  <p rend="justify">NOTE</p>
                  <p rend="justify">1  A se vedea capitolul „Dostojewski” din Praxis und Theoric der Individualpsychologie, p. 214. (Nota trad.) 2 „spanische Stiefel” – cizmă de tortură. (Nota trad.) 3 „Lewiten lcscn”, în sensul de a-i face cuiva morală. (Nota trad.)</p>
               </div>
            </div>
            <div type="div2" rend="P6">
               <head>Capitolul V. AFECTELE.</head>
               <p rend="justify">Afectele reprezintă exacerbarea acelor fenomene psihice pe care le-am denumit trăsături de caracter. Ele sunt forme de activitate delimitate în timp ale organului psihic, care, sub presiunea unei necesităţi conştiente sau inconştiente, se manifestă printr-o descărcare bruscă şi, ca şi trăsăturile de caracter, sunt orientate spre un scop. Nu sunt fenomene enigmatice, de neînţeles; ele apar totdeauna atunci când au un sens, când corespund metodei de viaţă, liniei de conduită a omului. Ele au scopul de a determina o schimbare în situaţia omului, care să fie în favoarea sa. Sunt manifestări intense, care nu pot avea loc decât la un om care a renunţat la alte posibilităţi de a-şi realiza obiectivul sau care, mai bine zis, nu crede, ori nu mai crede în alte posibilităţi.</p>
               <p rend="justify">Aşadar, unul din aspectele afectelor se referă la acelaşi sentiment de inferioritate, la sentimentul de insuficienţă (Gefiihl der Unzulăngichkeit) care îl constrânge pe purtătorul său să-şi adune toate forţele şi să execute mişcări mai ample decât cele obişnuite.</p>
               <p rend="justify">Printr-o mobilizare maximă a energiei, persoana respectivă încearcă să se situeze în prim-plan, să-şi adjudece victoria. Aşa cum, bunăoară, nu există furie fără a exista duşman, nu se poate ca acest afect să nu aibă drept scop biruinţa asupra duşmanului. Este o metodă preferată, şi încă posibilă în societatea noastră, aceea de a te impune prin astfel de reacţii supradimensionate. Accesele de mânie ar fi mult mai puţine, dacă nu ar exista posibilitatea de a te impune pe această cale.</p>
               <p rend="justify">Aşadar, la cei care nu se cred destul de capabili să-şi atingă ţelul obţinerii superiorităţii şi care simt că le fuge pământul de sub picioare, vom constata că de fapt nu renunţă la ţelul lor, ci vor să-i atingă prin mijloace forte, cu ajutorul afectelor. Este o metodă generată de sentimentul de inferioritate, care îl determină în mod imperios pe om să-şi adune puterile şi să caute să se impună într-o manieră brutală şi necivilizată.</p>
               <p rend="justify">Afectele sunt şi ele strâns legate de esenţa personalităţii şi nu sunt caracteristice pentru individul izolat, ci sunt de găsit, cu o anumită regularitate, la mulţi oameni. Fiecare individ intră în aceeaşi categorie în măsura în care el se implică în situaţia la care participă ceilalţi. Numim aceasta starea de alarmă afectivă a organului psihic. Sunt fenomene adânc înrădăcinate în firea omului şi fiecare din noi poate dispune de ele. Iar dacă cunoaştem întrucâtva un om, ne putem reprezenta ce afecte ţin de natura sa, fără să le fi sesizat pe viu.</p>
               <p rend="justify">Dată fiind perfecta fuziune dintre psihic şi corp, în mod necesar un atât de zguduitor proces psihic, cum este afectul, îşi exteriorizează efectele asupra corpului. Afectele sunt însoţite de fenomene fizice secundare, adică de efecte asupra circulaţiei sanguine şi organelor respiraţiei (accelerarea pulsului, roşire, paloare, modificări funcţionale în respiraţie).</p>
               <div type="div3" rend="P7">
                  <head>A. AFECTE DISOCIANTE</head>
                  <div type="div4" rend="P8">
                     <head>1. MÂNIA. </head>
                     <p rend="justify">Un afect care simbolizează clar aspiraţia către putere şi setea de dominaţie a omului este mânia. Această formă de manifestare trădează desluşit scopul de a înfrânge rapid, cu ajutorul forţei, orice rezistenţă. Pe baza cunoştinţelor dobândite până acum, recunoaştem în persoana mâniosului un individ care, desfăşurân-du-şi întreaga forţă, se străduieşte să obţină superioritatea. Strădania de a se impune degenerează uneori într-un fel de beţie a puterii</p>
                     <p rend="justify">         (Machtrausch), vădită în cazul în care asemenea oameni răspund, la cea mai mică lezare a sentimentului puterii, printr-un acces de furie.</p>
                     <p rend="justify">Ei au impresia că prin această conduită, probabil probată adesea de dânşii, ajung cel mai uşor să-şi domine adversarul şi să-şi impună voinţa. Aceasta nu este, desigur, o metodă elevată, dar în cele mai multe cazuri are efect şi cine nu-şi poate aminti cum, printr-un acces de furie, a putut ieşi dintr-o situaţie dificilă.</p>
                     <p rend="justify">Există, fără îndoială, situaţii în care un acces de mânie este în bună măsură îndreptăţit. Nu ne ocupăm aici de asemenea cazuri.</p>
                     <p rend="justify">Avem în vedere o afectivitate care se afişează nestăvilit, persoane la care mânia se declanşează în mod obişnuit. Există oameni care îşi fac din aceasta un sistem de reacţie şi care se caracterizează prin faptul că, în general, nu recurg la altă metodă. Sunt oameni aroganţi, extrem de susceptibili, care nu suportă ca nimeni să fie mai sus ca ei, ori la nivelul lor, care au mereu nevoie să se simtă superiori, care mereu stau la pândă să vadă dacă nu cumva cineva le impietează domeniul, dacă nu cumva cineva nu le cântă îndeajuns în strună. La aceasta se asociază o doză maximă de suspiciune, care îi determină să nu se încreadă în nimeni. Cel mai adesea la astfel de oameni găsim şi alte trăsături de caracter, indicate mai sus ca limitrofe. În cazurile mai grave, un om atât de ambiţios se va retrage înspăimântat din faţa unor îndatoriri serioase şi se va integra greu în societate. Dacă i se refuză ceva, el nu cunoaşte de fapt decât un singur mod de a proceda: să facă scandal, într-o manieră de obicei dintre cele mai dureroase pentru persoanele care îi sunt apropiate.</p>
                     <p rend="justify">Va sparge o oglindă, bunăoară, sau va deteriora obiecte de valoare.</p>
                     <p rend="justify">Nu este cu putinţă să i se dea dreptate dacă, după aceea, încearcă în mod serios să se dezvinovăţească, susţinând că nu ştie ce a făcut.</p>
                     <p rend="justify">Căci intenţia de a fi vrut să lovească în cei apropiaţi era prea evidentă. Acest afect va viza întotdeauna ceva de valoare, nu lucruri fără importanţă. Deducem din aceasta că asemenea procedee sunt în mod necesar rezultatul unui plan premeditat.</p>
                     <p rend="justify">Într-un cerc restrâns această metodă duce, desigur, la anumite rezultate, dar care se pierd de îndată ce se iese din cercul respectiv.</p>
                     <p rend="justify">Căci un asemenea om va intra în mod fatal cu uşurinţă în conflict cu toată lumea.</p>
                     <p rend="justify">Cât priveşte expresia atitudinală a furiei, este suficient să-i spunem pe nume ca să şi avem în faţa ochilor imaginea furiosului.</p>
                     <p rend="justify">Este atitudinea ostilă faţă de ceilalţi, care apare în prim-plan cu toată intensitatea şi claritatea. Acest efect dovedeşte abolirea aproape integrală a sentimentului de comuniune socială. Aspiraţia către putere a unui om poate merge până la nimicirea adversarului. În măsura în care afectele scot în relief caracterul individului, aceste manifestări ne pot înlesni rezolvarea unor probleme legate de cunoaşterea omului. În această perspectivă, pe cei furioşi din fire trebuie să-i trecem în categoria acelora care au o atitudine ostilă faţă de viaţă. Dar exigenţele sistemului pe care vrem să-i construim nu ne permit să trecem peste faptul că orice năzuinţă către putere se bazează pe un. Sentiment de slăbiciune, de inferioritate. La asemenea reacţii ample, adevărate măsuri de forţă, nu poate recurge un om liniştit în ceea ce priveşte puterea sa. Nu trebuie să pierdem niciodată din vedere această relaţie. Tocmai în accesul de furie ni se dezvăluie cu o deosebită claritate exacerbarea sentimentului de slăbiciune orientat în scopul obţinerii superiorităţii. Este un artificiu ieftin de exaltare a sentimentului propriei personalităţi, în detrimentul altor oameni.</p>
                     <p rend="justify">Dintre factorii care facilitează considerabil declanşarea acce-sului de furie, este de menţionat îndeosebi alcoolul. Pentru mulţi oameni adesea sunt suficiente doar câteva pahare. Este cunoscut că alcoolul are în primul rând drept efect slăbirea sau abolirea frânelor impuse de societate. Un individ intoxicat de alcool se comportă într-o manieră total necivilizată. El îşi pierde stăpânirea de sine şi respectul faţă de ceilalţi şi ceea ce pe când era treaz numai cu greu îşi putea înfrâna şi ascunde, adică atitudinea ostilă faţă de semeni, la beţie capătă o expresie degajată. Nu întâmplător tocmai oamenii a căror existenţă şchioapătă devin alcoolici, ei căutând în alcool uitare şi consolare, o scuză pentru ceea ce le-ar fi plăcut să realizeze, dar nu au realizat.</p>
                     <p rend="justify">La copii constatăm accese de furie mai frecvent decât la adulţi.</p>
                     <p rend="justify">Adesea este suficient un motiv dintre cele mai neînsemnate pentru ca un copil să se înfurie. Fenomenul ţine de faptul că la copii, ca urmare a puternicului sentiment de slăbiciune, apare mai pronunţată linia strădaniei lor de a-şi afirma propria valoare. Un copil irascibil ne dovedeşte mereu că luptă pentru a se pune în valoare şi că rezistenţele de care se loveşte îi apar, dacă nu insurmontabile, în orice caz deosebit de mari.</p>
                     <p rend="justify">În afară de injurii, care formează conţinutul obişnuit al acce-selor de mânie, actele de violenţă merg atât de departe încât aduc prejudicii chiar şi celui care recurge la ele. Aici este de căutat linia care conduce la explicarea sinuciderii. Se face aici simţită tendinţa de a le provoca alor săi sau altora din anturaj o durere, care să răzbune eşecurile şi umilinţele suferite.</p>
                  </div>
                  <div type="div4" rend="P8">
                     <head>2. TRISTEŢEA. </head>
                     <p rend="justify">Acest afect survine atunci când un om suferă o privaţiune, o pierdere, situaţie în care el nu se poate uşor consola.</p>
                     <p rend="justify">Tristeţea poartă şi ea în sine germenul voinţei de a înlătura neplăcerea, aşadar sentimentul de slăbiciune, spre a restabili o situaţie mai bună. În această privinţă ea este la fel de valoroasă ca şi un acces de furie, numai că se instalează în alte împrejurări, sub o altă atitudine şi face uz de alte metode. Dar şi aici sesizăm aceeaşi linie spre obţinerea superiorităţii. În timp ce în cazul furiei reacţia este dirijată împotriva altora, furiosul având nevoie de satisfacerea urgentă a sentimentului de redresare şi de înfrângerea adversarului, în cazul tristeţii avem de-a face cu o limitare a activităţii psihice, care în mod necesar şi în scurt timp conduce la o expansiune, deoarece omul trist tinde către sentimentul de redresare şi satisfacţie. Iniţial însă procesul echivalează cu o descărcare, cu o reacţie care, iarăşi, deşi sub o altă formă, este dirijată împotriva persoanelor apropiate. Căci omul trist este de fapt un acuzator şi, prin aceasta, el stă în opoziţie faţă de anturajul său. În acest fel, fireşte, tristeţea este implantată în natura omului, dar supralicitarea acestei stări comportă un element de ostilitate, dăunător pentru cei din jur.</p>
                     <p rend="justify">Redresarea celui cuprins de tristeţe este determinată de atitudinea pe care o ia anturajul. Este cunoscut faptul că oamenii întristaţi îşi găsesc adesea uşurarea atunci când cineva se pune în serviciul lor, îi compătimesc, le vin în ajutor, le dă ceva, le insuflă curaj etc.</p>
                     <p rend="justify">Dacă tristeţea se descarcă prin lacrimi şi tânguiri, se pare că prin aceasta nu numai că se iniţiază un atac asupra mediului, ci şi o situare a celui mâhnit deasupra celor din jurul său, ca un fel de acuzator, judecător şi critic. Pot fi net recunoscute spiritul revendi-cativ, atitudinea de reclamant. Întotdeauna se vor manifesta, într-un fel sau altul, pretenţii faţă de anturaj. Tristeţea este ca un argument menit să-i înduplece pe ceilalţi, argument irezistibil, în faţa căruia trebuie să te pleci.</p>
                     <p rend="justify">Şi acest afect, aşadar, urmează o linie ascendentă, având drept scop menţinerea echilibrului şi compensarea sentimentului de neputinţă, de slăbiciune.</p>
                  </div>
               </div>
               <div type="div3" rend="P7">
                  <head>3. FOLOSIREA ABUZIVĂ A AFECTELOR. </head>
                  <p rend="justify">Multă vreme existenţa afectelor a fost de neînţeles, până când s-a dovedit că ele ne oferă posibilitatea şi ne indică o cale care duce la depăşirea rapidă a sentimentului de inferioritate şi la punerea în valoare a propriei personalităţi. Afectivitatea şi atitudinile emoţionate îşi găsesc, prin urmare, o extrem de largă paletă de utilizări în viaţa psihică a omului. Când un copil îşi manifestă furia sau plânge şi se jeluie, fiindcă se crede neglijat, şi dacă are ocazia să vadă că metoda lui dă rezultate, el va ajunge lesne să adopte aceeaşi atitudine chiar şi în numele unor motive lipsite de importanţă. Punerea în practică a acestor afecte poate deveni obişnuinţă şi poate lua o configuraţie pe care să n-o mai percepem ca fiind normală. Mai târziu, în viaţa adultă, asemenea indivizi vor recurge cu regularitate la folosirea abuzivă a afectelor, fenomen minor şi dăunător, când are loc o punere în scenă cu caracter ludic a furiei, tristeţii sau a altor afecte, numai spre a-şi atinge scopul, spre a obţine ceva. Asemenea reacţii au loc mereu atunci când individul vede că i se refuză ceva sau când dominaţia sa este ameninţată de vreun prejudiciu. Adesea se întâmplă ca tristeţea, de exemplu, să fie manifestată atât de zgomotos şi de ostentativ ca şi când ar însemna un titlu de glorie, ceea ce produce un efect respingător. Este interesant de remarcat că uneori se desfăşoară o veritabilă competiţie a tristeţii.</p>
                  <p rend="justify">Acelaşi abuz poate avea loc şi în ceea ce priveşte manifestările pe plan fizic ale afectelor. Se ştie că există oameni la care afectul furiei asupra tractului digestiv este atât de puternic încât în accesele de furie ei vomită. Aceasta face şi mai brutală atitudinea de CUNOAŞTEREA CHEULUI ostilitate. Voma semnifică o condamnare şi o umilire a celorlalţi.</p>
                  <p rend="justify">Tristeţea ca afect duce adesea la abţinerea de a se hrăni, aşa încât omul mâhnit pare pur şi simplu emaciat, oferindu-ne o adevărată „imagine a jalei”.</p>
                  <p rend="justify">Asemenea forme de abuz nu ne pot lăsa deloc indiferenţi, deoarece ele interesează sentimentul de comuniune socială al celorlalţi. Manifestarea acestui sentiment este de cele mai multe ori în stare să potolească un afect. Există însă oameni care au o atât de mare nevoie de sentimentul de comuniune socială al altora încât, de exemplu, ei nu vor să iasă din starea de tristeţe, dat fiind faptul că personalitatea lor are parte de o extraordinară reconfortare prin dovezile de prietenie şi compătimire care i se dau.</p>
                  <p rend="justify">Cu toată simpatia pe care ne-o câştigă într-o măsură sau alta, furia şi tristeţea sunt afecte disociante. Ele nu-i unesc pe oameni, ci îi opun, lezând sentimentul de comuniune socială. Fireşte, dacă este mai îndelungată, tristeţea determină o apropiere între oameni, dar nu pe o cale normală, ca atunci când sentimentul de comuniune socială este împărtăşit de ambele părţi, ci printr-o manevră care aduce anturajul în situaţia de a fi exclusiv partea care are de dat ceva.</p>
               </div>
               <div type="div3" rend="P7">
                  <head>4. DEZGUSTUL. </head>
                  <p rend="justify">Elementul disociant este de găsit şi într-un afect ca dezgustul sau greaţa, deşi într-o măsură mai slabă. Din punct de vedere fizic, greaţa se produce atunci când pereţii stomacu-lui suferă o excitaţie determinată. Există însă şi reacţii de a ejecta ceva din sfera psihicului. Tocmai pe acest plan devine vizibil caracterul disociant al acestui afect. Manifestările care rezultă ne dau o confirmare în acest sens. Cunoaştem o mimică în stare să te facă să-ţi întorci privirea aiurea. Grimasele semnifică o condamnare a anturajului, o rezolvare a situaţiei în sensul unei repudieri. Ca urmare a unei folosiri abuzive, prin acest afect ne putem, eventual, debarasa de o situaţie dezagreabilă, provocând o senzaţie de dezgust. Contrar, poate, celorlalte afecte, dezgustul poate fi trezit în mod intenţionat. Datorită unui antrenament special, un individ poate merge până acolo încât să nu-i fie greu să se desprindă pe această cale de anturaj sau să întreprindă un atac împotriva acestuia.</p>
               </div>
               <div type="div3" rend="P7">
                  <head>5. FRICA (SPAIMA). </head>
                  <p rend="justify">O importanţă covârşitoare în viaţa omului are frica. Acest afect se complică prin faptul că, pe lângă că este un afect disociant, conduce, ca şi tristeţea, la o legătură sui-generis cu ceilalţi. De exemplu, un copil înfricoşat se smulge dintr-o situaţie, dar aleargă în alta, spre a căpăta protecţie. Pe de altă parte, mecanismul fricii nu conduce direct la o demonstraţie de superioritate asupra anturajului, ci dă în primul rând impresia frapantă a unei înfrângeri. Atitudinea este aceea a unei defăimări.</p>
                  <p rend="justify">De aici începe partea asociantă a afectului, care include în acelaşi timp şi setea de superioritate: fricosul fuge spre a se pune la adăpostul unei alte situaţii şi, în acest fel, el încearcă să se fortifice, ca să fie capabil să facă faţă pericolului şi ca să triumfe.</p>
                  <p rend="justify">Avem de-a face, în cazul acestui afect, cu un fenomen profund organic. Ceea ce se reflectă aici este frica originară (Urangst), atavi-că, proprie tuturor vieţuitoarelor. La om, îndeosebi, ea emană din insecuritatea generală a acestuia, din slăbiciunea sa în faţa naturii.</p>
                  <p rend="justify">Cunoaşterea dificultăţilor vieţii este atât de deficitară încât copilul, de exemplu, nu se poate descurca singur, alţii trebuind să intervină pentru a-i satisface trebuinţele. Copilul ia cunoştinţă intuitiv de aceste dificultăţi, de îndată ce vine pe lume şi se află integrat în condiţiile existenţei. Date fiind pericolul permanent care îl pândeşte şi riscul eşecului strădaniilor sale de a ieşi din starea de insecuritate, el poate să ajungă la o concepţie despre viaţă pesimistă, la dezvoltarea unor trăsături de caracter care îl fac să se bizuie mai mult pe ajutorul şi consideraţia celor din jurul său. Prudenţa care rezultă de aici poate fi atât de mare încât să-i îndepărteze de la îndatoririle impuse de viaţă. Dacă asemenea copii sunt totuşi obligaţi să progreseze, ei poartă în acelaşi timp în sine un plan de retragere, găsindu-se mereu pe picior de fugă, unul din afectele lor cele mai frecvente şi mai izbitoare fiind frica.</p>
                  <p rend="justify">Până şi în expresia fizică a acestui afect, în special în mimică, descoperim începutul unei contraacţiuni, care însă nu este rectilinie, agresivă. Uneori asemenea manifestări evoluează în sens patologic şi în multe cazuri avem posibilitatea să examinăm cu uşurinţă mecanismele psihice. Avem atunci impresia netă că anxiosul întinde mâinile spre ceilalţi, ca să şi-i apropie şi ca să-i ţină lângă dânsul.</p>
                  <p rend="justify">Aprofundând cercetarea acestui fenomen, ajungem la aceleaşi concluzii pe care le-am desprins din analiza anxietăţii ca trăsătură de caracter. Avem de-a face cu oameni care caută să se sprijine pe cineva în viaţă; trebuie ca cineva să le stea totdeauna la dispoziţie, în realitate este vorba de încercarea de a stabili un raport de dominaţie, ca şi când ceilalţi nu ar exista decât ca să le ofere anxioşilor un suport moral. Dacă forăm şi mai în adâncime, constatăm că aceşti oameni au pretenţia să ne ocupăm în primul rând de ei. În absenţa unui contact direct cu viaţa, ei şi-au pierdut în aşa măsură independenţa încât reclamă acest privilegiu cu o extraordinară ardoare şi vehemenţă. Dar oricât de stăruitor ar căuta ei să se afle în preajma altora, sentimentul lor de comuniune socială este slab. Astfel, anxietatea duce la obţinerea pentru sine a unei poziţii privilegiate, la evitarea exigenţelor vieţii şi la punerea celorlalţi în serviciul său.</p>
                  <p rend="justify">În cele din urmă frica se infiltrează în toate relaţiile vieţii cotidiene.</p>
                  <p rend="justify">Ea devine un instrument eficient de dominare a celor din jur.</p>
               </div>
               <div type="div3" rend="P7">
                  <head>B. AFECTE ASOCIANTE</head>
                  <div type="div4" rend="P8">
                     <head>1. BUCURIA. </head>
                     <p rend="justify">În bucurie, ca afect, se remarcă limpede forţa asociantă. Ea nu suportă izolarea. În manifestările sale exterioare: căutarea celorlalţi, îmbrăţişări etc, apare înclinaţia spre comunicare, confesiune şi savurare în comun a plăcerii. Şi atitudinea este asociantă, este, ca să spunem aşa, atitudinea braţelor deschise, o căldură ce iradiază asupra celorlalţi, reflectându-se în egală măsură asupra celui de la care emană. Acest afect include toate valenţele comuniunii sociale.</p>
                     <p rend="justify">Linia ascendentă nu lipseşte nici de aici, fiind vorba de un om care trece de la un sentiment de insatisfacţie la unul de superioritate.</p>
                     <p rend="justify">Bucuria este, în fond, expresia autentică a biruirii dificultăţilor.</p>
                     <p rend="justify">Mână în mână cu ea merge râsul cu efectul său eliberator, reprezentând oarecum cheia de boltă a acestui afect. Dincolo de propria personalitate, bucuria vizează să obţină simpatia celorlalţi.</p>
                     <p rend="justify">Există şi aici manifestări abuzive, condiţionate de firea omului respectiv. Unii pacienţi arătau clare semne de bucurie şi râdeau la ştirea cutremurului de la Messina. La o cercetare mai atentă s-a dovedit că ei râdeau pentru că, de fapt, nu voiau ca prin mâhnire să lase să transpară un sentiment de slăbiciune; încercând să îndepărteze mâhnirea, ei adoptaseră afectul contrar. Deosebit de frecventă este şi bucuria răutăcioasă, care survine nelalocul ei, ignorând şi lezând sentimentul de comuniune socială. Această bucurie maliţioasă este de fapt un afect disociant, prin care cineva încearcă să-şi afirme superioritatea faţă de ceilalţi.</p>
                  </div>
                  <div type="div4" rend="P8">
                     <head>2. COMPASIUNEA. </head>
                     <p rend="justify">Compasiunea (mila) este expresia cea mai pură a sentimentului de comuniune socială. Dacă o identificăm la un om, în general putem fi liniştiţi cu privire la sentimentul său de comuniune socială, în sensul că acesta nu-i lipseşte. Căci prin acest afect omul ne arată cât este de capabil să se transpună în situaţia semenului său.</p>
                     <p rend="justify">Poate că o mai mare răspândire decât acest afect are folosirea sa abuzivă, denaturată. Aceasta constă în tentativa unora de a se prezenta drept oameni cu un sentiment de comuniune socială deosebit de puternic, bineînţeles exagerând. Cu prilejul vreunei nenorociri, unii oameni se vâră în faţă, dar fără a face ceva util, ci din dorinţa de a-şi face pe gratis publicitate. Pe de altă parte, există oameni care adulmecă cu o adevărată voluptate nenorocirea altuia, ţinân-du-se scai de acesta. Aceşti binefăcători aferaţi vor ca prin ceea ce fac să-şi asigure, în primul rând, sentimentul de superioritate faţă de cei aflaţi în nenorocire şi mizerie. Referitor la acest tip de om, marele cunoscător de oameni care era La Rochefoucauld spunea: „în nenorocirea celor mai buni prieteni ai noştri, găsim totdeauna ceva care nu ne displace”.</p>
                     <p rend="justify">În mod greşit s-a încercat să se explice prin acest fenomen simţământul de plăcere pe care îl avem în faţa spectacolelor tragice.</p>
                     <p rend="justify">S-ar spune că ne bucurăm că nu suntem în pielea victimelor. Celor mai mulţi oameni aceasta nu li se potriveşte. Interesul nostru faţă de întâmplările tragice este de obicei generat de dorinţa de a ne autocunoaşte şi de a ne autoinstrui. Nu pierdem din vedere faptul că avem de-a face doar cu o ficţiune, din care sperăm să extragem învăţăminte pentru viaţa noastră.</p>
                  </div>
                  <div type="div4" rend="P8">
                     <head>3. RUŞINEA. </head>
                     <p rend="justify">Un afect atât asociant, cât şi disociant, este ruşinea. Este şi aceasta o structură psihică din sfera sentimentului de comuniune socială şi ca atare nu ar putea fi expulzată din viaţa psihică a omului. Societatea umană nu ar fi posibilă fără acest afect.</p>
                     <p rend="justify">Ruşinea se manifestă în situaţiile în care, ca urmare a unei intervenţii în universul interior al unui om, este înjosită personalitatea acestuia, riscându-se să fie pierdută îndeosebi demnitatea, la care ţine orice om. În acest context, ruşinea se exprimă prin puternice reacţii corporale. Din punct de vedere anatomofiziologic, fenomenul constă într-o dilatare a vaselor sanguine periferice, în care are loc un flux crescut de sânge, de cele mai multe ori vizibil pe faţa omului. La unii oameni chiar şi pieptul se înroşeşte.</p>
                     <p rend="justify">Comportamentul exterior caracteristic în asemenea situaţii este detaşarea de cei din jur. Este un gest retractil legat de o proastă dispoziţie, care este mai degrabă o înclinaţie de a o lua la fugă.</p>
                     <p rend="justify">Întoarcerea spatelui, lăsarea îri jos a ochilor sunt reacţii de fugă, care ne arată limpede caracterul disociant al acestui afect.</p>
                     <p rend="justify">Distingem şi forme abuzive. Există oameni care roşesc surprinzător de uşor. Se va putea constata că, de obicei, în relaţiile lor cu semenii, la aceşti oameni predomină tendinţele disociante. A roşi este pentru dânşii un mijloc de a scăpa de societate.</p>
                  </div>
               </div>
               <div type="div3" rend="P7">
                  <head>NOTE</head>
                  <p rend="justify">1  La Rochefoucauld, Maxime şi reflecţii, traducere, note şi indice analitic de Aurel Tita, Editura Minerva, Bucureşti, 1972, p. 132. Grăitoare este, din acest punct de vedere, mai ales următoarea reflecţie: „Adesea dăm dovadă mai mult de orgoliu decât de bunătate deplângând nenorocirile duşmanilor noştri; le dăm semne de compătimire ca să-i facem să înţeleagă că suntem mai presus decât ei” (p. 111). (Nota trad.)</p>
               </div>
            </div>
            <div type="div2" rend="P6">
               <head>ANEXĂ. OBSERVAŢII GENERALE PRIVIND EDUCAŢIA.</head>
               <p rend="justify">Am vrea să adăugăm aici câteva cuvinte cu privire la o temă care până aici nu a putut fi atinsă decât în treacăt şi în mod întâm-plător. Ne referim la influenţa educaţiei făcute în familie, în şcoală şi în viaţă asupra dezvoltării organului psihic.</p>
               <p rend="justify">Este neîndoielnic faptul că educaţia care se face astăzi în familie favorizează aspiraţia către putere, dezvoltarea vanităţii. În această privinţă oricine poate da sfaturi, bazate pe propria sa experienţă. Ce-i drept, familia prezintă avantaje incontestabile şi cu greu se poate recomanda o instituţie în care copiii să fie mai bine crescuţi decât în familie sub raportul conduitei judicioase1. Tocmai în cazurile de îmbolnăvire familia se dovedeşte mediul cel mai potrivit în ceea ce priveşte conservarea genului uman. Părinţii sunt, de asemenea, buni educatori, care dispun de perspicacitatea necesară recunoaşterii de la bun început a devierilor psihice ale copiilor lor şi combaterii acestora printr-un tratament adecvat, aşa încât vom admite fără rezerve că nu există o instituţie mai convenabilă decât familia pentru creşterea unei umanităţi apte pentru o existenţă mai bună.</p>
               <p rend="justify">Din păcate însă nu putem afirma că părinţii sunt buni psihologi sau buni pedagogi. Ceea ce deţine astăzi rolul principal în educaţia familială este un egoism de familie dezarticulat, manifestat în diverse grade. Acesta pretinde în mod ostentativ dreptul ca propriii copii să fie îngrijiţi aparte, ca nişte fiinţe care trebuie să se bucure de o consideraţie deosebită, fie şi în detrimentul altora. Aşa se ajunge la situaţia că tocmai educaţia familială săvârşeşte cele mai grave erori, inoculându-le, ca să spunem aşa, copiilor ideea că ei trebuie să se situeze totdeauna mai sus decât ceilalţi şi să fie consideraţi mai buni. La aceasta se adaugă însuşi modul de organizare a familiei, care nu vrea să se desprindă de concepţia cu privire la rolul de dirijor al tatălui, o concepţie a autorităţii paterne. Aşa se face că răul îşi urmează cursul. Această autoritate, întemeiată doar în foarte slabă măsură pe sentimentul de comuniune socială, determină rapid o rezistenţă făţişă sau secretă. Desigur că aceasta nu-şi face niciodată loc fără dificultate. Consecinţa cea mai gravă este aceea că li se oferă copiilor un model de aspiraţie către putere, legat de demonstrarea plăcerii asociate cu exercitarea puterii, ceea ce îi face lacomi de putere, ambiţioşi şi vanitoşi. Drept urmare, ei vor merge atât de departe încât să pretindă consideraţie din partea tuturor, dorind ca ceilalţi să le arate aceeaşi ascultare şi supunere pe care s-au obişnuit s-o vadă faţă de cele mai puternice persoane din jurul lor, intrând astfel în conflict cu părinţii şi cu mediul social în general.</p>
               <p rend="justify">În felul acesta, pe planul educaţiei familiale care se face la noi este aproape inevitabil ca în mintea copilului să se înfiripe ţelul obţinerii superiorităţii. Aceasta se poate constata şi la copiii mici de tot, cărora le place s-o facă pe grozavii, fenomenul persistând la adulţi, care, până şi în perioade din cele mai avansate din viaţa lor, împinşi uneori de amintirea inconştientă (unbewusste Erinnerung) a situaţiei în familie, tratează întreaga umanitate ca şi cum aceasta ar fi familia lor, sau, atunci când, datorită atitudinii lor, suferă eşecuri, manifestă înclinaţia de a se retrage din lumea devenită oribilă pentru dânşii şi de a duce o existenţă solitară.</p>
               <p rend="justify">Desigur, familia este de asemenea cea indicată să dezvolte sentimentul de comuniune socială, dar numai până la un anumit punct, date fiind cele arătate cu privire la aspiraţia către putere şi autoritate. Primele manifestări de afecţiune sunt urmarea relaţiilor cu mama. Mama este pentru copil cea mai relevantă întruchipare a aproapelui, de la care el învaţă să-şi recunoască şi să-i simtă aproape pe semenul său, pe acel „tu” demn de încredere. Nietzsche spune că fiecare îşi făureşte imaginea ideală a celui iubit după raporturile care au existat între el şi mama sa. Pestalozzi a arătat de mult că mama este aceea care îi dă copilului lumina călăuzitoare în relaţiile lui cu ceilalţi oameni, că relaţiile cu mama formează în general cadrul tuturor manifestărilor sale. Rolul mamei2 include posibilitatea dezvoltării la copil a sentimentului de comuniune socială. Din aceste relaţii cu mama rezultă şi acele stranii personalităţi pe care le întâlnim deja la copii şi care ne frapează prin anumite deficienţe din punct de vedere social. În special două greşeli pot fi comise pe acest plan. Una constă în aceea că mama nu-şi îndeplineşte rolul ei faţă de copil şi, drept urmare, nu-i dezvoltă sentimentul de comuniune socială. Această lacună este foarte importantă şi are drept urmare o mulţime de necazuri. Copilul creşte ca şi cum s-ar afla într-o ţară inamică. Dacă cineva vrea să reeduce un asemenea copil, nu-i rămâne de făcut decât să-şi asume rolul corespunzător, odinioară abandonat. Aceasta este, ca să spunem aşa, calea pe care se poate face din el un om pe deplin integrat în societate. Cealaltă mare eroare, foarte frecventă, constă în aceea că, deşi mama îşi îndeplineşte cumva rolul, o face cu atâta exagerare încât transmiterea sentimentului de comuniune socială nu este posibilă. Mama procedează în aşa fel încât de acest sentiment să beneficieze numai ea. Aceasta înseamnă că interesul copilului este axat pe mama sa, pe când restul lumii este exclus. Şi acestor copii, aşadar, le lipseşte baza spre a se putea forma ca oameni sociabili.</p>
               <p rend="justify">În afară de relaţiile cu mama, în educaţie sunt de luat în considerare multe alte elemente esenţiale. Îndeosebi amenajarea pentru copil a unei camere confortabile îi va permite acestuia să se simtă în largul său în această lume. Dacă ne gândim cu ce greutăţi au de luptat cei mai mulţi copii şi cât de puţin dat le este în primii lor ani de viaţă să simtă că lumea este un loc agreabil pentru dânşii, vom înţelege atunci importanţa extraordinară a primelor impresii din copilărie, pentru că acestea îi dau copilului o orientare pe care el nu va face decât s-o aprofundeze şi s-o continue. Dacă ţinem seama de faptul că mulţi copii vin pe lume bolnăvicioşi şi nu au parte decât de amărăciune şi suferinţă, că majoritatea copiilor nici nu au o cameră a lor sau, dacă o au, nu găsesc în ea nimic care să le trezească bucuria de a trăi, atunci este limpede că cea mai mare parte a copiilor nu se dezvoltă ca prieteni ai vieţii şi ai societăţii, nefiind saturaţi de acel sentiment de comuniune socială care ar putea să înflorească şi să se desfăşoare într-o comuniune umană veritabilă. Trebuie, pe de altă parte, să ţinem seama de faptul că greşelile pedagogice pot avea o influenţă considerabilă. O educaţie dură, severă, este de natură să suprime bucuria de a trăi şi colaborarea copilului, după cum o educaţie care netezeşte până în cele mai mici amănunte drumul copilului, înconjurându-1 cu o căldură exagerată3, îl poate face incapabil să înfrunte mai târziu climatul aspru al vieţii, climat care domină în afara familiei.</p>
               <p rend="justify">În felul acesta, educaţia familială nu concordă cu cerinţele societăţii de azi, neputând realiza ceea ce aşteptăm noi de la ea, adică un om în deplinătatea facultăţilor sale mintale, integru, cu un comportament colegial. Ea îl saturează, în schimb, de aspiraţii vanitoase.</p>
               <p rend="justify">Dacă ne întrebăm acum ce altă instanţă ar putea fi în măsură să remedieze deficienţele dezvoltării copiilor, atenţia noastră se va îndrepta în primul rând spre şcoală. O examinare riguroasă ne arată însă că nici şcoala, în forma sa de astăzi, nu este potrivită pentru această misiune. Cu greu vom găsi un profesor care să se poată lău-da, dată fiind situaţia de azi a şcolii, că el recunoaşte în esenţa lor deficienţele unui copil şi că le poate elimina. El nu este nicidecum pregătit în acest scop şi nici nu are posibilitatea să fie, pentru că este obligat să urmeze o programă analitică, pe care trebuie s-o transpună în practică fără a-i fi îngăduit să se intereseze cu ce material uman are de lucrat. Pe de altă parte, numărul prea mare de elevi grupaţi într-o clasă face cu neputinţă ca el să îndeplinească această sarcină.</p>
               <p rend="justify">Trebuie, de aceea, să căutăm în altă parte o instanţă capabilă să înlăture neajunsurile educaţiei în familie, neajunsuri care ne împiedică să devenim un popor unit, bine sudat. Unii se vor gândi, poate, că însăşi viaţa este o asemenea instanţă. Dar şi ea are propriile sale limite. Chiar şi din cele spuse până aici în această carte reiese destul de clar că viaţa nu este în stare să schimbe un om, deşi uneori aparenţa este alta. Vanitatea omului, ambiţia sa se opun. Căci chiar şi atunci când a pornit-o în mod vădit pe o cale greşită, el va avea mereu sentimentul fie că vina pentru aceasta o poartă alţii, fie că nu poate să facă altfel. Rareori este de găsit cineva care să se fi poticnit în viaţă şi care să se oprească asupra greşelii sale, reflectând la ce este de făcut. (Să ne amintim şi de expunerea noastră cu privire la valorificarea celor trăite.)</p>
               <p rend="justify">Viaţa, prin urmare, nu poate determina schimbări esenţiale, iar din punct de vedere psihologic faptul este de înţeles, pentru că viaţa ia în primire oameni gata formaţi (schon fertige Menschen). Oameni care au viziunea lor bine consolidată şi care sunt puşi în mişcare de ţelul obţinerii superiorităţii. Dimpotrivă, viaţa este chiar un rău dascăl, deoarece nu este deloc dispusă la toleranţă, nu ne avertizează, nu are răbdare să ne înveţe de două ori unul şi acelaşi lucru, ci ne respinge cu răceală, lăsându-ne să ne prăbuşim.</p>
               <p rend="justify">Examinând acum ansamblul problemei, nu ne rămâne decât să formulăm următoarea concluzie: singura instanţă capabilă să ne ajute este şcoala. Ea ar fi capabilă de aceasta, dacă nu ar avea greşelile şi practicile ei abuzive. Căci până în prezent acela care ajunge să conducă şcoala face din ea un instrument pentru realizarea propriilor sale planuri, de obicei vanitoase, ambiţioase. Aceasta nu poate duce în continuare la rezultate pozitive. Iar când, în timpurile mai noi, se cere restabilirea în şcoală a autorităţii de altădată, trebuie să ne întrebăm ce a realizat bun, de fapt, acea autoritate. La ce va sluji o autoritate care, după cum am văzut, a fost nocivă chiar şi în familie, unde condiţiile sunt mai favorabile educaţiei judicioase şi unde, totuşi, nu se ajunge în cele din urmă decât la revolta tuturor împotriva ei? În afară de aceasta, deşi ea va fi nu o dată recunoscută de la sine, o autoritate trebuie impusă prin constrângere. Până şi în şcoală autoritatea, când în general ea există, rareori va fi recunoscută fără rezerve. Şi, oricum, copilul vine la şcoală cu conştiinţa clară a faptului că dascălul este un slujbaş al statului. Este imposibil să-i impui copilului o autoritate fără ca aceasta să aibă consecinţe păgubitoare pentru dezvoltarea sa psihică. Nu este permis ca sentimentul autorităţii să se bazeze pe constrângere, ci trebuie să se întemeieze pe sentimentul de comuniune socială.</p>
               <p rend="justify">În şcoală fiecare copil este pus într-o situaţie care urmăreşte dezvoltarea sa psihică. De aceea ea trebuie să satisfacă cerinţele unei dezvoltări psihice avantajoase pentru copil şi societate. Va fi posibil să vorbim de o şcoală bună doar atunci când ea va fi în concordanţă cu imperativele dezvoltării organului psihic. Numai o asemenea şcoală o vom putea noi numi şcoală socială.</p>
               <div type="div3" rend="P7">
                  <head>NOTE</head>
                  <p rend="justify">1  „unterrichtigerFiihrung”, în textul original. (Nota trad.) 2 „derFunktion der Mutter”, în textul original. (Nota trad.) 3 „mit einer tropischen Wărme”, în textul original. (Nota trad.)</p>
               </div>
            </div>
            <div type="div2" rend="P6">
               <head>CUVÂNT DE ÎNCHEIERE.</head>
               <p rend="justify">Am încercat să explicăm în lucrarea de faţă faptul că organul psihic rezultă dintr-o substanţă funcţională înnăscută, spirituală şi corporală, şi că dezvoltarea sa are loc în întregime în condiţii sociale, ceea ce înseamnă că atât cerinţele organismului, cât şi acelea ale societăţii omeneşti trebuie să-şi găsească satisfacerea. Acesta este cadrul în care se dezvoltă organul psihic şi de care va depinde evoluţia sa.</p>
               <p rend="justify">În continuare, am urmărit această dezvoltare, analizând capacitatea de percepţie, reprezentarea, procesele memoriei, sensibilităţii şi gândirii şi aducând în discuţie, în cele din urmă, trăsăturile de caracter şi afectele. Am stabilit că toate aceste fenomene se leagă între ele într-o structură coerentă, că pe de o parte ele se supun unei legi a comunităţii sociale şi că, pe de altă parte, sunt dirijate şi modelate pe o cale determinată, specifică, de aspiraţia către putere şi superioritate a fiecărui individ. Am văzut că scopul omului de a obţine superioritatea, în conexiune cu sentimentul său de comuniune socială, într-o nuanţare gradată a dezvoltării pentru fiecare caz concret, conduc la configurarea anumitor trăsături de caracter, care nu sunt înnăscute, ci se dezvoltă ca şi cum, de la începutul vieţii psihice şi până când omul şi-a conturat mai mult sau mai puţin conştient scopul, ar urma o linie directoare.</p>
               <p rend="justify">Am discutat în detaliu despre o serie de trăsături de caracter şi de afecte care ne sunt un ghid valoros în înţelegerea omului, pe când altele au fost abia schiţate. Perspectiva care ni s-a deschis ne arată că, potrivit cu aspiraţia către putere a fiecărui, în om se acumulează ambiţia şi vanitatea, ale căror forme de manifestare pot fi recunoscute clar în tendinţele şi modurile sale de acţiune. Am arătat cum tocmai exacerbarea ambiţiei şi a vanităţii împiedică progresul ritmic al individului, îi frânează sau face imposibilă dezvoltarea sentimentului de comuniune socială şi cum tulbură mereu colectivitatea omenească şi în egală măsură pe individ, făcând să eşueze strădaniile sale.</p>
               <p rend="justify">Această lege a dezvoltării psihice ni se pare incontestabilă şi o socotim cel mai important mijloc de orientare pentru oricine nu vrea să cadă pradă impulsurilor sale obscure, ci năzuieşte să-şi edifice în chip conştient destinul. Iniţiem cu aceste cercetări cunoaşterea omului, ştiinţă care abia dacă este cultivată, dar care nouă ne pare de o extremă importanţă, indispensabilă pentru toată lumea.</p>
               <p rend="justify">SFÂRŞIT</p>
            </div>
         </div>
         <div type="div1" rend="P22">
            <head>Sensul vieţii</head>
            <p rend="justify">„Dincolo de opţiunile politice şi religioase, dincolo de coloratura etnică, dincolo de starea socială, oamenii au datoria primordială de a colabora eficient unii cu alţii, pe terenul soluţionării marilor probleme care le definesc existenţa. Individul centrifug este o anomalie, o aberaţie, o monstruozitate şi de aceea este de înţeles accentul permanent pus de Adler pe cultivarea cu predilecţie a sentimentului de comuniune socială. „Das Individuum în seiner richtigen Entwicklung nur dann weiterkommt – reiterează el perseverent – wenn es als Teil des Ganzen lebt und strebt.” Acest întreg poate fi familia, colectivul de muncă, patria. Dar şi umanitatea în ansamblul ei.”</p>
            <trailer>Dr. Leonard Gavriliu</trailer>
            <div type="div2" rend="P23">
               <head>CUPRINS:  /x/</head>
               <p rend="justify">Un mesaj de eternă actualitate, cuvânt introductiv, de dr. LEONARD GAVRILIU. 4</p>
               <p rend="justify">Prefaţă, de dr. ALFRED ADLER. 6</p>
               <p rend="justify">1. Opinia despre sine şi despre lume. 10</p>
               <p rend="justify">2. Mijloace şi modalităţi psihologice de studiere a stilului de viaţă. 17</p>
               <p rend="justify">3. Imperativele vieţii. 23</p>
               <p rend="justify">4. Problema raportului corp-suflet. 37</p>
               <p rend="justify">5. Formă corporală, dinamică şi caracter. 47</p>
               <p rend="justify">6. Complexul de inferioritate. 53</p>
               <p rend="justify">7. Complexul de superioritate. 64</p>
               <p rend="justify">8. Tipuri de eşec în viaţă. Semnificaţia sinuciderii. 70</p>
               <p rend="justify">9. Lumea fictivă a răsfăţatului. 79</p>
               <p rend="justify">10. Ce este de fapt o nevroză? 85</p>
               <p rend="justify">11. Perversiunile sexuale. 99</p>
               <p rend="justify">12. Primele amintiri din copilărie. 110</p>
               <p rend="justify">13. Obstacole în calea dezvoltării sociale a copilului şi înlăturarea acestora. 120</p>
               <p rend="justify">14. Reverii şi vise. 133</p>
               <p rend="justify">15. Sensul vieţii. 149</p>
               <p rend="justify">Anexă: Funcţia consilierului. 159</p>
               <p rend="justify">Chestionar de psihologie individuală pentru cunoaşterea şi tratamentul copiilor greu educabili. 167</p>
               <p rend="justify">Chestionar pentru adulţi.</p>
            </div>
            <div type="div2">
               <head>Un mesaj de eternă actualitate</head>
               <p rend="justify">Sensul vieţii, carte apărută în 1933, cu numai patru ani înainte de moartea neaşteptată a lui Alfred Adler, survenită ca urmare a unui atac de apoplexie care l-a surprins pe una din străzile oraşului scoţian Aberdeen, nu departe de hotelul unde se cazase, reprezintă o densă sinteză a întregii concepţii psihologice şi terapeutice a autorului, pe care – cred că pe bună dreptate – am numit-o parapsihanaliză 1. Într-adevăr, oricât s-ar fi „inspirat” Adler din opera lui Sigmund Freud, de unde realmente a preluat unele concepte-cheie, el a demonstrat în acelaşi timp o excepţională capacitate de asimilare creatoare a acestora, capacitate despre care nu ar putea fi vorba în absenţa unui mod personal de a vedea lucrurile şi de a le sistematiza, ceea ce presupune investigarea independentă a realităţii umane. Nu numai idei ale lui Freud, ci şi importante idei şi descoperiri ale lui Lamarck, Darwin, Nietzsche, Kretschmer, Pavlov, Cannon, Georg Simmel, Bergson, dar şi ale behavioriştilor (Watson, Thorndike ş.a.), la care Wolfgang Metzger adaugă concepţia americană a „educaţiei progresive” şi pe aceea a educaţiei „antiautoritare”2, se topesc în aşa-numita psihologie individuală profesată cu ardoare de Adler, într-o viziune pe cât de originală tot pe atât de judicioasă, asupra omului şi destinului acestuia, dar şi în principiile unui instrument de influenţare a integrării pozitive a omului în societate, în virtutea unei fundamentale trebuinţe de colectivitate (Not der Gemeinschaft). Pe scurt, adlerismul este o teorie şi o practică a învăţului şi dezvăţului, care sfidează limitele eredităţii, fără a le ignora însă. De aici pedagogia sa profund optimistă.</p>
               <p rend="justify">Dar în adlerism îşi dau mâna nu numai psihologia, sociologia şi medicopedagogia (dominată, deşi nu în mod explicit, de teoria stereotipului dinamic a lui Pavlov), ci şi o metafizică sui generis, în măsura în care omul este privit şi descifrat în inserţiile sale cosmice, ca obiect, dar şi ca subiect al unei evoluţii căreia, deocamdată, nu i se întrezăreşte punctul terminus. În calitate de factor cosmic, omul are menirea de a evita orice individualism patologic şi de a coopera la progres, în conformitate cu vectorii generaţi de sentimentul de comuniune socială (Gemeinschaftsgefühl), acea energie psihică superioară proprie fiinţei umane nedegenerate de o educaţie lipsită de orizont social, sentiment pe care Adler îl consideră a sta la baza tuturor cuceririlor culturii şi civilizaţiei. Pentru el solidaritatea umană (Mitmenschlichkeit) este câmpul de forţe cel mai prielnic fiinţării elevate.</p>
               <p rend="justify">Mesajul filosofic şi etic al cărţii lui Alfred Adler este, desigur, de o eternă actualitate. Dacă mă simt totuşi obligat să atrag în mod deosebit atenţia asupra acestui mesaj peren, este pentru că poate niciodată mai mult ca astăzi nu a avut loc la noi, prin însăşi forţa împrejurărilor, un colaps catastrofal al sentimentului de comuniune socială, colaps tradus prin pusee de liberalism iraţional, anarhic, destructurant. Dincolo de opţiunile politice şi religioase, dincolo de coloratura etnică, dincolo de starea socială, oamenii au datoria primordială de a colabora eficient unii cu alţii, pe terenul soluţionării marilor probleme care le definesc existenţa. Individul centrifug este o anomalie, o aberaţie, o monstruozitate şi de aceea este de înţeles accentul permanent pus de Adler pe cultivarea cu predilecţie a sentimentului de comuniune socială.</p>
               <p rend="justify">         „Das Individuum în seiner richtigen Entwicklung nur dann weiterkommt</p>
               <p rend="justify">—  Reiterează el perseverent —, wenn es als Teil des Ganzen lebt und strebt”3. Acest întreg poate fi familia, colectivul de muncă, patria. Dar şi umanitatea în ansamblul ei. Ca membru activ al întregului, individul suie către punctul culminant al devenirii sale, afirmându-se ca personalitate.</p>
               <p rend="justify">Aşadar, psihologia individuală a lui Adler ne deschide o perspectivă goetheană, aş spune, într-o direcţie apoteotică.</p>
               <p rend="justify">Sensul vieţii? Să urcăm cu consecvenţă la înălţimea fiinţării întru solidaritatea umană autentică, eminamente creatoare, mai sus decât Turnul Babei al încurcării limbilor şi mai ales al demonicei încurcări a religiilor.</p>
               <p rend="justify">Dr. LEONARD GAVRILIU</p>
               <p rend="justify">NOTE</p>
               <p rend="justify">1A se vedea Alfred Adler, Cunoaşterea omului, traducere, studiu introductiv şi note de dr. Leonard Gavriliu, Editura Ştiinţifică, Bucureşti, 1991, pp. 7-l1.</p>
               <p rend="justify">2Wolfgang Metzger, „Einführung” la Alfred Adler, Der Sinn des Lebens, Fischer Taschenbuch Verlag, Frankfurt am Main, 1993, p. 15. 3 Afred Adler, op. Cât., p. 171.</p>
               <p rend="justify">         „Omul ştie mult mai multe decât înţelege”.</p>
               <p rend="justify">A. ADLER.</p>
            </div>
            <div type="div2">
               <head>Prefaţă</head>
               <p rend="justify">Pe parcursul vieţii mele, în calitate de consilier medical în cazurile de tulburări psihice, ca şi în calitate de psiholog şi de educator în şcoală şi în familii, am avut în permanenţă ocazia să trec în revistă un foarte vast material uman. Mi-am făcut un imperativ riguros din a nu afirma nimic care să nu poată fi argumentat şi demonstrat pe baza experienţei mele. Nu este de mirare că uneori m-am aflat în contradicţie cu opiniile preconcepute ale altora care, adesea, nu au observat decât foarte superficial destinul oamenilor. Mi-am dat silinţa să examinez cu sânge rece argumentele reale ale altora, ceea ce am putut face cu atât mai lesne cu cât nu mă socot legat de nici o regulă strictă şi de nici o prejudecată, ba încă şi mai mult, respect principiul: totul poate fi şi altfel (alles kann auch anders sein). Unicitatea individului nu se lasă cuprinsă într-o scurtă formulă, iar regulile generale pe care le instituie psihologia individuală, aşa cum am creat-o eu, nu trebuie să fie decât un mijloc auxiliar care să lumineze în mod provizoriu un câmp vizual în care individul concret1 îşi poate găsi sau nu locul. Această evaluare a regulilor, accentul mai puternic pus pe elasticitate şi intuiţie2 în sesizarea nuanţelor, mi-a întărit mereu convingerea cu privire la forţa creatoare nezăgăzuită a individului în prima copilărie şi cu privire la forţa sa îngrădită de mai târziu, de îndată ce copilul şi-a dat o lege de mişcare sigură pentru viaţa sa. Din această perspectivă, care îi lasă copilului o cale liberă spre perfecţiune, realizare, superioritate sau evoluţie, pot fi luate în considerare infuenţele capacităţilor native, fie la modul general sau omeneşte modificate, precum şi influenţele mediului şi educaţiei, ca pietre de construcţie din care copilul îşi structurează, în joacă, stilul său de viaţă (seinen Lebensstil).</p>
               <p rend="justify">În conştiinţa mea şi-a făcut loc şi o altă convingere. Edificiul stilului de viaţă infantil putea să reziste vieţii, fără a suferi surpături, numai dacă era clădit realmente sub specie aeternitatis 3. Individul este în permanenţă confruntat cu diferite probleme noi, care nu pot fi rezolvate nici cu ajutorul reflexelor învăţate (reflexe condiţionate), nici cu acela al capacităţilor psihice înnăscute. Ar fi un risc imens să expui încercărilor lumii, care ridică mereu probleme noi, un copil dotat cu reflexe învăţate sau echipat cu capacităţi înnăscute. Cea mai importantă problemă de reţinut este aceea a spiritului creator mereu activ, care, într-adevăr, se vede silit să rămână pe traiectoria stilului de viaţă infantil. Aici se concentrează tot ceea ce în diferitele şcoli psihologice poartă numele de instincte, impulsii, sentimente, idei, acţiuni, atitudine faţă de plăcere şi neplăcere şi, în sfârşit, iubirea de sine şi sentimentul de comuniune socială. Stilul de viaţă dispune de toate formele de expresie, întregul primând faţă de parte. Dacă există o deficienţă, ea este de găsit în legea de mişcare, în ţelul final al stilului de viaţă şi nu într-o expresie parţială.</p>
               <p rend="justify">Această viziune are şi un al treilea aspect: orice cauzalitate aparentă din domeniul vieţii psihice îşi are originea în înclinaţia multor psihologi de a-şi prezenta dogmele într-o vestimentaţie mecanică sau fizică. Le serveşte ca termen de comparaţie când o pompă aspiro-respingătoare, când un magnet cu cei doi poli ai săi, când un animal aflat la mare strâmtoare, care luptă pentru satisfacerea trebuinţelor elementare. Printr-o asemenea optică, se înţelege, nu se văd decât puţine din divergenţele fundamentale pe care le dă la iveală viaţa psihică a omului. De când chiar fizica s-a retras de pe terenul cauzalităţii, spre a da în schimb cuvântul unei probabilităţi statistice în succesiunea evenimentelor, nu mai avem dreptul să luăm prea în serios atacurile la adresa psihologiei individuale, care neagă cauzalitatea în domeniul fenomenelor psihice. Ar trebui să fie limpede până şi pentru profani că diversitatea cu totul excepţională în materie de ratări poate fi „înţeleasă” ca ratare, dar nu concepută cauzal.</p>
               <p rend="justify">Dacă noi părăsim acum terenul certitudinii absolute, pe care zburdă atât de mulţi psihologi, nu ne rămâne decât o singură unitate de măsură cu care putem măsura un om: reacţia sa emoţională în faţa problemelor inexorabile ale umanităţii (seine Bewegung gegenüber den unausweichlichen Fragen der Menschheit). Trei probleme ne sunt date în mod irevocabil: atitudinea faţă de semeni, profesiunea, dragostea. Toate trei, legate între ele prin cea dintâi, nu sunt probleme accidentale, ci inevitabile. Ele îşi au originea în raportarea omului la societatea umană, la factorii cosmici şi la celălalt sex. Rezolvarea lor are însemnătate pentru destinul umanităţii şi prosperitatea ei. Omul este o parte a întregului.</p>
               <p rend="justify">Valoarea sa depinde de rezolvarea individuală a acestor probleme. Ne putem reprezenta aceste probleme ca pe o temă de matematică ce se cere soluţionată. Cu cât mai mare va fi greşeala, cu atât mai multe complicaţii vor ameninţa pe purtătorul unui stil de viaţă eronat, complicaţii care par să lipsească numai în măsura în care nu este pusă la încercare capacitatea sentimentului de comuniune socială. Factorul exogen, perspectiva unei însărcinări care cere colaborare şi bună înţelegere cu omul de lângă tine, este întotdeauna factorul declanşator al simptomului morbid, al dificultăţilor în educaţie, al nevrozei şi psihonevrozei, al suicidului, al crimei, al toxicomaniei şi perversiunii sexuale.</p>
               <p rend="justify">Dacă aptitudinea deficitară pentru viaţa în comun (die mangelnde Fähigkeit zum Mitleben) este astfel dezvăluită, atunci problema care se pune nu este una pur academică, ci are însemnătate pentru vindecare: cum şi când a fost stăvilită dezvoltarea sentimentului de comuniune socială?</p>
               <p rend="justify">Căutând incidentele corespunzătoare, se ajunge la perioada primei copilării şi la situaţii care, potrivit experienţei, pot cauza o tulburare în dezvoltarea normală. Întotdeauna obţinem însă informaţiile o dată cu răspunsul greşit al copilului. Examinând mai îndeaproape circumstanţele date la lumină, înţelegem că o dată, la o intervenţie justificată, s-a dat un răspuns greşit, că altădată, la o intervenţie greşită, s-a dat tot un răspuns greşit şi că a treia oară – caz mult mai rar —, de asemenea la o intervenţie greşită, s-a dat un răspuns impecabil, ceea ce ne face să înţelegem faptul că în această tendinţă, orientată invariabil către biruinţă, antrenamentul şi-a urmat cursul fără ca influenţele contrare să fi condus la abandonarea căii pe care copilul a apucat-o cândva. Educaţia, în limitele cele mai largi ale termenului, nu se reduce doar la influenţele favorabile, ci include şi verificarea exactă a ceea ce modelează puterea creatoare a copilului, pentru ca, în caz de modelare eronată, să netezească o cale către îndreptare. Această cale mai bună este, în orice caz, intensificarea cooperării şi interesului faţă de ceilalţi.</p>
               <p rend="justify">O  dată ce copilul şi-a descoperit propria-i lege de mişcare (sein Bewegungsgesetz), atunci în ritmul, temperamentul, activitatea şi, înainte de toate, în intensitatea sentimentului de comuniune socială trebuie să fie observate manifestări care adesea pot fi recunoscute deja la vârsta de doi ani, în mod sigur la cinci ani, în aşa fel încât toate celelalte aptitudini ale sale, în unicitatea lor, sunt legate de această lege de mişcare. În scrierea de faţă trebuie să luăm în considerare îndeosebi percepţia aferentă, referitoare la felul în care omul se priveşte pe sine şi cum priveşte lumea exterioară. Cu alte cuvinte: opinia pe care copilul, iar mai târziu, în aceeaşi ordine de idei, adultul, şi-a făcut-o despre sine şi despre lume.</p>
               <p rend="justify">Această opinie nu se lasă extrasă din cuvintele şi ideile celui supus examinării. Toate acestea se găsesc mult prea mult sub vraja legii de mişcare care tinde la biruinţă şi, prin urmare, chiar şi în caz de autocondamnare, încă mai trag cu coada ochiului spre înălţimi. Mai important este faptul că schelăria vieţii (das Ganze des Lebens), pe care concret am numit-o stil de viaţă, copilul şi-o construieşte într-o perioadă în care nu dispune nici de un limbaj suficient şi nici de suficiente noţiuni.</p>
               <p rend="justify">Dacă el continuă să se dezvolte în direcţia aleasă, atunci se dezvoltă pe o linie de mişcare care niciodată nu a fost formulată în cuvinte, aşadar este inatacabilă de către critică şi se sustrage, de asemenea şi criticii experienţei. Nu putem vorbi aici de ceva refulat în inconştient4, ci mai degrabă de ceva neînţeles, care se sustrage înţelegerii. Omul, însă, îi vorbeşte expertului prin stilul său de viaţă şi prin atitudinea sa faţă de problemele vieţii, care, pentru rezolvarea lor, cer sentiment de comuniune socială.</p>
               <p rend="justify">Cât despre opinia omului despre sine şi despre lumea exterioară, ea poate fi cel mai bine dedusă din sensul pe care acesta îl găseşte vieţii şi din sensul pe care îl dă propriei sale vieţi. Este la mintea oricui că posibila disonanţă faţă de sentimentul de comuniune socială ideal, faţă de vieţuirea în comun, colaborare şi solidaritate umană (Mitmenschlichkeit) răzbate aici cu claritate.</p>
               <p rend="justify">După cum vedem, autorul este destul de modest pentru a nu aspira la început decât la un succes parţial, care i se pare suficient de întemeiat de propria sa experienţă. El îşi asumă cu atât mai bucuros această misiune cu cât nutreşte speranţa că, printr-o cunoaştere întrucâtva mai clară a sensului vieţii, nu numai că se va dezvolta un program ştiinţific de cercetare în această direcţie, ci va creşte considerabil numărul acelora care, cunoscând mai bine sensul vieţii, se vor putea înrola să-l slujească.</p>
               <p rend="justify">NOTE</p>
               <p rend="justify">1  „das einzelne Individuum”, în textul original. (Nota trad.) 2 „Einfühlung”, în textul original. (Nota trad.) 3 în limba latină, în textul original = din punctul de vedere al eternităţii. (Nota trad.)</p>
               <p rend="justify">4  „von einem etwa gar verdrängten Unbewussten reden”, în textul original. (Nota trad.)</p>
            </div>
            <div type="div2">
               <head>
                  <label>1.</label> 
                  <lb/>Opinia despre sine şi despre lume</head>
               <p rend="justify">Este pentru mine în afară de orice îndoială faptul că fiecare om se comportă în viaţă de parcă ar avea o opinie precisă cu privire la puterea şi capacităţile de care dispune; cu alte cuvinte, el se comportă de parcă de la începutul acţiunii i-ar fi clar care sunt dificultăţile şi facilităţile cazului dat; pe scurt, comportamentul său îşi are originea în opinia sa (sein Verhalten seiner Meinung entspringt). Lucrul acesta ne poate mira cu atât mai puţin cu cât noi nu suntem în stare să recepţionăm prin simţurile noastre realităţile, ci doar un tablou subiectiv, o imagine palidă a lumii exterioare. „Omnia ad opinionen suspensa sunt”. Această propoziţie a lui Seneca nu ar trebui uitată în cazul cercetărilor psihologice. Opinia noastră cu privire la faptele mari şi importante ale vieţii depinde de stilul nostru de viaţă (Lebensstil). Numai acolo unde ne lovim nemijlocit de realităţi care se vădesc a fi în contradicţie cu opinia noastră despre ele suntem înclinaţi, dată fiind experienţa nemijlocită, să ne corectăm în detaliu viziunea şi să lăsăm să acţioneze asupra noastră legea cauzalităţii, fără a ne schimba opinia despre viaţă. Fie că de piciorul meu se apropie un şarpe veninos, fie că doar eu cred că este un şarpe veninos, în realitate efectul pentru mine este acelaşi. Copilul răsfăţat se comportă absolut la fel în anxietatea sa, fie că el se teme de hoţi de îndată ce mama sa îl lasă singur, fie că hoţii au intrat realmente în casă. Oricare ar fi cazul, el rămâne la opinia că fără mama nu poate trăi, chiar dacă este contrazis în supoziţia sa generatoare de anxietate. Bărbatul care suferă de agorafobie1 şi care evită strada pentru că are sentimentul şi ideea că solul se clatină sub tălpile sale nu s-ar putea comporta altfel dacă, fiind sănătos, solul s-ar clătina cu adevărat sub picioarele lui. Hoţul care ocoleşte munca utilă din cauză că, fiind nepregătit pentru colaborare, crede în mod eronat că este mai lesne să furi, ar putea să manifeste aceeaşi repulsie faţă de muncă dacă aceasta ar fi cu adevărat mai grea decât infracţiunea. Sinucigaşul crede că moartea, aşa cum presupune el, este de preferat unei vieţi lipsite de speranţă. El ar putea să acţioneze la fel dacă viaţa ar fi realmente lipsită de speranţă. Toxicomanului drogul îi aduce o uşurare pe care el o preţuieşte mai mult decât o soluţionare onorabilă a problemelor sale de viaţă. Dacă ar fi realmente aşa, el ar putea acţiona la fel. Homosexualul, temându-se de femei, le găseşte neatrăgătoare, dar este ispitit de bărbaţi, a căror cucerire îi apare ca un triumf. Totul porneşte în orice moment de la o opinie care, dacă ar fi corectă, ar lăsa ca modul lor de a se comporta să pară în mod obiectiv justificat.</p>
               <p rend="justify">Iată următorul caz:</p>
               <p rend="justify">Un avocat, în vârstă de 36 de ani, s-a dezgustat cu totul de profesiunea sa. El nu mai are succes şi crede că lucrul acesta se datorează faptului că produce în mod vădit o rea impresie asupra puţinilor clienţi care îl mai caută. El a avut întotdeauna dificultăţi în a se apropia de ceilalţi şi îndeosebi în faţa fetelor s-a simţit mereu cuprins de o mare timiditate. O căsătorie, pe care el a tergiversat-o peste măsură şi la care a consimţit în cele din urmă de-a dreptul cu repulsie, s-a sfârşit după un an cu divorţul. În prezent trăieşte retras la părinţi, care trebuie să-l întreţină.</p>
               <p rend="justify">Copil unic, el a fost răzgâiat de mama sa într-un mod incredibil.</p>
               <p rend="justify">Aceasta îl ţinea pururi sub aripa ei protectoare şi a reuşit să-i convingă, pe copil şi pe tată, că fiul ei va ajunge într-o zi un bărbat cu totul eminent, iar băiatul trăia cu această idee, care părea să fie confirmată de succesele strălucite obţinute la şcoală. Ca la majoritatea copiilor răsfăţaţi, care nu-şi pot refuza nici o dorinţă, masturbarea infantilă a pus o înspăimântătoare stăpânire pe dânsul şi l-a expus de timpuriu batjocurii fetelor de la şcoală, care i-au descoperit păcatul tainic. El le-a ocolit şi, în izolarea sa, s-a dedat la fantazările cele mai triumfătoare contra dragostei şi căsătoriei, nesimţindu-se atras decât de mama sa, pe care a dominato complet şi la care multă vreme şi-a raportat poftele sexuale. Că aşa-zisul complex al lui Oedip nu este „fundamental”, ci un produs artificial negativ al mamelor care îşi răsfaţă copiii, apare cu atât mai clar când băiatul sau adolescentul se va vedea înşelat de fete în vanitatea sa exorbitantă, în condiţiile în care va fi dezvoltat în el prea puţin interesul social de a se asocia cu alţii, cum vedem destul de clar şi în cazul de faţă. Cu puţin timp înainte de terminarea studiilor, când se punea pentru dânsul problema unei existente independente, a contractat o melancolie, închizându-se din nou în sine. Pe când fusese copil, din cauza răsfăţului, se temea de străini şi fugea de ei.</p>
               <p rend="justify">Mai târziu fugea de colegi şi colege, reacţie care s-a menţinut şi în profesia sa, deşi într-o măsură mai mică.</p>
               <p rend="justify">Mă opresc aici cu expunerea biografică şi trec la fenomenele accesorii, la „temeiurile”, subterfugiile şi celelalte simptoame prin care el îşi „asigura” retragerea. Un lucru este clar: bărbatul acesta nu s-a schimbat niciodată în cursul vieţii sale. El a vrut întotdeauna să fie primul şi întotdeauna s-a retras atunci când s-a îndoit de succes. Opinia sa despre viaţă (pe care noi o putem ghici, dar care pentru dânsul rămânea ascunsă) se lăsa cuprinsă în formula: „Deoarece lumea mă frustrează de triumf, mă retrag”. Nu se poate nega că el, ca om care îşi vede idealul de perfecţiune în triumful asupra altora, a procedat într-un mod absolut corect şi inteligent. În legea de mişcare (Bewegungsgesetz) pe care el şi-a dat-o nu există nici „raţiune”, nici „common sense”2, ci ceea ce am numit „inteligenţă privată”. Oricine, cui viaţa aceasta i-ar refuza orice valoare, nu ar putea să procedeze altfel.</p>
               <p rend="justify">Similar, dar cu unele expresii de formă diferite şi cu o mai slabă tendinţă de abandonare, se prezintă următorul caz:</p>
               <p rend="justify">Un bărbat, în vârstă de 26 de ani, a crescut împreună cu doi fraţi preferaţi de mama sa. El urmărea cu mare gelozie performanţele superioare ale fratelui său mai mare. Faţă de mamă el a adoptat foarte de timpuriu o atitudine critică, bizuindu-se în aceasta – totdeauna o a doua fază în viaţa unui copil!</p>
               <p rend="justify">—  Pe tatăl său. Antipatia sa faţă de mamă s-a extins, curând, ca urmare a unor apucături insuportabile ale bunicii sale şi ale unei dădace, asupra întregului sex feminin. Ambiţia sa de a nu fi dominat de către o femeie, dar de a-i domina pe de altă parte pe bărbaţi, a crescut enorm. El a încercat în toate chipurile să curme superioritatea fratelui său. Faptul că celălalt îi era superior în forţă fizică, la gimnastică şi la vânătoare l-a făcut să urască performanţele corporale. Le-a exclus din sfera activităţii sale, după cum era deja pe cale să le excludă şi pe femei. Nu-l ademeneau decât performanţele legate de un sentiment al triumfului. O vreme a iubit şi adorat o fată, însă de la distanţă. Fetei i-a displăcut în mod vădit această atitudine de reţinere şi s-a decis pentru un altul. Faptul că fratele său se bucura de o căsătorie fericită îl făcea să se teamă că nu va fi la fel de norocos şi că va avea din nou de jucat un rol mizerabil, cum i se întâmplase în copilărie, faţă de mama sa. Un exemplu din multe altele ne arată cât era el de înclinat să conteste întâietatea fratelui. Într-o zi acesta a adus de la vânătoare o splendidă blană de vulpe, de care era foarte mândru. Amicul nostru a retezat în secret vârful alb al cozii, ca să scadă din triumful fratelui său. Impulsia sa sexuală luând acea orientare care i-a mai rămas după abandonarea femeii, el a devenit homosexual. Opinia sa despre sensul vieţii era uşor de descifrat. A trăi însemna pentru el: trebuie ca în tot ce întreprind să fiu superior. Iar el a căutat să atingă acea superioritate eliminând probele care păreau să nu-i asigure o reuşită triumfală. Că în relaţiile homosexuale, ca partener, îşi atribuia de asemenea victoria, punând-o pe seama puterii sale magice de atracţie, a fost prima constatare amară pe care am făcut-o în cursul convorbirii noastre clarificatoare.</p>
               <p rend="justify">Şi în acest caz putem susţine că „inteligenţa privată” este netulburată şi că poate cei mai mulţi indivizi ar fi păşit pe acelaşi drum dacă respingerea din partea fetelor ar fi fost un adevăr efectiv, în realitate, tendinţa pronunţată spre generalizare, ca eroare fundamentală, este extrem de frecventă în structura stilului de viaţă.</p>
               <p rend="justify">         „Plan de viaţă” („Lebensplan”) şi „opinie” („Meinung”) se completează reciproc. Ambele îşi au rădăcina în acea perioadă în care copilul este incapabil să-şi formuleze în cuvinte şi noţiuni concluziile trăirilor sale, dar în care el deja începe să-şi dezvolte formele generale ale comportamentului, pornind de la concluzii neverbale (wortlosen), de la întâmplări adesea insignifiante sau de la puternice trăiri afective neverbalizate. Aceste concluzii generale şi tendinţele corespunzătoare, formate într-o perioadă de absenţă a cuvintelor şi noţiunilor, desigur atenuate în fel şi chip, continuă să fie active şi mai târziu, când bunul-simţ (common sense) intervine mai mult sau mai puţin corectiv, putându-i împiedica pe oameni să se bizuie prea mult pe reguli, pe fraze şi principii.</p>
               <p rend="justify">Aşa cum vom vedea mai departe, această eliberare de încercările excesive de obţinere a tutelei şi securităţii, ca expresii ale unui accentuat sentiment de insecuritate şi de inferioritate, o datorăm bunului-simţ potenţat de sentimentul de comuniune socială. Că acelaşi proces eronat are loc şi la animale, vedem şi din următorul fapt, care poate fi observat frecvent: un căţeluş fusese dresat să-şi urmeze stăpânul pe stradă. Era destul de avansat în această deprindere, când, într-o zi, îi veni ideea să se arunce asupra unui automobil în plin mers. A fost azvârlit într-o parte, fără a suferi vreo rănire. A fost, desigur, o exprienţă neobişnuită, pentru care nu putea să aibă de-a gata o reacţie înnăscută. Cu greu am putea însă vorbi de un „reflex condiţionat” dacă aflăm că acel câine a făcut progrese în dresajul său, numai că nu mai putea fi dus la locul accidentului. Nu se temea de stradă, nici de căruţe, ci de locul întâmplării şi, ca şi unii oameni, ajunsese la o concluzie generală: de vină este locul, nu propria sa imprudenţă şi lipsa de experienţă. Pericolul te pândeşte întotdeauna în acelaşi loc! Acest câine, ca mulţi alţii, care procedează la fel, rămâne ferm la o asemenea opinie, pentru că prin aceasta a obţinut cel puţin un lucru: acela de a nu mai fi vătămat „în acel loc”.</p>
               <p rend="justify">Structuri similare se găsesc adesea în nevroze, cazuri în care un om aflat în faţa unei înfrângeri se teme de pierderea sentimentului personalităţii şi se sileşte să se pună la adăpost acceptând şi profitând de simptoame somatice sau psihice generate de surescitarea sa psihică greşit interpretată ca fiind de nerezolvat, spre a-şi putea aranja retragerea.</p>
               <p rend="justify">Este clar că noi nu suntem influenţaţi de „realităţi”, ci de opinia noastră despre realităţi. Certitudinea noastră, mai mare sau mai mică, de a ne fi formulat opinii care corespund cu realităţile se bazează în întregime, îndeosebi la copiii lipsiţi de experienţă şi la adulţii antisociali, pe o experienţă pururea deficitară şi pe inerţia opiniei noastre, succesul acţiunii noastre corespunzând opiniei respective. Că aceste criterii sunt adesea suficiente, pentru că raza acţiunii noastre este adesea limitată şi, de asemenea, pentru că mici eşecuri şi conflicte pot fi rezolvate fără dificultate sau fără osteneală, cu ajutorul altor persoane, este un lucru lesne de înţeles şi contribuie la menţinerea durabilă a planului de viaţă o dată conceput. Numai eşecurile mai mari constrâng la o mai serioasă meditaţie, care însă nu se dovedeşte fecundă decât la oamenii care participă laolaltă cu semenii lor la soluţionarea problemelor vieţii şi care nu urmăresc scopuri personale în direcţia obţinerii superiorităţii.</p>
               <p rend="justify">Ajungem astfel la concluzia că fiecare poartă în sine o „opinie” despre sine (eine „Meinung” von sich) şi despre îndatoririle vieţii. O linie de viaţă (Lebenslinie) şi o lege de mişcare care îl domină fără ca el să le înţeleagă, fără ca el să-şi dea seama de ele. Această lege de mişcare îşi are originea în spaţiul îngust al copilăriei şi se dezvoltă conform unei opţiuni automate de folosire liberă a forţelor native şi a impresiilor provenite de la lumea din afară, fără ca acţiunea să poată fi exprimată printr-o formulă matematică. Orientarea şi utilizarea cu sens a „instinctelor”, a „impulsiilor”, a impresiilor provenite de la lumea din afară şi de la educaţie reprezintă opera artistică a copilului (das künstlerische Werk des Kindes), care poate fi înţeleasă nu prin prisma „psihologiei posesiunii”, ci prin aceea a „psihologiei utilizării”. Tipuri, similitudini, concordanţe aproximative nu sunt adesea decât găselniţe3 înlesnite de sărăcia limbajului nostru, pentru că ele nu pot exprima simplu nuanţele existente, ori sunt consecinţa unei probabilităţi statistice. Constatarea lor nu trebuie să degenereze în instituirea unei reguli; aceasta nu poate conduce niciodată la înţelegerea mai aprofundată a cazului individual, ci numai la iluminarea unui câmp vizual în care cazul individual trebuie să se regăsească în unicitatea sa. Constatarea unui pronunţat sentiment al inferiorităţii, de exemplu, încă nu ne spune nimic despre stilul şi caracteristica unui caz individual, nu mai mult decât referirea la vreo deficienţă de educaţie sau la situaţia socială. Acestea se manifestă întotdeauna în diferite forme în comportamentul individului faţă de lumea exterioară, forme care, datorită interferenţei puterii creatoare a copilului şi „opiniei” care rezultă din aceasta, au de fiecare dată o amprentă individuală.</p>
               <p rend="justify">Să examinăm câteva exemple schematice care pot să lămurească cele de mai sus. Un copil care la naştere suferă de tulburări gastrointestinale, aşadar de o inferioritate congenitală a aparatului digestiv, dar care nu primeşte alimentul întru totul corespunzător, ceea ce abia dacă are loc în mod ideal, va fi uşor condus să acorde un interes deosebit hranei şi faţă de tot ce ţine de aceasta4. Opinia sa despre sine şi despre viaţă este prin aceasta tot mai puternic legată de interesul pentru alimentaţie, iar mai târziu va fi legată de banii care o fac posibilă, ceea ce, desigur, va trebui să fie încă o dată dovedit în cazul individual dat.</p>
               <p rend="justify">Un copil, pe care mama sa încă de la începutul vieţii l-a scutit de orice prestaţie, deci un copil răsfăţat, rareori va fi dispus, chiar şi mai târziu, să-şi ţină singur lucrurile în ordine. Constatând şi alte simptoame de acelaşi fel, suntem îndreptăţiţi să spunem: el trăieşte cu ideea că totul trebuie făcut de ceilalţi. Şi aici, ca şi în cazurile care urmează, certitudinea necesară a judecăţii nu poate rezulta decât din confirmări ample. Un copil, căruia i s-a dat de timpuriu ocazia de a impune părinţilor propria-i voinţă, va lăsa să se ghicească opinia că el îi poate întotdeauna domina în viaţă pe ceilalţi, ceea ce are drept rezultat experienţe contrare în lumea exterioară, în aşa fel încât manifestă faţă de aceasta o „atitudine şovăielnică” şi, cu toate dorinţele lui, inclusiv dorinţele sexuale, el se retrage în familie, fără a executa necesara corectură, în sensul sentimentului de comuniune socială. Un copil care, de timpuriu, a fost educat ca egal îndreptăţit la colaborarea în adevăratul înţeles al termenului, corespunzător cu capacitatea sa de efort, se va strădui întotdeauna, atâta timp cât nu va fi pus în faţa unor cerinţe supraomeneşti, să soluţioneze problemele vieţii prin prisma opiniei sale despre viaţa colectivă adevărată5.</p>
               <p rend="justify">Astfel, o fată, al cărei tată este incorect şi îşi neglijează familia, îşi dezvoltă cu uşurinţă opinia că toţi bărbaţii sunt la fel, mai ales când cunoaşte experienţe similare privind un frate, rude, vecini, ori citeşte despre acestea prin romane. Dacă cumva vreun frate este destinat să urmeze studii mai înalte sau o profesiune mai de vază, faptul acesta îi poate induce uşor ideea că fetele ar fi incapabile sau excluse în mod nedreptăţit de la o dezvoltare superioară. Dacă unul dintre copii, într-o familie, se simte desconsiderat şi neglijat, lucrul acesta poate avea drept consecinţă o intimidare, ca şi cum el ar vrea să-şi spună: „Totdeauna va trebui să fiu în urma altora”. Sau, bazat pe opinia că şi el este capabil de performanţe, va face eforturi ucigătoare, voind să-i depăşească pe toţi şi nedând pe nimeni nici o para chioară. O mamă, care îşi răsfaţă peste măsură fiul, îi poate inculca ideea că el trebuie să fie pretutindeni în centrul atenţiei, pur şi simplu pentru că aşa vrea el, fără să participe în mod cinstit la joc. Dacă ea îl critică şi îl sâcâie în permanenţă şi dacă îşi mai şi manifestă preferinţa pentru un alt fiu, se poate ca acel copil să privească cu neîncredere toate femeile, ceea ce poate avea urmări incalculabile. Dacă un copil este expus mai multor accidente sau îmbolnăviri, el îşi poate forma opinia că lumea este plină de pericole şi se va comporta în consecinţă. Acelaşi lucru se poate întâmpla, cu alte nuanţe, dacă familia este în mod tradiţional anxioasă şi suspicioasă.</p>
               <p rend="justify">Se înţelege că toate aceste opinii, extrem de diferite în multiplicitatea lor, se pot opune realităţii şi certitudinilor sociale. Opinia eronată a unui om cu privire la sine şi la problemele vieţii se loveşte, mai devreme sau mai târziu, de opoziţia fermă a realităţii, care cere soluţii în sensul sentimentului de comuniune socială. Ceea ce se întâmplă în cazul acestei ciocniri poate fi comparat cu un efect de şoc (Schockwirkung).</p>
               <p rend="justify">Opinia celui care dă greş, al cărui stil de viaţă nu rezistă exigenţei factorului exogen, nu este prin aceasta dizolvată sau modificată. Aspiraţia către superioritatea personală îşi continuă drumul ei. Nu mai rămâne pentru aceasta decât un mic teritoriu, mai mult sau mai puţin restrâns, eliminarea scopului care ameninţă cu o înfrângere a stilului de viaţă, retragerea din faţa problemei pentru a cărei rezolvare lipseşte pregătirea corespunzătoare în planul legii de mişcare. Efectul de şoc se manifestă însă pe plan psihic şi corporal, devalorizează ultimul rest al sentimentului de comuniune socială şi produce toate eşecurile posibile în viaţă, în timp ce îl constrânge pe individ la o retragere, ca în nevroză, ori îl determină să se lase să lunece pe toboganul actelor antisociale, ceea ce nu înseamnă nicidecum curaj. Este limpede, oricum, că „opinia” stă la baza imaginii despre lume a unui om şi că determină ideile, sentimentele, voinţa şi actele sale.</p>
               <p rend="justify">NOTE</p>
               <p rend="justify">1  „Platzangst”, în textul original = teamă obsesivă de spaţii deschise, de pieţe publice, de stadioane, teamă care uneori se manifestă şi la traversarea unei străzi obişnuite, asociindu-se câteodată cu teama de a se pierde în mulţime. (Nota trad.)</p>
               <p rend="justify">2  în limba engleză, în textul original = bun-simţ, judecată sănătoasă. (Nota trad.)</p>
               <p rend="justify">3  „nur Befunde”, în textul original. (Nota trad.) 4 A se vedea A. Adler, Praxis und Theorie der Individualpsychologie, 2. Aufl., München, 1927.</p>
               <p rend="justify">5  Faptul că până şi oamenii care, ani în şir, au frecventat prelegerile de psihologie individuală, „înţeleg” prin aceasta societatea prezentă şi nu una sub specie aeternitatis, dovedeşte că pentru dânşii nivelul psihologiei individuale este prea înalt.</p>
            </div>
            <div type="div2" rend="P23">
               <head>
                  <label>2.</label>
                  <lb/>Mijloace şi modalităţi psihologice de studiere a stilului de viaţă</head>
               <p rend="justify">Spre a descoperi opinia individului şi a afla cum se raportează el faţă de problemele vieţii, în definitiv spre a descoperi sensul vieţii, nici un mijloc şi nici o cale nu este, a limine 1, de repudiat. Opinia individului despre sensul vieţii nu este nicidecum o chestiune fără rost, dat fiind faptul că, în ultimă instanţă, ea este firul său conducător în planul ideilor, sentimentelor şi acţiunii sale. Adevăratul sens al vieţii se arată însă în rezistenţa pe care o generează modul incorect de a acţiona al individului.</p>
               <p rend="justify">Între aceste două demente date se întinde misiunea instruirii, a educaţiei, a psihoterapiei.</p>
               <p rend="justify">Cunoştinţele noastre despre om ca individ sunt străvechi. Să cităm doar câteva izvoare: descrieri de evenimente istorice sau de persoane provenind de la popoarele din vechime, Biblia, Homer, Plutarh, toţi poeţii Greciei şi Romei, legendele, basmele, fabulele şi miturile, care toate se dovedesc a fi puncte culminante ale cunoaşterii personalităţii umane.</p>
               <p rend="justify">Până şi în timpurile mai noi, în principal tot scriitorii au reuşit cel mai bine să dea de urmă stilului de viaţă al unui om2. Ceea ce ne uimeşte cel mai mult în opera acestora este capacitatea lor de a-i face pe oameni să trăiască, să acţioneze şi să moară ca un tot indivizibil, în cea mai strânsă conexiune cu problemele mediului lor vital (Lebenskrds). Nu încape nici o îndoială că existau inşi din popor care erau avansaţi în cunoaşterea omului şi care transmiteau urmaşilor experienţa lor. Ceea ce îi distingea pe ei şi geniile cunoaşterii omului era, evident, o viziune mai profundă a relaţiilor motivaţionale ale omului, o capacitate care nu se putea dezvolta decât ca urmare a conectării lor la societate şi din interesul pentru umanitate. Experienţa mai bogată, înţelegerea mai profundă, viziunea mai cuprinzătoare erau răsplata pentru sentimentul lor de comuniune socială.</p>
               <p rend="justify">Ceea ce nu putea lipsi operei lor pentru a da expresie unor acte comportamentale atât de variate şi de imprevizibile, care să fie cu aproximaţie înţelese de ceilalţi, fără a se fi recurs la măsurare şi cântărire, a fost întotdeauna darul deducţiei (die Gabe des Erratens). Numai în acest mod au reuşit ei să facă ceea ce se ascundea îndărătul şi între expresiile actelor comportamentale: legea de mişcare a individului. Unii numesc acest dar „intuiţie” şi ei cred că este apanajul spiritelor superioare. În realitate, acest dar aparţine tuturor oamenilor. Fiecare îl utilizează zi de zi în haosul vieţii, în faţa viitorului insondabil.</p>
               <p rend="justify">Deoarece fiecare problemă care ni se pune, fie ea insignifiantă sau uriaşă, este întotdeauna nouă şi întotdeauna diferită, noi ne-am împotmoli mereu în noi greşeli dacă am fi constrânşi să o rezolvăm după o schemă, ceva de felul „reflexelor condiţionate”3. Această permanentă variabilitate îl pune pe om în faţa a noi şi noi cerinţe, determinându-l să supună unei noi probe o atitudine de care a făcut uz mai înainte. Nici la jocul de cărţi nu o scoatem la capăt cu „reflexele condiţionate”. Numai deducţia corectă (das richtige Erraten) ne ajută să stăpânim problemele. Această deducţie îl distinge însă cel mai mult pe omul care se implică în jocul vieţii, care se implică în societate şi dovedeşte interes pentru soluţionarea pozitivă a tuturor problemelor umanităţii. Perspectiva viitorului întregii umanităţi îi este proprie şi îl captivează, fie că el examinează istoria omenirii, fie destinul unui singur individ.</p>
               <p rend="justify">Psihologia a rămas o ştiinţă inofensivă până în momentul în care a fost preluată de filosofie. În ea şi în antropologia filosofilor găsim rădăcinile cunoaşterii ştiinţifice a omului. În diferitele încercări de a ordona toate evenimentele într-o cuprinzătoare lege universală nu se putea ca individul uman să fie trecut cu vederea. Cunoaşterea unităţii tuturor formelor de expresie ale unui individ a devenit adevăr irevocabil.</p>
               <p rend="justify">Transpunerea la natura umană a legilor tuturor fenomenelor a generat diverse puncte de vedere şi o forţă directoare (lenkende Kraft), insondabilă şi necunoscută a fost căutată de Kant, Schelling, Hegel, Schopenhauer, Hartmann4, Nietzsche şi alţii, forţă care a fost numită când lege morală, când voinţă, când voinţă de putere sau inconştient. Alături de transpunerea legilor universale la fenomenul uman, introspecţia a devenit şi ea dominantă. Oamenii trebuiau să ne spună ceva despre evenimentele psihice şi despre procesele acestora. Această metodă nu a rezistat prea multă vreme. Ea s-a compromis pe bună dreptate, deoarece nu era de crezut că oamenii puteau face declaraţii obiective.</p>
               <p rend="justify">Într-o eră a dezvoltării tehnice, a luat avânt metoda experimentală.</p>
               <p rend="justify">Cu ajutorul aparatelor şi al chestionarelor întocmite cu grijă au fost organizate examinări care trebuiau să ne dea concluzii asupra funcţiei simţurilor, inteligenţei, caracterului şi personalităţii. Astfel s-a pierdut viziunea asupra unităţii corelative a personalităţii şi aceasta nu mai putea fi întregită decât prin deducţie. Teoria eredităţii, care şi-a făcut apariţia mai târziu, a găsit că este destul să se demonstreze că posesia capacităţilor este suficientă şi nu utilizarea lor. Într-acolo tindea şi teoria glandelor endocrine, care s-a limitat la cazurile speciale ale sentimentelor de inferioritate şi la compensarea acestora în caz de inferioritate a unor organe. O renaştere a psihologiei a avut loc o dată cu apariţia psihanalizei, care, prin libidoul sexual, l-a înviorat pe cârmaciul atotputernic al destinului omenirii şi le-a zugrăvit oamenilor în mod scrupulos grozăviile infernului în inconştient şi păcatul originar în „sentimentul de vinovăţie”. Neglijarea cerului a fost mai târziu reparată prin ţelul „ideal” al perfecţiunii în psihologia individuală şi prin făurirea „Eului ideal”. Din partea mea a fost o încercare mai semnificativă de a citi printre rândurile textului conştiinţei, un pas înainte în redescoperirea stilului de viaţă, a liniei de mişcare a individului, a sensului vieţii, fără ca acest ţel care îi plutea vag în faţa ochilor să fie sesizat de autorul suprasaturat de metafore sexuale. De asemenea, psihanaliza era extrem de ocupată cu lumea copiilor răsfăţaţi, aşa încât structura psihică a acestora îi apărea mereu ca un clişeu al acestui tip, pe când structura psihică mai profundă, ca parte a evoluţiei umane, îi rămânea ascunsă. Succesul ei vremelnic stă în dispoziţia unui imens număr de oameni răsfăţaţi de a accepta cu dragă inimă ca general omeneşti concepţiile existente ale psihanalizei, acceptare înlesnită de propriul stil de viaţă. Tehnica psihanalitică era orientată să prezinte cu tenacitate relaţia cu libidoul sexual a unor modalităţi de expresie şi a simptoamelor, făcând ca actele omului să apară ca dependente de o inerentă impulsie sadică. Că aceste din urmă fenomene constituie un resentiment artificial, indus de copiii răsfăţaţi, a apărut destul de clar în cadrul concepţiei psihologiei individuale. Oricum, psihanaliza ţine seama în mod aproximativ şi superficial de factorul evolutiv, deşi în maniera sa pesimistă obişnuită, prezentând ideea dorinţei de moarte (die Idee des Todeswunsches) ca pe un ţel al împlinirii, ca pe o adaptare nu activă, ci ca pe o stingere în expectativă, ca pe o adaptare oricum îndoielnică la cea de a doua lege fundamentală a fizicii.</p>
               <p rend="justify">Psihologia individuală se situează cu totul pe terenul evoluţiei5 şi, în lumina acesteia, vede în orice strădanie omeneacă o strădanie către perfecţiune. Somatic şi psihic, imboldul vital (Lebensdrang)6 este definitiv legat de această strădanie. Pentru facultatea noastră de cunoaştere fiecare formă de expresie psihică (Jede seelische Ausdrucksform) se prezintă de aceea ca o mişcare care conduce de la o minus-situaţie (Minussituation) la o plus-situaţie (Plussituation). Calea, legea de mişcare pe care fiecare individ şi-o dă la începutul vieţii, într-o libertate relativă a utilizării capacităţilor şi incapacităţilor sale înnăscute, ca şi a primelor sale impresii privind mediul înconjurător variază pentru fiecare individ în ceea ce priveşte măsura, ritmul şi orientarea. Pus mereu în faţa unei perfecţiuni ideale irealizabile, individul este perpetuu cuprins de un sentiment de inferioritate, fiind impulsionat de acesta. Se cuvine să conchidem că orice lege de mişcare umană, privită sub specie aeternitatis şi din punctul de vedere fictiv al unei orientări absolute, ne apare ca fiind eronată.</p>
               <p rend="justify">Fiecare epocă culturală îşi formează acest ideal pe măsura ideilor şi sentimentelor care îi stau la îndemână. Ca şi azi, nu putem găsi în trecut nivelul tranzitor al puterii de înţelegere umane decât în instituirea acestui ideal şi suntem îndreptăţiţi să admirăm la superlativ această putere de înţelegere care, pentru o durată de timp incalculabilă, a conceput un ideal statornic al vieţii colective a oamenilor. Poruncile biblice „să nu ucizi” şi „iubeşte pe aproapele tău” nu vor mai putea să dispară din cugetul şi simţirea noastră, ca instanţă supremă. Aceste imperative şi alte norme ale vieţii umane colective, rezultate absolute ale evoluţiei umane înrădăcinate în natura umană ca respiraţia şi ca postura verticală, se pot sintetiza în ideea unei societăţi umane ideale, considerată aici, dintr-un punct de vedere strict ştiinţific, drept cerinţă şi ţel ale evoluţiei. Ele îi dau psihologiei individuale firul conducător, acel „äüň đďý óôů”, etalonul după care toate celelalte ţeluri şi forme de mişcare contradictorii în planul evoluţiei sunt evaluate drept adevărate sau false. Sub acest aspect, psihologia individuală devine o psihologie a valorii (Wertpsychologie), aşa cum ştiinţa medicală, promotoarea evoluţiei, prin cercetările şi constatările sale, este ştiinţă estimativă (wertende Wissenschaft).</p>
               <p rend="justify">Sentimentul de inferioritate, efortul întru biruinţă şi sentimentul de comuniune socială sunt piloni ai cercetării în domeniul psihologiei individuale şi, prin urmare, nu se poate face abstracţie de ei în examinarea unui individ sau a unei mase umane. Realitatea lor poate fi ocolită şi răstălmăcită, ea poate fi greşit înţeleasă, se poate încerca despicarea firului de păr în patru, dar ea nu poate fi ştearsă cu buretele. Orice cercetare corectă a unei personalităţi trebuie să ţină seama, într-un fel sau altul, de aceste realităţi, de felul în care personalitatea este structurată de sentimentul de inferioritate, de strădania întru biruinţă (Streben nach Überwindung), de sentimentul de comuniune socială.</p>
               <p rend="justify">Dar aşa cum alte civilizaţii, sub presiunea evoluţiei, generalizează alte reprezentări şi urmează căi greşite, la fel procedează şi fiecare individ în parte. Structurarea ideatică şi, legată de aceasta, structurarea afectivă a unui stil de viaţă în torentul dezvoltării este opera unui copil. Drept măsură a puterii sale îi serveşte capacitatea de realizare (Leistungsfähigkeit) dictată de sentimente şi sesizată în mod aproximativ într-un mediu ambiant nicidecum neutru, care numai cu greu reprezintă o şcoală pregătitoare pentru viaţă. Clădind pe o impresie subiectivă, conducându-se adesea după succese sau înfrângeri neconcludente, copilul îşi făureşte calea şi ţelul din perspectiva unei culmi situate în viitor. Toate mijloacele psihologiei individuale, care trebuie să conducă la înţelegerea personalităţii, ţin seama de opinia individului aflat în căutarea superiorităţii, de intensitatea sentimentului său de inferioritate, precum şi de tăria sentimentului său de comuniune socială. La o aprofundare a relaţiei dintre aceşti factori vom vedea că ei constituie, laolaltă, substanţa şi măsura sentimentului de comuniune socială. Examenul are loc ca în psihologia experimentală sau ca în medicină care, în unele cazuri, efectuează un examen funcţional. Numai că aici viaţa însăşi instituie examenul, ceea ce demonstrează profunda legătură a individului cu problemele vieţii. Cu alte cuvinte, este imposibil să-l smulgem pe individ din interdependenţa cu viaţa, mai bine spus din interdependenţa cu societatea. Felul în care el se raportează la societate trădează în primul rând stilul său de viaţă. De aceea examenul psihologic experimental, care, în cazul cel mai bun, nu ia în seamă decât unele părţi ale vieţii, nu ne spune nimic asupra caracterului sau măcar asupra viitoarelor performanţe în societate. Chiar şi „psihologia configuraţiei” („Gestakpsychologie”) are nevoie de completarea prin psihologia individuală, spre a putea să tragă concluzii asupra individului în procesul vieţii.</p>
               <p rend="justify">Tehnica psihologiei individuale de cercetare a stilului de viaţă are nevoie de aceea, în primul rând, de o cunoaştere a problemelor vieţii şi a cerinţelor acestora faţă de individ. Se va dovedi că soluţionarea acestor probleme presupune un anumit grad de sentiment de comuniune socială, o racordare la ansamblul vieţii, o capacitate de colaborare şi de solidaritate umană. Dacă aceste aptitudini lipsesc, se poate observa un accentuat sentiment de inferioritate, iar urmările acestuia se văd, în linii mari, în „atitudinea şovăielnică” şi în deviaţie. Fenomenele somatice sau psihice care apar în acest context le-am numit „complex de inferioritate” („Minderwertigkeitskomplex”). Neadormita aspiraţie către superioritate caută să ascundă acest complex sub masca unui complex de superioritate (Überlegenheitskomplex), care, întotdeauna în afara sentimentului de comuniune socială, ţinteşte la aparenţa unei superiorităţi personale. Dacă ne clarificăm cu privire la toate fenomenele care apar în caz de ratare (Versagen), avem de cercetat în prima copilărie cauzele pregătirii deficitare. În acest mod reuşim să obţinem o imagine fidelă a stilului de viaţă unitar al unui individ şi să sesizăm în acelaşi timp, în cazul unui eşec, gradul de deviere, care întotdeauna se dovedeşte a fi un deficit în capacitatea de integrare (ein Mangel an Anschluss fahigkeit). Sarcina care revine educatorului, cadrului didactic, medicului, duhovnicului este aceea de a întări sentimentul de comuniune socială şi, pe această cale, curajul de a exista, prin conştientizarea cauzelor eşecului, prin dezvăluirea opiniei incorecte, a sensului eronat al vieţii pe care individul l-a substituit, aşa încât el să-şi explice sensul pe care viaţa l-a dat oamenilor.</p>
               <p rend="justify">Această sarcină nu poate fi îndeplinită decât dacă dispunem de o cunoaştere în detaliu a problemelor vieţii şi dacă înţelegem influenţa scăderii sentimentului de comuniune socială în complexele de inferioritate şi de superioritate, precum şi în toate tipurile de eşec uman.</p>
               <p rend="justify">Tot aşa, este nevoie de multă experienţă referitoare la fiecare împrejurare şi situaţie care, probabil în copilărie, a împiedicat dezvoltarea sentimentului de comuniune socială. Potrivit experienţei mele de până acum, căile de acces care s-au dovedit cele mai bune în cercetarea personalităţii le reprezintă o cuprinzătoare înţelegere a amintirilor din copilărie, a poziţiei copilului în constelaţia fraţilor şi surorilor, a eventualelor greşeli ale copiilor, a reveriilor şi viselor, precum şi a factorilor exogeni declanşatori ai tulburărilor. Toate rezultatele unei asemenea cercetări, inclusiv acelea privind atitudinea faţă de medic, nu trebuie valorificate decât cu cea mai mare prudenţă, iar ansamblul lor dinamic trebuie pus în permanenţă de acord cu celelalte constatări.</p>
               <p rend="justify">NOTE</p>
               <p rend="justify">1  în limba latină, în textul original = la urma urmei. (Nota trad.) 2 în această privinţă, Nicolae Mărgineanu scrie şi el: „Pătrunderea naturii umane e una dintre cele mai vii preocupări ale omenirii din toate veacurile. Atât în filosofie şi literatură, cât şi în viaţa practică. Ea e începutul înţelepciunii la Socrate şi cheia tragediei la Eschil, misterul după care se frământă mintea lui Faust şi leitmotivul din dramele lui Shakespeare sau romanele lui Dostoievski, virtutea omului politic şi arma cea mai de preţ a celui de afaceri. Cunoaşterea omului e, fără îndoială, condiţia de bază a oricărei încercări umane”. (Psihologia persoanei, ediţia a Ii-a, Editura Universităţii din Cluj la Sibiu, 1944, p. 3.) 3 Adler se pare că minimalizează o descoperire care nu va putea fi niciodată eliminată din ştiinţă. Aşa cum Newton a fost nu negat, ci completat de Einstein, aşa şi teoria reflexelor condiţionate a lui Pavlov rămâne o temelie pe care s-a clădit şi se clădeşte cu succes în continuare, inclusiv de către psihanalişti. Chiar şi acel căţelandru („junger Hund”) al lui Adler, aşa cum am şi văzut,. pavlovizează sui generis! (Nota trad.) 4 Este vorba de Eduard von Hartmann, cunoscut îndeosebi prin a sa Filosofie a inconştientului (1869). (Nota trad.) 5 A se vedea A. Adler, Studie über Minderwertigkeit von Organen.</p>
               <p rend="justify">6  Concept care ne dovedeşte că Adler a fost influenţat şi de L</p>
               <p rend="justify">         ‘evolution créatrice a lui Henri Bergson.</p>
            </div>
            <div type="div2">
               <head>
                  <label>3.</label>
                  <lb/>Imperativele vieţii</head>
               <p rend="justify">Am ajuns aici la un punct unde psihologia individuală vine în contact cu sociologia. Este imposibil să dobândim o judecată corectă asupra individului dacă nu cunoaştem structura problemelor sale de viaţă şi imperativele generate de acestea. Abia din modul în care individul se confruntă cu ele şi din ceea ce se petrece în sine ne vom clarifica cu privire la fiinţa sa. Avem de cercetat dacă el se lasă antrenat de curent sau dacă şovăie, dacă se opreşte în drum sau încearcă să se furişeze, dacă invocă sau caută pretexte, dacă îşi rezolvă problemele sau le lasă nerezolvate sau rezolvate doar pe jumătate, ori dacă nu cumva a apucat-o pe o cale greşită, dăunătoare societăţii, spre a dobândi o aparenţă de superioritate personală.</p>
               <p rend="justify">Dintotdeauna am stăruit asupra subordonării tuturor problemelor vieţii la trei mari probleme: viaţa în societate, munca şi iubirea (Gemeinschaftsleben, Arbeit, Liebe). După cum este lesne de văzut, nu sunt deloc probleme accidentale, ci ele ne stau în permanenţă în faţă, presante şi provocatoare, fără a ne permite cumva vreo sustragere. Căci întreg comportamentul nostru faţă de aceste trei probleme este răspunsul pe care noi îl dăm acestora în virtutea stilului nostru de viaţă. Deoarece ele sunt strâns legate între ele şi dat fiind faptul că toate trei problemele necesită pentru rezolvarea lor corectă o puternică doză de sentiment de comuniune socială, este de înţeles că stilul de viaţă al fiecărui om se reflectă mai mult sau mai puţin clar în atitudinea faţă de cele trei probleme. Se reflectă mai puţin clar în cazul celor pe care deocamdată nu-i preocupă sau pentru care există circumstanţe favorabile, după cum se reflectă mai clar în cazul celor care îi impun individului un mai sever examen al capacităţii. Probleme ca arta şi religia, când rezolvarea lor depăşeşte obişnuitul, au partea lor la cele trei mari probleme. Acestea rezultă din legăturile lor indisolubile generate de nevoia de socializare a omului, de grija pentru subzistenţă şi de grija pentru descendenţi. Sunt probleme ale existenţei noastre pe planetă. Omul, ca produs al acestei planete, în raporturile sale cosmice, a putut exista şi s-a putut dezvolta numai în cadrul societăţii, pe care a sprijinit-o material şi spiritual, prin diviziunea muncii şi hărnicie şi prin suficienta reproducere a speciei. În evoluţia sa el a fost înzestrat somatic şi psihic prin strădania de a-şi ameliora aptitudinile fizice şi printr-o mai bună dezvoltare spirituală.</p>
               <p rend="justify">Toate experienţele acumulate, toate tradiţiile, imperativele morale şi legile nu au fost decât tentative, bune sau rele, durabile sau fragile, în strădania omenirii către superioritate şi către biruirea dificultăţilor vieţii.</p>
               <p rend="justify">În civilizaţia noastră actuală vedem până unde s-a ajuns, o treaptă desigur nesatisfăcătoare faţă de efortul depus. A ajunge de la o minus-situaţie la o plus-situaţie caracterizează atât mişcarea individului cât şi aceea a unei mase umane şi ne dă dreptul să vorbim despre un perpetuu sentiment de inferioritate atât la individ cât şi la mase. In torentul evoluţiei nu există repaus. Ţelul perfecţiunii ne mână spre înălţimi.</p>
               <p rend="justify">Dar dacă aceste trei probleme, având drept bază comună interesul social, sunt probleme implacabile, atunci este clar că ele pot fi soluţionate numai de oameni care dispun într-o măsură suficientă de sentimentul comuniunii sociale. Este lesne de afirmat că până în ziua de azi capacitatea fiecăruia de a obţine această dimensiune există, dar că evoluţia umanităţii nu este încă destul de înaintată spre a-i imprima omului în aşa măsură sentimentul de comuniune socială încât acesta să funcţioneze automat, ca respiraţia sau ca mersul biped. Este pentru mine în afară de orice îndoială că va veni – probabil în viitorul foarte îndepărtat – timpul când această treaptă va fi atinsă, în afară de cazul în care umanitatea nu va eşua în această evoluţie, eventualitate pentru care există azi o uşoară bănuială.</p>
               <p rend="justify">La rezolvarea acestor trei probleme principale ţintesc toate celelalte probleme, fie că este vorba de prietenie, camaraderie, interesul faţă de localitatea de baştină1 şi ţară, faţă de popor şi omenire, fie de bunele maniere, de acceptarea unei funcţii culturale2, de pregătirea pentru cooperare – în joc, la şcoală, în ucenicie —, de respectul şi preţuirea pentru celălalt sex, de pregătirea fizică şi intelectuală necesară rezolvării tuturor acestor probleme, precum şi de alegerea unui partener sexual.</p>
               <p rend="justify">Această pregătire, corectă sau incorectă, are loc încă din prima zi de la naşterea copilului şi este opera mamei care, în dezvoltarea evolutivă a dragostei materne, este de la natură partenerul cel mai potrivit în socializarea umanistă a copilului3. De la mamă, care stă ca primul seamăn la startul dezvoltării sentimentului de comuniune socială, pornesc primele impulsuri care îl fac pe copil să se prezinte ca parte din întregul vieţii şi să caute contactul pozitiv cu lumea înconjurătoare.</p>
               <p rend="justify">Dificultăţile pot să apară de ambele părţi. Din partea mamei atunci când, stângace, lipsită de supleţe şi debusolată, ea face dificil contactul cu ceilalţi, sau când, nepăsătoare, îşi ia sarcina ca pe o bagatelă; sau, cum se întâmplă cel mai frecvent, când ea îşi sustrage copilul de la orice întrajutorare şi cooperare, îl copleşeşte cu dezmierdări şi drăgălăşenii, acţionează, gândeşte şi vorbeşte în locul copilului, curmă în el orice putinţă de dezvoltare şi îl obişnuieşte cu o lume imaginară care nu este a noastră, lume în care pentru copilul răsfăţat totul este făcut de alţii. O perioadă de timp relativ scurtă este de ajuns pentru a-l fascina pe copil, a-l face să se simtă buricul universului şi a-l determina să simtă drept ostile toate celelalte situaţii şi oamenii care i se opun. În legătură cu aceasta, nu trebuie subestimată multiplicitatea rezultatelor care provin din judecata liberă a copilului şi din contribuţia forţei sale creatoare libere. Copilul foloseşte influenţele din afară spre a le modela după firea sa. În cazul răsfăţării de către mamă, copilul refuză să-şi extindă sentimentul de comuniune socială asupra altor persoane, tinde să se ferească de tatăl său, de fraţii şi surorile sale, precum şi de orice alte persoane care nu îi oferă o afecţiune la fel de mare. Lăsându-se antrenat de acest stil de viaţă, nutrind ideea că totul poate fi obţinut cu uşurinţă, cu ajutor venit din afară, copilul devine ulterior mai mult sau mai puţin incapabil de soluţionarea problemelor vieţii şi, când lucrul acesta se întâmplă, fiind nepregătit în ceea ce priveşte sentimentul de comuniune socială, el trăieşte o stare de şoc, care este depăşită în cazurile uşoare, dar care dăinuie în cazurile grave şi îl împiedică să găsească o soluţie. Pentru un copil răsfăţat orice pretext este bun pentru a determina pe mama sa să se ocupe de dânsul. El atinge cât se poate de uşor acest ţel al superiorităţii dacă se opune cultivării funcţiilor sale, fie prin încăpăţânare – o dispoziţie care, în pofida explicaţiilor date de psihologia individuală, este considerată recent, de către Charlotte Bühler, drept un stadiu natural de dezvoltare —, fie prin lipsa de interes, care întotdeauna este de înţeles ca un deficit de interes social. Alte încercări înverşunate de a deriva explicaţia din defectele copiilor, cum ar fi constipaţia sau enurezia, din libidoul sexual sau din impulsiile sadice şi de a crede că astfel se descoperă straturi mai primitive şi chiar mai profunde ale vieţii psihice, inversează de fapt raportul cauză-efect, deoarece interpretează greşit dispoziţia fundamentală (Grundstimmung) a unor asemenea copii, trebuinţa lor excesivă de tandreţe, greşindu-se şi în privinţa faptului că funcţiile evolutive ale organelor sunt în aşa fel privite de parcă acestea ar trebui mereu redobândite. Dezvoltarea acestor funcţii este un imperativ natural al omului şi o achiziţie naturală a sa, întocmai cum sunt mersul biped şi limbajul. În lumea imaginară a copiilor răsfăţaţi aceste funcţii pot fi desigur eludate, tot aşa ca şi interdicţia incestului, ca semn al voinţei de a fi răsfăţaţi, în scopul exploatării celorlalte persoane sau în scopul acuzării şi răzbunării, în cazul în care răsfăţul nu are loc.</p>
               <p rend="justify">Copiii răsfăţaţi resping de asemenea, în mii de variante, orice schimbare a situaţiei care îi satisface. Dacă schimbarea are totuşi loc, se pot observa întotdeauna reacţii şi acţiuni potrivnice, care se desfăşoară într-o manieră fie activă, fie pasivă. Atac sau retragere, forma depinde în cea mai mare parte de gradul de activitate, deci şi de soluţia dată situaţiei exterioare provocatoare (factorul exogen). Experienţele încununate de succes reprezintă mai târziu, în cazuri similare, un model de urmat şi vor fi considerate de către unii, datorată unei înţelegeri deficitare, drept regresiuni. Alţi autori merg încă şi mai departe cu presupunerile lor şi încearcă să reducă un complex psihic actual la o achiziţie evolutivă fermă şi durabilă, la reziduuri din epocile primitive, ajungând astfel la fantastice găselniţe cu privire la concordanţa acestora. Cei mai mulţi sunt induşi în eroare de faptul că formele de expresie umane, îndeosebi atunci când nu se ţine seama de sărăcia limbajului nostru, prezintă din toate timpurile o similitudine. Când toate formele de mişcare umane sunt raportate la sexualitate, se recurge de fapt la o altă similitudine.</p>
               <p rend="justify">Am arătat că copiii răsfăţaţi se simt întotdeauna ameninţaţi în afara anturajului care îi răsfaţă, de parcă s-ar găsi pe un teritoriu inamic. Toate trăsăturile lor de caracter, înainte de toate egoismul şi narcisismul lor adesea de neînţeles, trebuie să concorde cu opinia lor despre viaţă.</p>
               <p rend="justify">Rezultă clar de aici că toate aceste trăsături de caracter sunt produse artistice (Kunstprodukte), că ele sunt dobândite şi nu înnăscute. Nu este greu de văzut că toate trăsăturile de caracter, contrar concepţiei aşanumiţilor caracterologi, semnifică relaţii sociale şi îşi au originea în stilul de viaţă făurit de copil. Astfel îşi găseşte rezolvarea vechea chestiune litigioasă dacă omul este bun sau rău de la natură. Progresul evolutiv de nestăvilit al sentimentului de comuniune socială îndreptăţeşte ipoteza că stabilitatea umanităţii este indisolubil legată de „bunătate” („Gutsein”).</p>
               <p rend="justify">Ceea ce pare să contrazică progresul acestui sentiment este de considerat ca un eşec al evoluţiei şi poate fi redus la erori (Irrtümer), aşa cum şi pe vastul teren experimental al naturii a fost dat întotdeauna material corporal neutilizat în speciile animale. Caracterologia însă va fi în curând obligată să tragă concluzia că acele caractere precum „curajos”, „virtuos”, „leneş”, „duşmănos”, „perseverent” etc. au a se orienta mereu în raport cu lumea noastră exterioară în veşnică schimbare şi că fără această lume exterioară pur şi simplu nu ar exista.</p>
               <p rend="justify">Aşa cum am arătat, există în copilărie şi alte pacoste, cum este răsfăţul, care stânjenesc dezvoltarea sentimentului de comuniune socială.</p>
               <p rend="justify">Luând în considerare aceste obstacole, trebuie să contestăm o lege cauzală fundamentală dominatoare, dat fiind faptul că noi vedem în efectele acestor obstacole doar un factor amăgitor (ein verleitendes Moment), care se exprimă în probabilitatea statistică. Pe de altă parte, nu trebuie să trecem niciodată cu vederea diversitatea şi unicitatea fenomenului individual (Einmaligkeit der individuellen Erscheinung).</p>
               <p rend="justify">Acesta este expresia aproape arbitrară a puterii creatoare a copilului, expresie care se înscrie în configuraţia legii sale de mişcare. Acele pacoste de care vorbeam sunt neglijarea copilului şi faptul că el are unele organe inferioare. Ambii factori, întocmai ca şi răsfăţul, abat atenţia şi interesul copilului de la „vieţuirea în comun” („Mitleben”) şi le îndreaptă spre propria sa expunere la risc şi spre propria-i fericire. Că aceasta din urmă nu este de asigurat decât în condiţiile unui satisfăcător sentiment de comuniune socială, vom demonstra în mod pregnant mai departe. Este însă uşor de înţeles că desfăşurarea evenimentelor terestre se opune aceluia care este prea puţin în contact şi în consonanţă cu ele.</p>
               <p rend="justify">Se poate spune că puterea creatoare a copilului este capabilă să depăşească, mai bine sau mai rău, cele trei pacoste (Bürden) din prima copilărie. Orice succes sau eşec depinde de stilul de viaţă, de opinia pe care omul şi-o face despre viaţa sa, opinie de cele mai multe ori neconştientizată4. In acelaşi mod în care vorbim despre probabilitatea statistică a urmărilor acestor trei pacoste, trebuie acum să stabilim că şi problemele vieţii, mari sau mici, nu prezintă decât o probabilitate statistică, fie ea şi semnificativă, ca probleme de şoc (Schockfragen) pentru atitudinea individului. Este posibil să prezicem cu un oarecare grad de certitudine consecinţele pentru individ, în cazul în care el vine în contact cu problemele vieţii. Va trebui însă întotdeauna să ne abţinem de la concluzii categorice, în primul rând de la concluziile privind o ipoteză neconfirmată de consecinţe.</p>
               <p rend="justify">Faptul că psihologia individuală, spre deosebire de orice altă orientare psihologică, poate ghici trecutul în virtutea experienţei sale şi a legilor probabilităţii, este desigur un semn bun în ceea ce priveşte fundamentarea sa ştiinţifică.</p>
               <p rend="justify">Ne vedem acum obligaţi să examinăm şi acele probleme aparent subordonate, spre a vedea dacă şi rezolvarea lor pretinde un sentiment de comuniune socială dezvoltat. Aici ne lovim în primul rând de atitudinea copilului faţă de tată. Normal ar fi ca interesul faţă de tată să fie aproape egal cu acela faţă de mamă. Condiţiile exterioare, personalitatea tatălui, faptul de a fi răsfăţat de către mamă, precum şi bolile şi dezvoltarea fizică dificilă, cazuri în care îngrijirile date de mamă capătă o mare pondere, pot să-l distanţeze pe copil de tată, împrejurare care să împiedice extinderea sentimentului de comuniune socială. Intervenţiile severe ale tatălui, când acesta vrea să împiedice consecinţele răsfăţului din partea mamei, nu fac decât să mărească acesta distanţă. Acelaşi rezultat îl are tendinţa adesea neconştientizată5 a mamei de a atrage copilul de partea ei. Dacă predomină răsfăţarea de către tată, atunci copilul se orientează către el şi se îndepărtează de mamă. Acest caz este întotdeauna de interpretat ca a doua fază în viaţa unui copil şi ne arată că, prin intermediul mamei sale, copilul a trăit o tragedie. Dacă rămâne ataşat de mamă, el se dezvoltă mai mult sau mai puţin ca un parazit, aşteptând ca satisfacţia tuturor trebuinţelor sale, câteodată şi a celor sexuale, să vină de la mama sa.</p>
               <p rend="justify">Aceasta cu atât mai mult cu cât impulsia sexuală trezită la copii îi găseşte pe aceştia într-o dispoziţie în care nu au învăţat să-şi refuze nici o dorinţă, dat fiind faptul că ei aşteaptă întotdeauna din partea mamei satisfacerea oricărei dorinţe. Ceea ce Freud a numit complexul lui Oedip, privindu-l ca pe baza naturală a dezvoltării psihice, nu este altceva decât unul din multiplele simptoame din viaţa unui copil răsfăţat, care este jucăria dorinţelor sale aţâţate. Să nu trecem cu vederea nici faptul că acelaşi autor, cu un fanatism imperturbabil, înghesuie toate relaţiile copilului cu mama sa într-o parabolă, a cărei bază o extrage din complexul lui Oedip.</p>
               <p rend="justify">De asemenea, se impune să respingem ideea, plauzibilă pentru mulţi autori, că de la natură fetele sunt ataşate mai mult de tată, după cum băieţii sunt ataşaţi mai mult de mamă. Acolo unde lucrul acestea se petrece fără ca copilul să fi fost răsfăţat, putem vedea o anumită intuiţie a viitorului său rol sexual, deci a unui stadiu ulterior, în care copilul, într-o modalitate ludică şi de cele mai multe ori fără a pune în mişcare impulsia sexuală, se pregăteşte pentru viitor, aşa cum o face şi în cazul altor jocuri6. O impulsie sexuală trezită de timpuriu şi aproape de neîmblânzit trădează în primul rând un copil egocentric, de cele mai multe ori un răsfăţat, care nu-şi poate refuza nici o dorinţă.</p>
               <p rend="justify">Atitudinea faţă de fraţi şi surori, considerată şi ea ca problemă, ne poate da o anumită idee asupra capacităţii copilului de a lua contact cu semenii (Kontaktfähigkeit). Cele trei grupe de copii circumscrise mai sus îi simt adesea pe ceilalţi copii, îndeosebi pe cei mai mici decât ei, ca pe un obstacol şi ca pe o îngustare a sferei lor de influenţă. Efectele sunt diferite, însă lasă o atât de pronunţată amprentă în perioada de plasticitate a copilului încât aceasta este de recunoscut ca o trăsătură de caracter pe viaţă, ca sentiment că viaţa este o permanentă competiţie, ca poftă nemăsurată de a domina, iar în cazurile cele mai uşoare, ca înclinaţie permanentă de a-i considera pe ceilalţi drept copii. Mare parte din această modelare a copilului depinde de succesul sau insuccesul în competiţie.</p>
               <p rend="justify">Vom identifica întotdeauna, în special la copiii răsfăţaţi, impresia că ei au fost lăsaţi de căruţă de către copii mai mici decât ei.</p>
               <p rend="justify">O  altă problemă este aceea a comportamentului copilului faţă de boală şi a atitudinii pe care el o va lua în această privinţă.</p>
               <p rend="justify">Comportamentul părinţilor, îndeosebi dacă este vorba de o boală aparent gravă, va fi înregistrat numaidecât de copil. Boli ale primei copilării, cum sunt rahitismul, pneumonia, tuşea convulsivă, pojarul, scarlatina, gripa etc., în cursul cărora copilul trăieşte anxietatea părinţilor imprudent manifestată, pot nu numai să lase impresia că suferinţa este mai gravă decât este ea în realitate, ci să genereze obişnuinţa de a fi răzgâiat peste măsură, dându-i copilului sentimentul că reprezintă o valoare imensă, fără a fi necesar ca el să coopereze, putându-l de asemenea face pe copil bolnăvicios şi înclinat spre tânguială. Dacă o dată cu însănătoşirea răsfăţul excesiv încetează, avem adesea de-a face cu un copil recalcitrant sau pradă unei persistente nostalgii a bolii, el plângându-se de oboseală, de lipsă de poftă de mâncare, ori tuşind întruna fără motiv, simptoame care nu rareori sunt pe nedrept considerate consecinţe ale bolii. Asemenea copii au tendinţa de a cultiva întreaga viaţă amintirea bolii lor, ceea ce le permite să creadă că au dreptul la menajament sau dreptul de a pleda pentru circumstanţe atenuante. Nu este de trecut cu vederea faptul că, în asemenea cazuri, din cauza contactelor insuficiente cu lumea exterioară, are loc o permanentă ridicare de tensiune în sfera afectivă, o exacerbare a emoţiilor şi afectelor.</p>
               <p rend="justify">La un alt examen privind capacitatea sa de cooperare – abstracţie făcând de felul în care înţelege el să fie util acasă sau de modul în care se manifestă la joacă, unde se cere să te comporţi camaradereşte —, este supus copilul atunci când intră la grădiniţa de copii sau la şcoală. Acolo se poate observa clar capacitatea sa de colaborare. Gradul său de agitaţie, formele sale de opoziţie, ţinerea în rezervă, lipsa de interes, lipsa de concentrare şi multe alte acţiuni (Handlungen) „ostile şcolii”, cum sunt întârzierile, încercările de a tulbura lecţiile, înclinaţia de a trage chiulul, de a pierde mereu rechizitele, de a irosi timpul în loc de a-şi efectua temele pentru acasă demonstrează o deficitară pregătire pentru cooperare.</p>
               <p rend="justify">Procesul psihic în asemenea cazuri este insuficient înţeles dacă nu se cunoaşte că aceşti copii, fie că o ştiu, fie că nu, poartă în ei un profund sentiment de inferioritate, care se exteriorizează într-un complex de inferioritate ce corespunde descrierii de mai sus, manifestându-se sub forma timidităţii, a stărilor de agitaţie, exprimate în tot felul de simptoame somatice şi psihice, când nu se manifestă într-un complex de superioritate marcat de egoism, de agresivitate, de tendinţa de a strica jocul celorlalţi, de lipsa de camaraderie etc. Nici urmă de curaj în toate acestea. Chiar şi copiii aroganţi se dovedesc laşi de îndată ce e vorba să fie puşi la o treabă utilă. Înclinaţia de a minţi duce la viclenie, iar înclinaţia de a fura îşi face apariţia ca o compensaţie dăunătoare a unui sentiment de frustrare. Faptul inevitabil de a-i compara cu copii mai destoinici nu aduce nici o ameliorare, ci îi insensibilizează treptat şi adesea duce la întreruperea oricărui succes şcolar. Tocmai şcoala este aceea care acţionează ca un experiment asupra copilului şi indică din prima zi gradul capacităţii de cooperare (Grad der Kooperationsfähigkeit) a copilului. Tocmai şcoala este locul nimerit unde, cu înţeleaptă judecată, se procedează la întărirea sentimentului de comuniune socială al copilului, aşa încât el să nu părăsească şcoala ca un adversar al societăţii. Aceste experienţe m-au determinat sa organizez în şcoli consultaţii de psihologie individuală, spre a-i ajuta pe institutori să găsească calea cea dreaptă în educarea copiilor care nu corespund aşteptărilor.</p>
               <p rend="justify">Indiscutabil că şi reuşita la învăţătură depinde în primul rând de sentimentul de comuniune socială al copilului şi că acest sentiment ne poate da o idee despre viitoarea sa integrare în societate. Problema prieteniei, atât de importantă pentru viaţa colectivă de mai târziu, aceea a camaraderiei, cu toate trăsăturile de caracter în mod necesar legate de ea, fidelitatea, onestitatea, înclinaţia spre conlucrare, interesul pentru stat, popor şi umanitate sunt încorporate în viaţa şcolară şi necesită o cultivare competentă. Şcoala are în mână mijloacele de a deştepta şi de a promova solidaritatea umană. Dacă institutorului îi sunt clare punctele noastre de vedere, el va şti să-i Iacă înţeles copilului deficitul său în materie de sentiment de comuniune socială, cauzele acestui deficit şi modul de a-l apropia de societate prin convorbiri amicale va da roadele aşteptate. În cursul unor convorbiri generale cu copiii, el va izbuti să-i convingă că viitorul lor şi al umanităţii depinde de o consolidare a sentimentului nostru de comuniune socială şi că marile erori ale vieţii noastre – războiul, pedeapsa cu moartea, ura de rasă, ura interetnică, precum şi nevroza, sinuciderea, crima, beţia etc.</p>
               <p rend="justify">—  Îşi au originea într-un deficit al sentimentului de comuniune socială şi că ele sunt de conceput ca nişte complexe de inferioritate, ca tentative funeste de a rezolva o situaţie întrun mod inadmisibil şi neadecvat.</p>
               <p rend="justify">Problema sexuală, care în epoca noastră este predominantă, îi poate pune în încurcătură pe băieţi şi pe fete. Desigur, nu pe cei care; iu pornit pe calea cooperării. Aceştia, obişnuiţi sa se simtă ca făcând parte dintr-un întreg, nu vor păstra niciodată în ei un secret tulburător, fără a le vorbi părinţilor despre acesta sau fără a cere institutorului sfatul. Altfel se comportă cei care deja au descoperit în familia lor un element de ostilitate. Aceştia şi mai ales copiii răsfăţaţi, sunt cel mai uşor de intimidat şi de sedus prin cuvinte măgulitoare. Procedeul părinţilor în ceea ce priveşte informarea sexuală este dat chiar prin convieţuirea lor.</p>
               <p rend="justify">Copilul va trebui să ştie atât cât are nevoie să ştie şi această informaţie săi fie mijlocită în aşa fel încât noile cunoştinţe să poată fi bine suportate şi asimilate. Nu trebuie ezitat, dar şi graba este inutilă. Este greu să-i împiedici pe copii să discute la şcoală despre chestiunile sexuale. Copilul independent, orientat spre viitor, se va feri din proprie iniţiativă de trivialitate şi nu va crede în prostii. Fireşte că este o mare greşeală să-i induci copilului teama de dragoste şi căsătorie, care nu va prinde decât la copiii dependenţi, care şi aşa sunt nişte descurajaţi (mutlos).</p>
               <p rend="justify">Pubertatea, o altă problemă vitală, este privită de către mulţi ca un mister de nepătruns. Dar şi în această perioadă nu găsim decât ceea ce mai înainte dormita în copil. Dacă până acum sentimentul de comuniune socială a lipsit, perioada pubertăţii se va desfăşura sub semnul acestui deficit. Se va vedea cât se poate de clar în ce măsură este sau nu copilul pregătit pentru cooperare. El are acum un spaţiu mai mare de mişcare şi are mai multă putere. Înainte de toate, el simte nevoia de a demonstra, într-o manieră care îi este proprie şi care i se pare ispititoare, că nu mai este copil sau, mai rar, că încă este. Dacă dezvoltarea sentimentului de comuniune socială i-a fost stânjenită, atunci o deviaţie antisocială va interveni mai clar pe calea eronată pe care a apucat-o. În dorinţa lor de a trece drept adulţi, mulţi copii adoptă mai degrabă defectele decât calităţile adulţilor, deoarece lucrul acesta li se pare mai lesne de făcut decât să se pună în slujba societăţii. Au loc delicte de tot felul, din nou mai lesne de făptuit de către copiii răsfăţaţi, deoarece aceştia, obişnuiţi cu satisfacerea imediată a poftelor lor, nu pot rezista decât cu greu unei tentaţii oarecare.</p>
               <p rend="justify">Asemenea fete şi băieţi cad cu uşurinţă victime măgulirii sau unei gâdilări a vanităţii lor. Extrem de ameninţate în această perioadă sunt fetele care trăiesc acasă un penibil sentiment de umilinţă şi care pot să creadă în valoarea lor numai dacă aud cuvinte care să le flateze.</p>
               <p rend="justify">Copilul, aflat până acum în spatele frontului, se apropie curând de frontul vieţii, unde se va confrunta cu cele trei mari probleme: societatea, munca, iubirea. Toate acestea pretind pentru rezolvarea lor un interes dezvoltat faţă de semeni. Pregătirea în acest sens cunoaşte deviaţii: izolarea, mizantropia, neîncrederea, bucuria răutăcioasă faţă de necazul altuia, vanităţile de tot felul, susceptibilitatea, stările de iritare la întâlnirea cu ceilalţi, tracul, minciuna şi înşelătoria, calomnia, dorinţa de a domina, maliţia şi multe altele. Acela care a fost educat în spiritul comuniunii sociale îşi va face uşor prieteni. El va manifesta interes pentru toate problemele umanităţii, iar concepţia şi comportamentul şi le va orienta potrivit cu utilităţile acesteia. El nu va vâna succesul personal prin acţiuni bune sau rele menite să atragă atenţia asupra sa. Viaţa sa în societate va fi întotdeauna marcată de bunăvoinţă, chiar dacă îşi va ridica glasul împotriva celor care dăunează societăţii. Nici măcar omul binevoitor nu se poate sustrage câteodată dispreţului.</p>
               <p rend="justify">Scoarţa terestră pe care trăim obligă umanitatea la muncă şi la diviziunea muncii. Sentimentul de comuniune socială se cizelează aici sub forma colaborării în folosul celorlalţi. Omul social (der Gemeinschaftsmensch) nu se va îndoi niciodată că fiecare este răsplătit după munca sa şi că exploatarea vieţii şi muncii altuia nu poate favoriza niciodată bunăstarea omenirii. La urna urmei, noi, urmaşii, trăim în mare parte de pe urma realizărilor străbunilor care au contribuit la binele umanităţii. Marea gândire socială (der grosse Gemeinschaftsgedanke), care se exprimă în religii şi în marile curente politice, pretinde pe bună dreptate distribuirea optimă a muncii şi a consumului. Când cineva fabrică încălţăminte, el se face util celorlalţi şi are dreptul la o viaţă îndestulată, la toate avantajele oferite de igienă şi la o bună educaţie pentru descendenţii săi. Faptul că el primeşte pentru aceasta bani este o recunoaştere a utilităţii sale într-o perioadă a pieţei dezvoltate. Aşa ajunge el la sentimentul valorii sale pentru obşte, singura posibilitate de a-şi alina omenescul sentiment de inferioritate. Acela care efectuează o muncă utilă trăieşte într-o societate dezvoltată şi o promovează. Această relaţie este atât de puternică încât, chiar dacă nu se meditează întotdeauna asupra ei, determină judecata generală asupra hărniciei şi trândăviei. Nimeni nu va face din trândăvie o virtute. Dreptul la o subzistenţă satisfăcătoare pentru şomeri, în cazul crizei de supraproducţie, este azi general recunoscut, ca efect nu al unui potenţial pericol social, ci ca efect al dezvoltării sentimentului de comuniune socială. Oricare ar fi schimbările pe care viitorul le va aduce în metodele de producţie şi în repartiţia bunurilor se va impune o mai bună apreciere a forţei sentimentului de comuniune socială în aceste domenii.</p>
               <p rend="justify">În ceea ce priveşte iubirea, care este dotată cu satisfacţii corporale şi psihice atât de puternice, aici sentimentul de comuniune socială se arată a fi făuritorul nemijlocit şi indubitabil al destinului. Ca şi în cazul prieteniei, al relaţiei dintre fraţi sau dintre părinţi şi copii, în cazul iubirii este vorba de o misiune pentru două persoane (eine Aufgabe für zwei Personen), de data aceasta de sex diferit, din perspectiva descendenţei, a conservării speciei umane. Poate că nici o problemă nu priveşte atât de îndeaproape binele şi prosperitatea individului în colectivitate ca problema iubirii. O misiune pentru două persoane are o structură proprie şi nu va putea fi rezolvată corect după calapodul unei misiuni pentru o singură persoană. Este ca şi cum fiecare din aceste persoane ar trebui să se uite în întregime pe sine şi să se dăruiscă în întregime celeilalte, ca şi cum doi oameni ar trebui să formeze o singură fiinţă. Aceeaşi necesitate se întâlneşte într-o anumită măsură în prietenie, în dans sau în joc, ori într-o muncă unde două persoane folosesc aceeaşi unealtă în unul şi acelaşi scop. Fără discuţie că din această structură se cer eliminate problemele inegalităţii, îndoiala reciprocă, gândurile şi sentimentele ostile. Şi stă în natura iubirii ca atracţia corporală să nu lipsească. Stă de asemenea înscris în fiinţă şi în efectul individual al evoluţiei ca atracţia corporală să influenţeze într-o anumită măsură alegerea partenerului, în raport cu ascensiunea necesară realizată de umanitate.</p>
               <p rend="justify">Evoluţia pune astfel sentimentele noastre estetice în serviciul dezvoltării umanităţii, prin faptul că, în mod conştient şi inconştient, ne lasă să presimţim un ideal mai înalt la partener. Alături de faptul de la sine înţeles al egalităţii în dragoste, încă şi azi interpretat de multe ori greşit de către bărbat, ca şi de către femeie, este de luat în considerare sentimentul de dăruire reciprocă. Acest sentiment de devoţiune este adesea greşit înţeles de către bărbaţi şi încă şi mai greşit înţeles de către fete, care îl consideră o subordonare sclavagistă care le înspăimântă îndeosebi pe acele fete care, în stilul lor de viaţă, au ajuns la un principiu al superiorităţii egoiste. O deficienţă în toate cele trei puncte, adică în pregătirea pentru viaţa în doi, în conştiinţa egalităţii7 şi în capacitatea de dăruire caracterizează toate persoanele al căror sentiment de comuniune socială este nesatisfăcător. Dificultatea pe care o întâmpină în această problemă îi instigă necontenit la o facilitare a problemei dragostei şi căsătoriei, aceasta din urmă, în forma ei de monogamie, fiind desigur cea mai bună şi mai activă adaptare la o evoluţie. Structura iubirii (Struktur der Liebe), aşa cum am descris-o mai sus, fiind o problemă şi nu punctul final al unei dezvoltări, cere în afară de aceasta un deznodământ definitiv, pentru eternitate, aşa după cum ea trebuie să se răsfrângă ca eternă în copii şi în educaţia acestora, spre binele umanităţii. Neliniştitoare perspectivă este aceea care ne face să vedem că nereuşitele şi erorile, că deficitul de comuniune socială în planul iubirii pot prilejui excluderea din existenţa eternă de pe acest pământ. O bagatelizare a dragostei, cum vedem în promiscuitate, în prostituţie, în perversiuni şi în tainiţele nudismului, i-ar lua iubirii toată măreţia, toată strălucirea şi toată vraja estetică. Refuzul de a consimţi la o alianţă durabilă seamănă îndoiala şi neîncrederea între partenerii unei misiuni comune şi îi face incapabili de a se dărui unul altuia. Dificultăţi similare, variabile de la caz la caz, pot exista, ca semn al unui sentiment de comuniune socială diminuat, în toate cazurile de iubire sau căsătorie nefericită, în toate cazurile de ratare a funcţiilor pe drept aşteptate, unde numai corectarea stilului de viaţă mai poate aduce o îmbunătăţire. Este pentru mine absolut clar că bagatelizarea dragostei, aşadar un deficit al sentimentului de comuniune socială, în cazul promiscuităţii, de exemplu, a cauzat invazia bolilor venerice şi a dus la nimicirea vieţii individului, la nimicirea vieţii de familie şi tribale.</p>
               <p rend="justify">Cum nu se găseşte nicăieri o regulă pe deplin infailibilă, există temeiuri de a se vorbi de o dizolvare a legăturii amoroase sau conjugale. Desigur, nu oricine este capabil de suficientă comprehensiune încât să poată face el însuşi o judecată corectă. De aceea este necesar să încredinţăm această problemă unor psihologi experimentaţi, de la care putem aştepta o judecată prin prisma sentimentului de comuniune socială. De asemenea, problema limitării naşterilor (die Frage der Kinderverhütung) preocupă foarte mult epoca noastră. De când omenirea a împlinit sentinţa biblică şi s-a înmulţit ca nisipul mării, sentimentul comuniunii sociale nu a avut decât să-şi atenueze cerinţa privind o descendenţă nelimitată. Pe de altă parte, dezvoltarea fantastică a tehnicii face de prisos existenţa prea multor braţe de muncă. Goana după colaboratori a scăzut considerabil. Situaţia socială nu mai incită la o rapidă reproducere. Creşterea extraordinară a capacităţii de a iubi8 ţine seama mai mult decât înainte de bunăstarea şi sănătatea mamei. Progresul civilizaţiei a înlăturat de asemenea graniţele în ceea ce priveşte capacitatea de educaţie şi de înălţare spirituală a femeilor. Tehnica de azi îi permite bărbatului şi femeii să consacre mai mult timp culturii, odihnei şi distracţiei, ca şi educării copiilor, permite o extindere a recreaţiei după osteneala muncii, iar în viitorul apropiat acest timp de recreaţie încă va mai spori, iar dacă va fi bine folosit, va contribui mult la propria prosperitate şi la prosperitatea membrilor familiei. Toate aceste lucruri au contribuit să-i dea iubirii, pe lângă funcţia sa de reproducere, un rol aproape independent, de un înalt nivel, acela de a spori fericirea, rol care în mod cert contribuie la binele umanităţii. Acest progres al dezvoltării (Entwicklungsfortschritt) o dată dobândit, progres care îl deosebeşte pe om de animal, nu va putea fi oprit prin legi şi formule. Decizia asupra naşterilor va trebui lăsată pe seama femeii, care trebuie să fie cât se poate de bine consiliată în acest sens. Cât priveşte problema întreruperii artificiale a sarcinii, mama şi copilul trebuie să se bucure de o ocrotire maximă, caz în care, făcându-se abstracţie de rezoluţia medicală, trebuie consultat un psiholog specialist în această problemă, capabil să respingă argumentele neesenţiale în favoarea întreruperii şi care, dimpotrivă, să dea curs argumentelor serioase, caz în care întreruperea va fi efectuată întotdeauna în mod gratuit, într-un stabiliment.</p>
               <p rend="justify">Pentru corecta alegere a partenerului, pe lângă însuşirile fizice şi farmec, sunt de luat în considerare şi următoarele aspecte, care trebuie să demonstreze un sentiment de comuniune socială suficient de puternic:</p>
               <p rend="justify">—  Partenerul să dovedească faptul că ştie să facă să dureze o prietenie;</p>
               <p rend="justify">—  Să manifeste interes pentru munca sa;</p>
               <p rend="justify">—  Să fie capabil de dăruire de sine.</p>
               <p rend="justify">Desigur, teama de a avea copii poate să aibă cauze egoiste care, orice expresie ar lua, se reduc întotdeauna la carenţe ale sentimentului de comuniune socială. Este cazul fetei răsfăţate care nu vrea să joace în căsătorie decât rolul de copil răsfăţat sau care nu se gândeşte decât la aspectul ei exterior, temându-se ca sarcina sau naşterea să n-o deformeze; este, de asemenea, cazul celei care vrea să rămână fără rivală sau al celei care nu s-a căsătorit din dragoste, în multe cazuri, un rol funest în funcţiile femeii şi în refuzul sarcinii îl are „protestul viril” („männliche Protest”). Această atitudine de protest a femeii faţă de rolul ei sexual, pe care am descris-o pentru prima dată sub denumirea de mai sus, prilejuieşte multiple tulburări de menstruaţie şi tulburări funcţionale în sfera sexualităţii, avându-şi întotdeauna originea în nemulţumirea faţă de rolul sexual care îi revine, rol care deja în familie este conceput ca unul de subordonare şi care, în taină sau în mod făţiş, îi acordă femeii un rang secundar. Astfel, apariţia menstruaţiei în unele cazuri duce la tot felul de indispoziţii, exprimate printr-o împotrivire psihică a fetei, ceea ce trădează o pregătire deficitară pentru cooperare. „Protestul viril”, în multiplele sale forme, între care dorinţa de a fi bărbat, duce la lesbia-nism9, este deci de conceput ca un complex de superioritate clădit pe un complex de inferioritate: „Nu-s decât fată” („Nur ein Mädchen”).</p>
               <p rend="justify">În perioada propice iubirii, simultan cu pregătirea deficitară pentru profesiune şi viaţa socială, apar şi alte forme de retragere din sfera interesului social. Forma cea mai severă este desigur demenţa precoce, o izolare aproape totală de cerinţele societăţii. Aşa cum a arătat Kretschmer, această maladie psihică este corelată cu unele inferiorităţi organice (Organenminderwertigkeiten). Dovezile sale întregesc descoperirea mea cu privire la însemnătatea tarelor organice a începutul vieţii, fără ca autorul să fi ţinut seama de importanţa unor astfel de organe inferioare pentru structurarea stilului de viaţă, cum a făcut-o psihologia individuală.</p>
               <p rend="justify">Prăbuşirea în nevroză, sub presiunea neîncetată a circumstanţelor exterioare, care cer pregătirea pentru colaborare, are loc frecvent, ca şi sinuciderea, ca retragere absolută, concomitent cu totala condamnare a exigenţelor vieţii, cu o intenţie mai mult sau mai puţin ostilă.</p>
               <p rend="justify">Alcoolismul, ca truc de a se sustrage pe căi antisociale din faţa unor cerinţe sociale, precum şi morfinomania şi cocainomania, sunt tentaţii cărora omul lipsit de sentimentul de comuniune socială, fugind de problemele societăţii, ori de câte ori acestea i se prezintă, numai cu greu le poate rezista. Când ai exersat suficient în acest domeniu, înţelegi lesne că la asemenea persoane predomină dorinţa fierbinte de răsfăţ şi fuga după o viaţă uşoară. Observaţia aceasta este valabilă şi pentru numeroşi delincvenţi, la care se vede limpede lipsa sentimentului de comuniune socială în activitatea lor, precum şi o lipsă de curaj manifestată încă din copilărie. Nu este de mirare că în această perioadă devin vizibile perversiunile, atribuite de purtătorii lor de cele mai multe ori eredităţii, deoarece ei, ca mulţi autori, consideră manifestările perverse din copilărie ca fiind înnăscute sau dobândite în urma unei experienţe trăite, pe când în realitate ele apar pe fondul unei educaţii greşit orientate, fiind întotdeauna semnul clar al carenţei sentimentului de comuniune socială, care se exteriorizează destul de clar şi în alte laturi ale vieţii10.</p>
               <p rend="justify">Alte puneri la încercare ale sentimentului de comuniune socială au loc în relaţiile conjugale, în domeniul profesional, la pierderea unei persoane iubite (caz în care individul este consternat de parcă ar fi pierdut întreaga lume, pentru care mai înainte nu arăta nici un interes), la pierderea averii, în cazul a tot felul de decepţii, împrejurări în care individul răsfăţat se dovedeşte incapabil să concilieze cu întregul situaţia tensionată. De asemenea, pierderea unei poziţii nu îi mobilizează pe mulţi la solidarizarea în cadrul societăţii, spre a înlătura împreună inconvenientul, ci îi pune în încurcătură şi îi sileşte să acţioneze împotriva societăţii.</p>
               <p rend="justify">Aş vrea să menţionez o ultimă suferinţă: teama de bătrâneţe şi de moarte. Acestea nu-l vor înfricoşa pe cel care este sigur de imortalitatea sa în chipul copiilor săi şi în recunoaşterea contribuţiei sale la dezvoltarea civilizaţiei. Foarte adesea, însă, teama de o ştergere completă în neant este prilejuită de o rapidă decădere fizică şi de o zguduire psihică.</p>
               <p rend="justify">Întâlnim adesea femei care exteriorizează superstiţii legate de pericolele menopauzei. Îndeosebi acelea care văd valoarea femeii nu în cooperare, ci în tinereţe şi în frumuseţe, suferă în mod neobişnuit, adoptă adesea o atitudine de defensivă ostilă, ca şi cum li s-ar fi făcut o nedreptate, intrând într-o stare de proastă dispoziţie care se poate amplifica până la melancolie. Pentru mine este absolut clar că civilizaţia noastră, la nivelul atins până azi, încă nu le-a asigurat bătrânilor (bărbaţi şi femei) spaţiul care li se cuvine. A le înlesni acest spaţiu sau cel puţin a li se da lor înşile posibilitatea să şi-l creeze, este dreptul nestrămutat al senectuţii. Din păcate la mulţi se manifestă la această vârstă o limitare vizibilă a voinţei de a colabora (Willen zur Mitarbeit). Bătrânii îşi exagerează importanţa, cred că ştiu totul mai bine decât ceilalţi, stăruie în sentimentul frustrării, îi incomodează astfel pe ceilalţi şi contribuie la crearea acelei atmosfere de care poate ei înşişi s-au temut de multă vreme.</p>
               <p rend="justify">Prin prisma experienţei acumulate şi a unei reflecţii binevoitoare, calme, fiecăruia trebuie să-i fie limpede faptul că noi suntem puşi necontenit la încercare de problemele vieţii şi, potrivit gradului de sentiment de comuniune socială de care dispunem, suntem admişi sau respinşi.</p>
               <p rend="justify">NOTE</p>
               <p rend="justify">1  „für Stadt”, în textul original. (Nota trad.) 2 „um Annahme einer kulturellen Funktion der Organe”, în textul original. (Nota trad.)</p>
               <p rend="justify">3  „im mitmenschlichen Erlebnis des Kindes”, în textul original (Nota trad.)</p>
               <p rend="justify">4  „unbekannte”, în textul original. (Nota trad.) 5 „oft unverstandene Hang”, în textul original. (Nota trad.) 6 A se vedea, în această privinţă, concepţia lui Karl Groos. (Nota trad.)</p>
               <p rend="justify">7  „Bewusstsein der Gleichwertigkeit”, în textul original. (Nota trad.) 8 „Der stark gesteingerte Grad der Liebesfähigkeit”, în textul original. (Nota trad.)</p>
               <p rend="justify">9  Homosexualitate la femei, care, ca şi la bărbaţi, poate cunoaşte diferite rude şi forme. (Nota trad.)</p>
               <p rend="justify">10 A. Adler, Das Problem der Homosexualität, Leipzig, 1930.</p>
            </div>
            <div type="div2">
               <head>4. Problema raportului corpsuflet</head>
               <p rend="justify">Este azi în afară de orice îndoială faptul că tot ceea ce numim corp manifestă tendinţa de a deveni un întreg. În general, din această perspectivă, atomul poate fi comparat cu celula vie. Atât atomul cât şi celula posedă forţele latente şi manifeste care determină pe de o parte suprafeţele şi delimitarea, iar pe de altă parte instituie organele interioare.</p>
               <p rend="justify">Deosebirea esenţială constă, desigur, în metabolismul celulei faţă de capacitatea atomului de a-şi fi suficient lui însuşi (Selbstgenügsamkeit desAtmos)1. Nici măcar mişcarea în interiorul sau în exteriorul celulei şi atomului nu prezintă deosebiri fundamentale. Electronii nu sunt niciodată în starea de repaus şi o tendinţă spre o astfel de stare, cum postulează Freud, în a sa concepţie privind instinctul morţii, nu este de găsit nicăieri în natură. Ceea ce le deosebeşte este procesul de asimilare şi de excreţie al celulei vii, de unde rezultă creşterea, conservarea formei, înmulţirea şi tendinţa spre o formă finală ideală2.</p>
               <p rend="justify">Dacă celula vie, indiferent de originea ei, ar fi fost plasată într-un mediu ideal, care i-ar fi garantat o eternă şi fără efort autoconservare – caz, desigur, de neconceput – ea ar rămâne mereu identică cu sine. Sub presiunea dificultăţilor, care în cazurile cele mai simple pot fi gândite ca fiind de o natură aproape fizică (nahezu physikalisch), ceea ce numim, fără a-l înţelege, procesul vieţii, este constrâns să recurgă la oarecari remedii. Dintre miile şi miile de varietăţi existente în natură, cum se vede, de exemplu, la amibă, au succedat indivizii mai bine dotaţi, capabili să expună o formă mai hună şi, prin aceasta, să aibă o mai bună adaptare. În miliardele de «ni de când există viaţă pe această planetă, evident că a fost timp destul pentru ca procesul vieţii să formeze oameni pornind de la cele mai simple celule şi, de asemenea, pentru a lăsa să piară miriade de fiinţe vii care nu aveau cum să reziste forţei asaltului ambianţei lor.</p>
               <p rend="justify">În acesta concepţie, care îmbină viziunile lui Darwin şi Lamarck, „procesul de învăţare” („Lernprozess”) trebuie privit ca o tendinţă care, în torentul evoluţiei, menţine direcţia spre un scop iMcrn de adaptare la cerinţele lumii exterioare.</p>
               <p rend="justify">În acest efort de urmărire a ţelului (Zielstrebigkeit), care niciodată nu ajunge la un compromis al liniştii, dat fiind faptul că în mod vădit cerinţele şi problemele impuse de forţele lumii exterioare nu vor găsi niciodată o soluţie perfectă din partea fiinţelor create de ele, a trebuit să se dezvolte acea capacitate pe care noi, având în vedere aspectul sub care o luăm în considerare, o numim suflet, spirit, Psyche, raţiune, capacitate care include toate celelalte „capacităţi psihice”. Şi cu toate că, în ceea ce priveşte examinarea procesului psihic, ne mişcăm pe un teren transcendental, avem dreptul să afirmăm, dată fiind concepţia noastră, că psihicul ca proces al vieţii, aferent la ceea ce includem în acest proces, trebuie să prezinte această caracteristică de bază ca şi matricea, anume ca însăşi celula vie în care îşi are originea. Această caracteristică de bază este de găsit în primul rând în strădania continuă de a tranşa victorios cerinţele lumii exterioare, de a învinge moartea, de a tinde către o formă ideală adecvată acestui scop şi, laolaltă cu celelalte forţe ale corpului, pregătite în acelaşi scop în cursul evoluţiei, prin influenţă şi sprijin reciproc, să atingă obiectivul superiorităţii, perfecţiunii şi securităţii. Ca şi în dezvoltarea evolutivă a corpului, direcţia dezvoltării psihice este în permanenţă orientată către rezolvarea corectă a problemelor puse de lumea exterioară. Orice rezolvare incorectă, ca urmare a unei dezvoltări corporale sau psihice inadecvate, arată incapacitatea organismului respectiv prin faptul că suferă o înfrângere, înfrângere care poate merge până la suprimarea şi exterminarea individului care greşeşte. Procesul înfrângerii (Prozess der Niederlage) poate depăşi individul şi pe cei apropiaţi lui, dăunând posterităţii, implicând în cele mai mari dificultăţi familii, triburi, popoare şi rase. Ca de obicei în procesul evoluţiei, biruirea acestor dificultăţi poate duce la mari succese, la o mai mare putere de rezistenţă. Hecatombele de plante, animale şi oameni reprezintă însă jertfa acestui crud proces de autoregenerare. Ceea ce în prezent pare, în medie, capabil de rezistenţă, a trecut deocamdată proba care i-a fost impusă în acest sens3. Din această concepţie rezultă că în procesul corporal avem de-a face cu o năzuinţă de a menţine corpul, în raport cu activităţile acestuia, într-un aproximativ echilibru, spre a putea face faţă victorios cerinţelor lumii exterioare, favorizante sau nu. Dacă luăm în considerare în mod unilateral acest proces, ajungem la conceperea unei „înţelepciuni a corpului”4. Dar procesul psihic este silit şi el să recurgă la această înţelepciune, care îl face în stare să rezolve victorios problemele puse de lumea exterioară, în favoarea unui echilibru mereu activ corp-psihic. De echilibru se îngrijeşte, în anumite limite, treapta evolutivă atinsă (die erreichte evolutionäre Stufe), iar de activitate se îngrijesc ţelul de superioritate fixat în copilărie, stilul de viaţă, legea de mişcare a individului.</p>
               <p rend="justify">Legea fundamentală a vieţii este de aceea efortul întru biruinţă (Grundgesetz des Lebens ist demnach Überwindung). Acestuia îi slujesc tendinţa de autoconservare, de menţinere a echilibrului corporal şi psihic, dezvoltarea somatică şi psihică, precum şi aspiraţia către perfecţiune (Streben nach Vollendung).</p>
               <p rend="justify">În tendinţa de autoconservare sunt incluse înţelegerea şi evitarea pericolelor, reproducerea sexuală ca o cale evolutivă de dăinuire a unei părţi corporale dincolo de moartea personală, colaborarea la dezvoltarea umanităţii, domeniu în care spiritul colaboratorului este nemuritor, precum şi productivitatea socializată a tuturor celor care au contribuit la ţelurile menţionate.</p>
               <p rend="justify">Miraculoasa operă a evoluţiei apare în modul în care corpul se străduieşte în permanenţă să conserve, să întregească şi să substituie în acelaşi timp toate componentele de importanţă vitală. Coagularea sângelui, garantarea în linii mari a metabolismului apei, zahărului, calciului, albuminelor, regenerarea sângelui şi a ţesuturilor, acţiunea coordonată a glandelor endocrine sunt produse ale evoluţiei şi demonstrează puterea de rezistenţă a organismului în faţa nocivităţilor din exterior. Menţinerea şi creşterea acestei puteri de rezistenţă este consecinţa unui vast amestec de sânge, datorită căruia defectele sunt diminuate, iar avantajele pot fi reţinute şi amplificate. Socializarea oamenilor, colectivitatea au intervenit şi în această privinţă în mod benefic. Excluderea incestului nu a fost, prin urmare, cu totul de la sine înţeleasă în aspiraţia către colectivitate (Streben nach Gemeinschaft).</p>
               <p rend="justify">Echilibrul psihic este în permanenţă ameninţat. În aspiraţia sa către perfecţiune omul este mereu pus în mişcare pe plan psihic şi sesizează fragilitatea sa faţă de ţelul desăvârşirii. Numai sentimentul de a fi atins un nivel satisfăcător în strădania de a sui îi poate da sentimentul liniştii, al valorii, al fericirii. În clipa următoare ţelul său îl împinge şi mai departe.</p>
               <p rend="justify">Acum devine clar că a fi om înseamnă a avea un sentiment de inferioritate care te propulsează perpetuu către efortul întru biruinţă 5.</p>
               <p rend="justify">Direcţia biruinţei dorite este la fel de diversă ca şi obiectivul perfecţiunii dorite. Cu cât mai profund este trăit sentimentul de inferioritate, cu atât mai impetuoasă va fi goana după efortul întru biruinţă (Drâng zur Überwindung) şi cu atât mai puternică agitaţia emoţiilor. Iureşul sentimentelor, emoţiilor şi afectele nu rămâne însă fără efect asupra echilibrului somatic. Corpul, pe căile sistemului nervos vegetativ ale nervului vag, ale modificărilor dinamicii endocrine, suferă schimbări în circulaţia sanguină, în secreţii, în tonusul muscular şi în aproape toate organele. Ca fenomene efemere, aceste schimbări sunt naturale, arătânduse însă diferite în forma lor, pe potriva stilului de viaţă al individului respectiv. Dacă ele persistă, vorbim de nevroze organice funcţionale care, ca şi psihonevrozele, îşi datorează apariţia unui stil de viaţă care, în cazul unei ratări, pe lângă un puternic sentiment de inferioritate, se manifestă printr-o retragere din faţa problemelor existente, această retragere fiind asigurată prin menţinerea unei suite de simptoame somatice sau psihice.</p>
               <p rend="justify">Aşa acţionează procesul psihic asupra corpului, dar şi asupra psihicului însuşi, prin faptul că determină aici tot felul de şocuri, acte şi abţineri care sunt potrivnice cerinţelor societăţii.</p>
               <p rend="justify">La fel acţionează starea somatică asupra procesului psihic. Potrivit experienţei noastre, stilul de viaţă este elaborat în prima copilărie.</p>
               <p rend="justify">Ereditatea are în această privinţă o mare influenţă. În mişcările şi performanţele sale de la început copilul verifică validitatea organelor corpului său. O verifică, dar nu are pentru aceasta nici cuvinte şi nici noţiuni. Deoarece şi solicitudinea anturajului este absolut diferită, rămâne pentru totdeauna necunoscut ceea ce simte copilul referitor la capacitatea sa de realizare (Leistungsfähigkeit). Cu mare băgare de seamă şi beneficiind de experienţa probabilităţii statistice, ne este permis să conchidem – prin prisma cunoştinţelor noastre cu privire la inferioritatea organelor, a aparatului digestiv, a celui circulator, a organelor respiratoare, a organelor de secreţie, a glandelor endocrine, a organelor de simţ – că, încă de la începutul vieţii sale, copilul trăieşte suprasolicitarea la care este supus. Dar felul în care duce el la bun sfârşit lucrurile nu poate fi dedus decât din mişcările şi tentativele sale, întrucât aici orice consideraţie cauzală este zadarnică, intrând în joc puterea creatoare a copilului (schöpferische Kraft des Kindes). Zbătându-se în spaţiul incalculabil al posibilităţilor sale, copilul se antrenează prin încercare şi eroare6, pe calea mai generală către un ţel al perfecţiunii, care se pare că îi oferă împlinirea. Fie că se zbate activ sau se menţine în pasivitate, fie că este dominat sau supus, sociabil sau egoist, curajos sau laş, versatil în ritm şi temperament, emotiv sau obtuz pe plan afectiv, copilul decide întrun pretins acord cu mediul său, pe care el îl interpretează şi îi răspunde în felul său, dezvoltându-şi o lege de mişcare pentru întreaga sa viaţă.</p>
               <p rend="justify">Orientările către un ţel al efortului întru biruinţă sunt diferite de la individ la individ, cuprinzând nenumărate nuanţe, aşa încât ne lipsesc cuvintele spre a numi în fiecare caz mai mult decât ceea ce este tipic şi ne vedem constrânşi să recurgem la descrieri detaliate.</p>
               <p rend="justify">Fără viziunea psihologiei individuale, individul însuşi abia dacă ne poate spune clar unde duce drumul său. Adesea ne spune contrariul. Ne lămureşte în primul rând cunoaşterea legii de mişcare. Prin aceasta descoperim sensul şi semnificaţia gesturilor expresive, care pot fi cuvinte, idei, sentimente şi acţiuni. Că şi corpul se supune însă cu totul acestei legi de mişcare ne-o arată sensul funcţiilor sale, un limbaj de cele mai multe ori mai expresiv decât cel verbal, dar oricum un limbaj al corpului, pe care l-am numit dialect al organelor (Organdialekt). Un copil, de exemplu, care are un comportament obedient, dar care udă noaptea patul, dă prin aceasta clar de înţeles că nu vrea să se supună civilizaţiei instituite. Un bărbat care se pretinde curajos şi care poate chiar crede în curajul său, arată prin tremuratul lui şi prin palpitaţii că şi-a pierdut cumpătul.</p>
               <p rend="justify">O  femeie măritată, în vârstă de 32 de ani, se plânge de dureri violente în zona ochiului stâng şi de o diplopie, care o silesc să ţină ochiul închis. Pacienta a avut asemenea crize începând cu vârsta de 11 ani; prima criză a avut loc în perioada logodnei cu bărbatul ei. Criza actuală a început în urmă cu şapte luni, durerile încetând temporar, dar diplopia rămânând constantă. Ea raportează ultima criză la o baie rece şi crede că precedentele crize au fost provocate de nişte curenţi de aer. Un frate mai mic suferă şi el de crize similare, tot cu diplopie, ca urmare a unei gripe, iar mama la fel. În crizele anterioare, după cum se pretinde, durerile se puteau extinde la ochiul drept sau se mutau dintr-o parte în cealaltă.</p>
               <p rend="justify">Înainte de căsătorie învăţase să cânte la vioară, dăduse concerte şi îşi iubea profesiunea, la care a trebuit să renunţe o dată cu măritişul. În prezent trăieşte în familia cumnatului ei, spre a fi mai aproape de medic, după cum declară ea şi se simte acolo fericită.</p>
               <p rend="justify">Îşi caracterizează familia, în special pe tatăl ei, dar şi pe ea, precum şi pe fraţi, ca fiind o familie de irascibili şi de impulsivi. Dacă adăugăm la acestea faptele stabilite de convorbire, anume că sunt cu toţii autoritari, vedem că avem de-a face cu acel tip de oameni pe care eu i-am descris ca fiind înclinaţi la cefalee, migrenă, nevralgii ale tri gemenului şi accese epileptiforme7.</p>
               <p rend="justify">Pacienta se plânge de asemenea de pornirea imperioasă de a urina (Harndrang), care o apucă întotdeauna când se află într-o stare de tensiune nervoasă, cu ocazia unor vizite, la întâlnirea unor persoane străine etc.</p>
               <p rend="justify">În lucrarea mea asupra originii psihice a nevralgiei trigemenului, am arătat că în cazurile lipsite de bază organică se constată întotdeauna o ridicată tensiune emoţională, care se manifestă lesne prin tot felul de simptoame nervoase, ca acelea stabilite mai sus şi care, pe calea excitării vaso-motorii, precum şi prin excitarea sistemului simpatico-adrenalinic, poate provoca, în zone de predilecţie, foarte probabil prin modificări intervenite în circulaţia sanguină, simptoame ca durerea, dar şi fenomene paralitice. Am emis atunci ipoteza că asimetriile craniului, ale feţei, ale arterelor şi venelor capului trădează de asemenea asimetrii în interiorul calotei craniene, în meninge şi în creier, care probabil se referă şi la reţeaua şi calibrul vaselor de acolo; poate că şi fibrele şi celulele nervoase dintr-o emisferă cerebrală sunt mai slab dezvoltate decât în cealaltă. O atenţie deosebită ar fi apoi de acordat fasciculelor trunchiului cerebral, care, în mod sigur asimetrice şi ele, se pot dovedi prea înguste faţă de lărgirea arterelor şi venelor pe una din părţi. Se poate vedea după culoarea feţei, iar la mânie după îngroşarea venelor craniului, că debitul sanguin se modifică în cazul emoţiilor, îndeosebi la mânie, dar şi în cazul bucuriei, fricii şi mâhnirii. Este evident că asemenea schimbări au loc şi în straturile mai profunde. Este nevoie încă de multe cercetări spre a clarifica toate complicaţiile care intervin aici.</p>
               <p rend="justify">Dacă reuşim şi în acest caz să dăm la iveală nu numai predispoziţia spre irascibilitate datorată stilului de viaţă autoritar, ci şi factorul exogen care precedă criza, mai puternică decât cele anterioare, dacă putem stabili existenţa încă din prima copilărie a unei tensiuni psihice permanente, complexul de inferioritate şi complexul de superioritate, lipsa de interes pentru ceilalţi, amorul propriu manifestat atât în viaţa prezentă, cât şi în amintiri şi vise şi dacă mai obţinem şi succes în tratamentul pus la punct potrivit concepţiei psihologiei individuale (individualpsychologischen Behandlung), ba chiar un succes durabil, atunci am aduce o nouă dovadă că maladii ca durerile de cap, migrenele, nevralgia trigemenului şi crizele epileptiforme, în măsura în care nu sunt de detectat tulburări organice, pot fi vindecate în mod durabil printr-o schimbare a stilului de viaţă, printr-o reducere a tensiunii psihice, printr-o extindere a sentimentului de comuniune socială.</p>
               <p rend="justify">Pornirea imperioasă de a urina cu ocazia unor vizite ne şi pune în faţa fizionomiei unei persoane extrem de lesne de iritat, la care cauza pornirii imperioase de a urina, ca şi cauza bâlbâielii şi a altor tulburări şi trăsături de caracter, ca şi a tracului, este o cauză exogenă, care constă în întâlnirea cu alte persoane (Begegnung mit anderen Personen). Este aici de avut în vedere intensificarea sentimentului de inferioritate. Acela care are o viziune conformă cu psihologia individuală va percepe şi aici cu uşurinţă dependenţa de judecata celorlalţi, aşadar aspiraţia intensă spre apreciere favorabilă (Streben nach Anerkennung), spre superioritatea personală. Pacienta însăşi arată lămurit că nu are nici un interes deosebit pentru semeni. Ea afirmă că nu este anxioasă şi că poate conversa cu ceilalţi fără anevoinţă, dar depăşeşte orice măsură în pălăvrăgeală şi cu greu pot spune şi eu un cuvânt, ceea ce este un semn sigur al înclinaţiei sale spre o autoreprezentare de un tip spasmodic (Neigung zu krampfhafter Selbstdarstellung). In căsnicia ei, desigur, ea este aceea care domină, eşuând însă în faţa indolenţei şi trebuinţei de odihnă a soţului, care munceşte din greu şi care vine acasă seara târziu, obosit şi nedispus să iasă la plimbare cu femeia sa sau să converseze cu dânsa. Când trebuie să cânte în faţa unui public, suferă un trac puternic. La întrebarea semnificativă pe care i-am pus-o, ce ar face dacă s-ar însănătoşi – o întrebare al cărei răspuns arată clar ce o înspăimântă —, pacienta răspunde evaziv, făcând aluzie la permanentele ei dureri de cap. Lângă sprânceana stângă are o cicatrice concavă, urmare a unei intervenţii chirurgicale la sinusul etmoid, intervenţie care a fost imediat urmată de o criză de migrenă. Pacienta susţine sus şi tare că frigul sub toate formele îi dăunează şi că îi poate provoca crize. Înainte de ultima sa criză ea a făcut o baie rece, care, după socotinţa ei, i-a declanşat criza. Crizele nu sunt precedate de aură. Uneori începutul crizei este anunţat de o senzaţie de indispoziţie. A fost examinată temeinic de diferiţi medici, fără a-i fi fost descoperită vreo modificare organică. Examinarea radiologică a craniului, analiza sângelui şi a urinei au fost negative. Examenul uterului: infantil, cu anteversie şi anteflexie. Am arătat în lucrarea mea Studie über Minderwertigkeit von Organen că nu numai că adesea la nevrotici găsim inferiorităţi ale organelor, fapt pe deplin confirmat de cercetările lui Kretschmer, ci şi că, în caz de inferioritate a organelor, trebuie să ne aşteptăm la o inferioritate a organelor sexuale, ceea ce a fost demonstrat de către Kyrie, din păcate decedat prea repede. Avem aici un astfel de exemplu.</p>
               <p rend="justify">S-a stabilit că pacienta, care, la naşterea unei surori, a trăit cea mai mare spaimă, avea o frică nebunească de graviditate. Lucrul acesta confirmă avertizarea mea în legătură cu dezvăluirea prea de timpuriu a faptelor sexuale, atâta vreme cât nu suntem siguri că copiii le pot înţelege şi asimila în mod corect. Pe când ea avea 11 ani, tatăl său a învinuit-o pe nedrept că a avut relaţii sexuale cu un băiat de prin vecini. Chiar şi această aluzie la raportul sexual, asociată cu spaima şi angoasa, i-a întărit protestul contra iubirii (Protest gegen die Liebe), protest care în anii căsniciei s-a transformat în frigiditate. Înainte de căsătorie, ea i-a cerut logodnicului să se angajeze explicit că va renunţa pentru totdeauna la copii. Crizele ei de migrenă şi teama permanentă de ele i-au permis să reducă cu uşurinţă la minimum relaţiile conjugale. Aşa cum adesea constatăm la tinerele fete extrem de ambiţioase, relaţiile ei amoroase trebuia să fie oricum dificile, deoarece ea le considera, în mod greşit, prin prisma unui apăsător sentiment de inferioritate, favorizat de înapoierea noastră culturală, ca fiind o umilire a femeii.</p>
               <p rend="justify">Sentimentul de inferioritate şi complexul de inferioritate, aceste concepte fundamentale ale psihologiei individuale, care, ca şi protestul viril, îi făceau odinioară pe psihanalişti să vadă negru înaintea ochilor, astăzi sunt pe deplin acceptate de către Freud, dar numai anevoie sunt înghesuite în sistemul său. Dar ceea ce această şcoală a lui Freud nu înţelege nici până în ziua de azi este faptul că o asemenea fată stă în permanenţă sub semnul emoţiilor protestatare, care fac să-i vibreze corpul şi sufletul şi care se manifestă întotdeauna ca simptom avut doar în cazul în care este pus la încercare sentimentul ei de comuniune socială, deci în cazul intervenţiei unui factor exogen.</p>
               <p rend="justify">În cazul de faţă manifestările simptomatice sunt migrena şi pornirea ei imperioasă de a urina. Ca simptoame permanente, apărute la căsătoria ei, sunt teama de a avea copii şi frigiditatea. Cred că am contribuit din plin la explicarea migrenei acestei persoane autoritare şi irascibile – şi se pare că numai asemenea persoane, cu asimetria descrisă, pot suferi de migrenă şi nevralgii similare —, dar mai trebuie să arăt care este acel factor exogen care a produs ultima criză, atât de ieşită din comun. Nu pot nega cu totul faptul că în acest caz baia rece a declanşat criza, dar mă surprinde că pacienta, care de atâta vreme ştia că băile reci îi dăunează, cu şapte luni în urmă s-a arătat gata să intre fără şovăire în apă rece, fără a se gândi – cum spune chiar ea – la pericol.</p>
               <p rend="justify">Să fi datat de atunci valul ei de furie? Să fi găsit ea o ocazie pentru criză?</p>
               <p rend="justify">Să fi văzut ea un adversar în soţul care o iubea, pe care voia să-l lovească făcând o baie rece, aşa cum cineva se sinucide din răzbunare, spre a pedepsi o persoană devotată? Era furioasă pe ea însăşi pentru că era furioasă pe altcineva? Făcea oare lecturi aprofundate asupra migrenei, consulta medici şi căuta să se convingă de faptul că niciodată nu se va putea însănătoşi, spre a amâna rezolvarea problemelor de viaţă care o înfricoşau din cauza deficientului ei sentiment de comuniune socială?</p>
               <p rend="justify">Ea îşi preţuieşte soţul, dar este departe de a-l iubi şi de fapt nu a iubit niciodată cu adevărat. La întrebarea, care i-a fost pusă de repetate ori, ce ar face ea dacă s-ar însănătoşi de-a binelea, a răspuns în cele din urmă că ar părăsi provincia spre a se muta în capitală, unde ar da lecţii de vioară şi ar cânta într-o orchestră. Acela care şi-a însuşit de la psihologia individuală arta ghicitului (Kunst des Etratens) va înţelege lesne că aceasta înseamnă despărţirea de soţul ei, care este legat de localitatea sa de provincie. A se vedea, mai sus, confirmarea: faptul că se simţea bine în casa cumnatei sale8, ca şi reproşurile contra soţului. Deoarece soţul ei o adoră şi îi oferă mereu ocazia de a-şi da frâu liber setei de a domina, fireşte că îi venea foarte greu să se despartă de dânsul. V-aş avertiza aici să nu-i facilitaţi calea despărţirii prin sfaturi şi vorbe dulci în acest sens.</p>
               <p rend="justify">Mă văd îndeosebi obligat să avertizez împotriva recomandării ca, în asemenea caz sau în altele asemănătoare, să se recurgă la un amant.</p>
               <p rend="justify">Asemenea paciente ştiu desigur ce este dragostea, dar nu o înţeleg9 şi dacă ar fi expuse la grave decepţii, l-ar face responsabil pe medicul care le-a dat sfatul. Problema, în cazul acesta, este de a o face pe femeie mai aptă pentru căsătorie. Dar trebuie mai întâi să îndepărtăm erorile din stilul ei de viaţă. Constatare după o cercetare mai riguroasă: partea stângă a feţei este ceva mai mică decât cea dreaptă. De aceea vârful nasului este puţin deviat spre stânga. Ochiul stâng, acum bolnav, prezintă o fantă palpebrală mai îngustă decât ochiul drept. Nu-mi pot explica de ce pacienta declară că uneori simptomul se raportează la ochiul drept.</p>
               <p rend="justify">Probabil că pacienta se înşală în afirmaţia ei.</p>
               <p rend="justify">Un vis: „Eram, cu o cumnată a mea şi cu o soră mai mare, la teatru.</p>
               <p rend="justify">Le-am spus să aştepte puţintel, spre a mă arăta lor pe scenă”. Explicaţie: ea căuta mereu să se evidenţieze în ochii rubedeniilor. Ar vrea, de asemenea, să cânte în orchestra unui teatru. Crede că nu este suficient de apreciată de rude. Teoria inferiorităţii organelor, elaborată de mine, cu aferenta compensare psihică, o descoperire care, cum va trebui o dată să fie stabilit, are la bază constatările lui Kretschmer şi Jaensch, este aici îndreptăţită. Cu greu ne putem îndoi că ceva este în neregulă în aparatul vizual al acestei femei. La fel la fratele ei, care suferă de aceeaşi maladie.</p>
               <p rend="justify">Nu pot spune cu certitudine dacă este vorba mai degrabă de anomalii vasculare sau de anomalii de traiect (Weganomalien). Vederea trebuie să fie normală, ca de altfel şi metabolismul bazai. Glanda tiroidă este în aparenţă nemodificată. Visul cu teatrul şi cu apariţia ei pe scenă vorbeşte clar despre un tip uman vizual, preocupat de înfăţişarea sa exterioară.</p>
               <p rend="justify">Căsătoria, domiciliul în provincie o împiedică să se afirme. Un obstacol similar ar fi graviditatea şi un copil.</p>
               <p rend="justify">Însănătoşirea completă s-a produs într-o lună de zile. Înainte de aceasta a avut loc explicitarea factorului exogen, care condusese la ultima criză. Ea găsise în buzunarul vestonului bărbatului ei scrisoarea unei fete, care nu conţinea decât câteva cuvinte de salut. Bărbatul a reuşit să-i risipească suspiciunea. Cu toate acestea ea a rămas suspicioasă şi a simţit o gelozie cum nu simţise niciodată până atunci, controlându-şi îndeaproape bărbatul. Din acea perioadă datează baia ei rece şi începutul crizei. Unul din ultimele ei vise, după instalarea geloziei şi a sentimentului de vanitate rănită, încă mai demonstrează persistenţa suspiciunii şi pune în evidenţă o atitudine de prudenţă şi de neîncredere faţă de bărbat. În vis văzuse cum o pisică înhaţă un peşte şi fuge cu el în gură. O femeie fugărea pisica, spre a-i lua peştele. Explicaţia visului ni se oferă aproape de la sine. Ea caută, printr-un limbaj metaforic, expresiv, să pledeze pentru o răpire similară a soţului ei. Dintr-o convorbire rezultă că ea nu a fost niciodată geloasă, deoarece mândria i-a interzis această manieră grosolană de a fi, dar că, de când găsise acea scrisoare, luase în considerare posibilitatea unei infidelităţi din partea soţului. Gândindu-se la aceasta, simţea crescând în ea furia contra pretinsei dependenţe a femeii de bărbat. Baia rece a fot deci realmente răzbunarea stilului ei de viaţă faţă de faptul că ea credea că valoarea sa depindea acum de soţul ei şi faţă de nesatisfăcătoarea recunoaştere a valorii ei. Dacă nu ar fi avut criza de migrenă – ca urmare a şocului —, ar fi trebuit să-şi apară ca lipsită de valoare, lucru care ar fi fost cel mai rău din toate.</p>
               <p rend="justify">NOTE</p>
               <p rend="justify">1  Comparaţia atom-celulă este sofistică, din moment ce autorul pierde din vedere faptul fundamental: atomii sunt părţi constitutive ale celulei şi iau parte la metabolismul acesteia, constituindu-l, de cele mai multe ori, în configuraţii mai complexe (moleculele). Termenii comparaţiei lui Adler sunt, deci, incomparabili. (Nota trad.) 2 A se vedea J. Chr. Smuts, Wholeness and Evolution, London.</p>
               <p rend="justify">3  A se vedea A. Adler, Heilen und Bilden.</p>
               <p rend="justify">4  A se vedea Cannon, The wisdom of the body, New York.</p>
               <p rend="justify">5  „Menschsein heiss, ein Minderwerwertigkeitsgefühl zu besitzen, das ständig nach seiner Überwindung drängt”, în textul original. (Nota trad.)</p>
               <p rend="justify">6  „Trial and error”, în psihologia behavioristă, din a cărei teorie a „learning”-ului s-a adăpat şi Adler. (Nota trad.) 7 A se vedea îndeosebi A. Adler, Praxis und Theorie der Individiial-psychologie.</p>
               <p rend="justify">8  „in der Familie ihres Schwagers”, ne spusese Adler cu câteva pagini mai înainte. (Nota trad.)</p>
               <p rend="justify">9  Să nu uităm că această carte are drept moto „Der Mensch weiss viel mehr, als er versteht” („Omul ştie mult mai multe decât înţelege”). (Nota trad.)</p>
            </div>
            <div type="div2">
               <head>5. Forma corporală, dinamică şi caracter</head>
               <p rend="justify">Va trebui să luăm aici în considerare cele trei fenomene – forma corporală, dinamica (Bewegung) şi caracterul —, aşa cum apar ele la om, potrivit valorii pe care o au şi sensului pe care ni-l dezvăluie. O cunoaştere ştiinţifică a omului (wisseschaftliche Menschkenntnis) trebuie, fireşte, să se bazeze pe experienţă. Dar colectarea de fapte nu este suficientă spre a produce ştiinţa. Colectarea de fapte este mai degrabă stadiul preliminar al acesteia, materialul adunat având nevoie de o suficientă articulare, potrivit cu un principiu comun. Desigur că pumnul ridicat la mânie, ca şi scrâşnitul dinţilor, privirea furioasă, înjurăturile proferate cu voce tare etc. Sunt manifestări (Bewegungen) care corespund unui atac, dar ele sunt atât de neluate în seamă de common sense 1 încât impulsul omenesc de cercetare şi de aflare a adevărului – ceea ce constituie esenţa ştiinţei – nu mai descoperă în acest domeniu nici o problemă demnă de interes. Numai dacă se reuşeşte ca aceste manifestări (Manifestationen) şi altele să fie puse într-o corelaţie mai cuprinzătoare, până acum nedescoperită, de unde să se deducă noi concluzii şi în cadrul căreia par să se rezolve vechile probleme, ori apar altele noi, avem dreptul să vorbim de ştiinţă.</p>
               <p rend="justify">Forma organelor umane, precum şi forma exterioară a omului se găsesc într-o aproximativă concordanţă cu modul de viaţă şi ele îşi datorează schema lor fundamentală procesului de adaptare la condiţiile exterioare, care sunt stabile pentru perioade îndelungate. Gradul de adaptare variază extraordinar de mult şi este mai întâi bizar în forma sa, până când este depăşită o anumită limită, oarecum perceptibilă. La această dezvoltare a formei umane fundamentale acţionează, desigur, un număr de alţi factori, din care aş dori să-i reliefez pe următorii: 1. Dispariţia anumitor variante, pentru care nu există nici o posibilitate vitală, efemeră sau de durată. Aici intervine nu pur şi simplu legea adaptării organice, ci şi formele eronate ale modului de viaţă care au apăsat considerabil asupra colectivităţilor mai mari sau mai mici (război, proasta administrare, lipsa de adaptare socială etc.). Suntem deci obligaţi de a lua în considerare, în afară de legile neînduplecate ale eredităţii, oarecum similare cu regula Iui Mendel şi influenţabilitatea organelor şi a valenţei lor formale în procesul adaptării. O relaţie a formei cu încărcătura individuală şi generală se poate exprima ca valoare a funcţiei (Funktioswert).</p>
               <p rend="justify">2. Selecţia sexuală. Aceasta pare a se efectua ca urmare a dezvoltării civilizaţiei şi a sporirii contactelor, ducând la o egalare a formei, a tipului şi fiind mai mult sau mai puţin influenţată de nivelul ştiinţei biologice şi medicale, precum şi de sentimentul estetic conex, desigur supus transformărilor şi erorilor. Idealurile de frumuseţe, cum sunt atletul, hermafroditul, planturosul, zveltul demonstrează dinamica acestei infuenţe care, în mod cert, este considerabil inspirată de artă.</p>
               <p rend="justify">3. Corelaţia organelor. Acestea sunt corelate între ele şi cu glandele endocrine (tiroida, glandele sexuale, suprarenalele, hipofiza), ca într-un fel de alianţă secretă, putându-se întrajutora sau putându-şi dăuna reciproc. Pot să existe forme care, luate izolat, ar fi sortite pieirii, dar care, în corelaţia lor, nu tulbură valoarea funcţiei integrale a individului (Gesamtfunktioswert des Individuums). In această acţiune a totalităţii un rol predominant joacă sistemul nervos central, care, în conexiune cu sistemul nervos vegetativ, dovedeşte o mare capacitate de mobilizare şi, printr-un exerciţiu adecvat, corporal şi psihic, este în stare să sporească valoarea funcţiei integrale a individului. Acestei circumstanţe i se datorează faptul că până şi formele atipice, ba chiar de-a dreptul defectuoase nu ameninţă nicidecum în mod necesar existenţa indivizilor şi a generaţiilor, deoarece au parte de o compensaţie din alte surse de energie, aşa încât bilanţul total al individului se poate menţine în echilibru, ba chiar uneori este şi excedentar. O cercetare obiectivă va arăta că oamenii cei mai proeminenţi şi cei mai capabili nu se găsesc întotdeauna printre cei mai frumoşi. Faptul acesta dă de înţeles că ideea unei eugenii individuale sau a popoarelor2 nu ar putea crea valori decât într-o măsură foarte limitată şi că ar fi împovărată de o enormă sumă de factori complicaţi, încât o judecată eronată ar fi mai probabilă decât o concluzie certă. O statistică oricât de garantată nu ar putea fi nicidecum determinantă pentru cazul individual.</p>
               <p rend="justify">Ochiul uşor miop, cu structura sa în extensiune, este de cele mai multe ori un avantaj neîndoielnic în civilizaţia noastră orientată spre lucrul de migală (Näharbeit), deoarece este aproape exclusă o obosire a ochiului. Cei aproape 40 la sută stângaci sunt cu siguranţă dezavantajaţi într-o civilizaţie a dreptacilor. Cu toate acestea, printre cei mai buni desenatori şi pictori, printre cei mai îndemânatici găsim un număr surprinzător de mare de stângaci care, cu mâna dreaptă mai bine antrenată, produc capodopere. Obezii şi slăbănogii sunt ameninţaţi de pericole diferite, dar de o gravitate aproape egală, deşi din punct de vedere estetic şi medical balanţa înclină întotdeauna în favoarea celor zvelţi. Un braţ scurt şi zdravăn se arată desigur mai adecvat pentru munca grea, din cauza avantajoasei sale acţiuni de pârghie. Dar dezvoltarea tehnicii şi perfecţionarea mâinilor fac munca fizică grea tot mai mult de prisos. Frumuseţea corporală – cu toate că nu ne putem sustrage farmecului ei – aduce cu sine atât avantaje cât şi dezavantaje. Unii vor fi surprinşi de faptul că printre persoanele celibatare şi lipsite de descendenţi se găsesc foarte mulţi oameni arătoşi, pe când ţipi mai puţin atrăgători participă la procreaţie, date fiind alte calităţi. De câte ori nu găsim în unele locuri alte tipuri decât acelea la care ne-am fi aşteptat, alpinişti cu picioare scurte şi platfus, croitori cu statură herculeană, favoriţi ai femeilor diformi, cazuri pe care le putem înţelege doar după o aprofundare a complicaţiilor psihice. Desigur că oricine cunoaşte personaje cu chip infantil de o rară maturitate şi tipuri virile cu un comportament infantil, uriaşi laşi şi pitici curajoşi, gentlemeni degeneraţi şi respingători şi puşlamale şarmante, mari criminali cu figură de fetiţă şi flăcăi cu aparenţă de brută dar cu inima duioasă. Că sifilisul şi alcoolismul dăunează germenului descendenţei şi că foarte adesea îi conferă o amprentă perceptibilă este un fapt bine stabilit, ca şi faptul că această descendenţă este mai uşor doborâtă. Dar excepţiile nu sunt rare şi nu mai departe de zilele trecute, Bernard Shaw, atât de robust în ciuda vârstei sale, ne-a făcut cunoscut că tatăl său a fost alcoolic. Principiului transcendent al selecţiei i se opune forţa misterioasă, cu totul complicată, a legii adaptării. Aşa cum se lamentează poetul: „Patrocle zace în groapă, iar Thersit revine”3. După războaiele ucigătoare purtate de Suedia, în această ţară lipseau bărbaţii. O lege i-a obligat pe supravieţuitori, bolnavi şi schilozi, să se căsătorească. Dacă facem o comparaţie între popoare, suedezii aparţin astăzi tipurilor optime4. In vechea Grecie copiii malformaţi erau abandonaţi. In mitul lui Oedip se vede blestemul naturii siluite, poate, mai bine spus: logica siluită a vieţii sociale a oamenilor.</p>
               <p rend="justify">Poate că fiecare dintre noi poartă în sine o imagine ideală a formei umane (ein Idealbild der menschlichen Form) şi îi măsoară pe ceilalţi după acest etalon. De fapt, în viaţă nu ne vom putea lipsi niciodată de necesitatea deducţiei. Spiritele care au o viziune mai elevată o numesc intuiţie (Intuition). Psihiatrului şi psihologului li se pune problema după care norme, care ne sunt inerente, judecăm noi forma umană. Aici par a fi determinante experienţa vieţii, împrejurări adesea insignifiante şi imaginile stereotipe, cele mai multe din ele păstrate din copilărie. Lavater şi alţii au făcut din ele un sistem. Luând în considerare neobişnuita similitudine a unor astfel de impresii, după care noi ne reprezentăm oamenii ca fiind zgârciţi, binevoitori, răutăcioşi şi criminali, în pofida tuturor îndoielilor justificate, nu putem respinge faptul că acolo unde inteligenţa noastră cumpăneşte în taină, ea consideră forma prin prisma conţinutului acesteia. Este oare spiritul acela care făureşte corpul?</p>
               <p rend="justify">Aş dori să subliniez două dintre concepţiile5 din acest domeniu, deoarece acestea pot să arunce oarecare lumină în bezna problemei formei şi sensului. Nu vom uita contribuţia lui Carus, reînviată prin meritul lui Klages, după cum nu voi trece cu vederea cercetările mai noi ale lui Jaensch şi Bauer. Dar aş dori să subliniez îndeosebi lucrarea excelentă a lui Kretschmer, Structura corpului şi caracterul, precum şi lucrarea mea Studiu asupra inferiorităţii organelor. Aceasta din urmă este şi cea mai veche. Gândesc că am găsit aici urmele unei punţi care, pornind de la o inferioritate corporală ereditară, de la o variantă de formă deficitară, provoacă o tensiune deosebită în aparatul psihic, generând un sentiment de inferioritate mai intens. Cerinţele lumii exterioare sunt de aceea simţite ca absolut ostile, iar grija pentru propriul Eu – din cauza lipsei unui exerciţiu adecvat – creşte într-un sens clar egocentric. De aici rezultă o susceptibilitate psihică exagerată, lipsa curajului şi a capacităţii de decizie şi o schemă aperceptivă cu caracter antisocial. Perspectiva asupra lumii exterioare se reduce la o adaptare provizorie şi conduce la eşecuri. Rezultă de aici un punct de vedere de unde, cu maximă circumspecţie şi observând neîntrerupt confirmările şi contradicţiile, se pot trage concluzii asupra esenţei şi sensului, pornindu-se de la formă.</p>
               <p rend="justify">Trebuie să las în suspensie chestiunea dacă fizionomiştii experimentaţi au mers pe această cale în mod instinctiv, dincolo de ştiinţă. Pe de altă parte, adesea am putut confirma că antrenamentul psihic generat de această tensiune psihică sporită a putut conduce la performanţe superioare. Cred că nu greşesc dacă, din unele fapte de experienţă, trag concluzia că printr-un exerciţiu psihic adecvat pot fi stimulate glandele endocrine, cum ar fi de exemplu glandele sexuale, după cum un exerciţiu inadecvat le poate fi dăunător. Nu este nicidecum întâmplător faptul că am găsit atât de des, atât la băieţii infantili şi feciorelnici, cât şi la fetele băieţoase, un antrenament în sens invers (ein Training im verkehrten Sinne), care a fost pus la cale de către părinţi.</p>
               <p rend="justify">Prin opunerea tipului picnic şi schizoid, cu diversitatea formelor lor exterioare şi cu procesele lor psihice deosebite, Kretschmer ne-a dat o descriere care are un efect fatal. Puntea dintre formă şi sens stătea în afara interesului său. Strălucita expunere pe care a făcut-o acestor fapte va fi desigur unul din punctele de plecare care va contribui la elucidarea problemei noastre.</p>
               <p rend="justify">Cercetătorul se găseşte pe un teren mult mai sigur atunci când caută sensul mişcării. Se manifestă şi aici multă reţinere faţă de deducţie (Erraten) şi va trebui de fiecare dată să se confirme, după relaţiile întregului, dacă deducţia este corectă. Acestea fiind zise, noi afirmăm totodată, aşa cum psihologia individuală întotdeauna a făcut-o, că fiecare mişcare îşi are originea în personalitatea totală (Gesamtpersönlichkeit) şi că poartă în ea stilul de viaţă, că fiecare modalitate de expresie se trage din unitatea personalităţii, în care nu există nici contradicţie, nici ambivalenţă, nici psihic dublu. Acela care a sesizat fineţile şi nuanţele conştiinţei, va refuza să accepte că un individ poate fi în inconştientul său altul decât în conştiinţa sa, o diviziune de altfel artificială care îşi are obârşia numai în fanatismul psihanalitic. Modul în care cineva se mişcă este chiar sensul vieţii sale (Wie einer sich bewegt, so ist der Sinn seines Lebens)6.</p>
               <p rend="justify">Psihologia individuală a încercat să elaboreze ştiinţific teoria sensului mişcărilor expresive. Două elemente din interiorul acestora, în variaţiile lor nenumărate, facilitează o interpretare. Unul prinde contur din prima copilărie şi constă din imboldul de a trece de la o situaţie de insuficienţă la una de efort întru biruinţă (Überwindung), de a găsi calea care duce de la sentimentul de inferioritate la superioritate, la rezolvarea tensiunii. Această cale devine obişnuită încă din copilărie şi, cu particularităţile şi variantele sale, se arată ca o formă de mişcare care rămâne aceeaşi pe parcursul întregii vieţi. Nuanţa sa individuală presupune la observator o intuiţie de artist (künstlerisches Verständnis).</p>
               <p rend="justify">Celălalt factor ne deschide o perspectivă asupra interesului social al celui care acţionează, asupra gradului sau carenţelor stării sale de pregătire pentru colaborarea cu semenii. Judecata noastră cu privire la modul de a privi, de a asculta, de a vorbi, acţiona şi înfăptui, diferenţierea şi aprecierea tuturor mişcărilor expresive au drept ţintă punerea în valoare a capacităţii de a cotiza la viaţa socială. Cultivate într-o sferă imanentă a interesului reciproc, ele îşi demonstrează la orice încercare gradul lor de pregătire la cotizare (Beitragleistung). Linia de mişcare dintâi va fi totdeauna vizibilă, desigur în nenumărate forme şi poate să nu dispară până la moarte. In decursul timpului fiecare mişcare este influenţată de imboldul către biruinţă (Drâng nach Überwindung). Factorul sentiment de comuniune socială colorează şi nuanţează această stăruitoare mişcare ascendentă.</p>
               <p rend="justify">Dacă acum, în căutarea unităţilor mai profunde, vrem să facem cu toată prudenţa un pas mai departe, ni se deschide o perspectivă care ne lasă să ghicim cum mişcarea devine formă. Plasticitatea formei vii are desigur limitele sale, dar în interiorul acestora se răsfrânge mişcarea individuală şi ea rămâne pururea aceeaşi în generaţii, popoare şi rase, în torentul timpului. Mişcarea devine mişcare modelată: formă.</p>
               <p rend="justify">Astfel cunoaşterea omului după formă devine posibilă, dacă recunoaştem în ea mişcarea modelată (die gestaltene Bewegung).</p>
               <p rend="justify">NOTE</p>
               <p rend="justify">1  In limba engleză, în textul original. (Nota trad.) 2 „eine individuelle Rassen-oder Völker-Eugenik”, în textul original. (Nota trad.)</p>
               <p rend="justify">3  Vers din Iliada lui Homer. Spre deosebire de voinicul Patrocle, Thersit era o stârpitură şi Ahile l-a putut ucide cu o simplă lovitură de pumn. (Nota trad.)</p>
               <p rend="justify">4  Tipul suedez este atât de optim încât, din 1814, Suedia nu a mai participat la nici o alianţă militară şi nu a mai purtat războaie. Chiar şi secesiunea Norvegiei (1905) s-a făcut fără complicaţii marţiale.</p>
               <p rend="justify">Nestimulată timp de aproape două secole de sălbaticele conflagraţii care fac mândria altora, civilizaţia suedeză nu este totuşi mai puţin de admirat decât aceea din alte ţări avansate ale lumii. (Nota trad.) 5 „aus den Leistugen”, în textul original. (Nota trad.) 6 Un document realmente zguduitor, de mare interes nu numai pentru istorici, ci şi pentru psihologi, ca şi pentru romancierii pasionaţi de cunoaşterea în profunzime a omului, ne oferă volumul O anchetă stalinistă (1937-l939): Lichidarea lui Marcel Pauker, documente traduse şi adnotate de G. Brătescu, postfaţă de Florin Constantiniu (Univers Enciclopedic, Bucureşti, 1995). Se pot urmări aici „pe viu” (dar şi „pe mort”!) dimensiunile stilului de viaţă al unui om aflat pe linia „legii lui de mişcare”, din tabloul psihologic clarificator nelipsind nici factorul „impresii din copilărie” (de exemplu: „mi-am făgăduit să fiu ca Matiuşenko, care s-a înapoiat în ţară (în Rusia – notă L. G.) ca să continue lupta, dar a fost executat”, Date biografice, p. 32). Eroul tragic al anchetei a fost sugrumat fără milă de şabloanele stalinismului, în care totuşi, în mod paradoxal, s-a complăcut. (Nota trad.)</p>
            </div>
            <div type="div2">
               <head>6. Complexul de inferioritate</head>
               <p rend="justify">De multă vreme insist asupra faptului că a fi om înseamnă a te simţi inferior (Mensch sein heisst: sich minderwertig fühlen). Probabil că nu fiecare îşi aminteşte de lucrul acesta. Se poate ca unora să le repugne această expresie şi să prefere o altă denumire. Nu am nimic împotrivă, cu atât mai puţin cu cât constat că diverşi autori au şi adoptat alte formule verbale. Superdeştepţii au ajuns la concluzia, spre a arăta că eu nu am dreptate, că un copil, mai înainte de a ajunge la sentimentul de inferioritate, ar fi trebuit să trăiască sentimentul valorii sale integrale (Vollwertigkeit). Sentimentul de insuficienţă este o suferinţă pozitivă şi dăinuie cel puţin atâta timp cât o problemă, o trebuinţă, o tensiune nu şi-a găsit rezolvarea. Este, evident, un sentiment natural înnăscut, comparabil cu o tensiune dureroasă, care se cere soluţionată. Această rezolvare nu trebuie să fie neapărat plăcută, cum admite întrucâtva Freud, dar poate fi însoţită de bucurie, ceea ce ar corespunde concepţiei lui Nietzsche. In anumite circumstanţe, rezolvarea acestei tensiuni se poate asocia cu o suferinţă durabilă sau trecătoare, cu durerea, ca în despărţirea de un prieten credincios sau ca în cazul unei operaţii chirurgicale dureroase. Tot aşa, un sfârşit oribil, numai printr-un tertip avocăţesc poate fi considerat agreabil.</p>
               <p rend="justify">Aşa cum sugarul îşi trădează prin mişcările sale sentimentul de insuficienţă, strădania permanentă spre perfecţionare şi spre rezolvarea cerinţelor vieţii, aşa trebuie să considerăm şi mişcarea istorică a umanităţii ca pe o istorie a sentimentului de inferioritate şi a încercărilor de rezolvare a acesteia. O dată pusă în mişcare, materia vie a căutat în permanenţă să ajungă de la o minus-situaţie la o plus-situaţie. Această mişcare, pe care eu am descris-o încă din anul 1907, în Studiu asupra inferiorităţii organelor, pe care l-am citat, este ceea ce noi am sesizat în noţiunea de evoluţie. Această mişcare, pe care nu trebuie neapărat să o considerăm ca pe o mişcare care duce la moarte, este mai degrabă orientată către dominarea lumii exterioare şi nicidecum spre o echilibrare, spre o stare de repaus. Când Freud afirmă că moartea îi atrage pe oameni în aşa măsură încât ei o doresc în vise sau altcumva, avem de-a face cu o anticipare pripită. Dimpotrivă, există în mod cert oameni care preferă moartea unei lupte cu complicaţiile lumii exterioare, deoarece, în vanitatea lor, se tem mai mult decât orice de o înfrângere. Sunt oameni care tânjesc mereu după răsfăţ, după înlesniri, după lucrul făcut de alţii pentru dânşii.</p>
               <p rend="justify">Corpul uman este în mod vădit construit după principiul securităţii.</p>
               <p rend="justify">În ale sale The Harvard Lectures, din anii 1906-l907, aşadar aproximativ în acelaşi timp ca şi mine, în studiul citat mai sus, dar mai profund şi mai cuprinzător, Meltzer s-a referit la acest principiu al securităţii. Un organ lezat este înlocuit de un altul, un organ lezat produce de la sine o energie compensatoare (eine ergänzende Kraft). Orice organ poate realiza mai mult decât trebuie să realizeze la o solicitare normală, un organ suplineşte adesea mai multe funcţii vitale etc. Viaţa, care este prescrisă legii autoconservării, are de asemenea puterea şi capacitatea de a o realiza, pornind de la dezvoltarea sa biologică. Diviziunea în copii şi generaţii tinere nu este decât o parte a acestei securităţi a vieţii.</p>
               <p rend="justify">Dar şi civilizaţia în necontenit progres, care ne înconjoară, pune în evidenţă această tendinţă de securizare (Sicherungstendenz) şi ni-i arată pe oameni într-o permanentă dispoziţie în sensul sentimentului de inferioritate, care ne îmboldeşte mereu la fapte, spre a ne spori securitatea. Plăcerea şi neplăcerea care se asociază acestor strădanii nu sunt decât stimulente şi recompense în această direcţie. O adaptare la realitatea dată nu ar fi altceva decât exploatarea strădaniilor celorlalţi, aşa cum cere concepţia despre lume a copilului răsfăţat. Strădania persistentă către securitate ne îmboldeşte la biruirea realităţii existente, în favoarea uneia mai bune. Fără acest torent al civilizaţiei care ne împinge înainte (Strom der vorwärts drängenden Kultur), viaţa umană ar fi imposibilă.</p>
               <p rend="justify">Omul ar fi trebuit să piară sub atacul forţelor naturii dacă nu le-ar fi utilizat în favoarea sa. Lui îi lipseşte tot ceea ce vieţuitoare mai puternice ar fi putut utiliza spre a-l învinge. Condiţiile de climă l-au silit să se protejeze contra frigului cu blănuri pe care le-a luat de la animalele mai bine protejate decât el. Organismul său cere o locuinţă artificială, pregătirea artificială a hranei. Viaţa sa este asigurată doar de diviziunea muncii şi de reproducerea îndestulătoare. Organele sale şi spiritul său sunt în permanenţă puse în mişcare de nevoia de a birui şi de securitate.</p>
               <p rend="justify">La acestea se adaugă mai buna sa cunoaştere privind pericolele şi ştiinţa sa cu privire la moarte. Cine s-ar putea cu seriozitate îndoi că individul uman, atât de vitregit de natură, este înzestrat, ca din graţia divină, cu un puternic sentiment de inferioritate, care îl îmboldeşte spre o plus-situaţie, spre securitate, spre efortul întru biruinţă? Iar această revoltă, extraordinară şi obligatorie, împotriva unui ireductibil sentiment de inferioritate, ca fundament al dezvoltări umanităţii, se deşteaptă şi se reiterează la fiecare sugar şi la fiecare copil.</p>
               <p rend="justify">Copilul, dacă nu este din cale afară de deteriorat, cum este idiotul, se găseşte sub influenţa cerinţei imperioase a acestei dezvoltări ascendente (Entwicklung nach aufwärts), care incită la creştere corpul şi psihicul său. Aspiraţia la efort întru biruinţă (Streben nach Überwindung) îi este de asemenea trasată de natură. Micimea sa, neputinţa, imposibilitatea de a obţine prin el însuşi satisfacţii, neglijările mici sau mari sunt tot atâţia stimuli individuali pentru dezvoltarea puterii sale. Sub presiunea existenţei sale sărăcăcioase, el îşi creează forme de viaţă noi, poate cu totul nemaântâlnite. Jocurile sale, întotdeauna orientate spre un ţel al viitorului, sunt indicii ale forţei sale creatoare de sine1, care nu pot fi explicate nicidecum prin reflexele condiţionate. El construieşte continuu în vidul viitorului, mânat de forţa necesităţii de a birui (Überwindungsnotwendigkeit). Vrăjit de imperativul vieţii, el este atras de o nostalgie în permanentă creştere, cu toate cerinţele sale inexorabile, spre ţelul final al unei superiorităţi asupra condiţiei terestre ce i s-a dat.</p>
               <p rend="justify">Iar acest ţel, care îl atrage, capătă culori şi nuanţe în micul anturaj în care copilul aspiră 1a biruinţă.</p>
               <p rend="justify">Nu pot să redau aici decât pe scurt o reflecţie teoretică pe care în anul 1912 am publicat-o ca fiind fundamentală, în cartea mea Cu privire la caracterul nevroticilor 2. Dacă există un asemenea ţel al biruinţei, cum este stabilit prin evoluţie, atunci gradul de evoluţie atins de copil şi concretizat în acest ţel oferă materialul de construcţie pentru dezvoltarea sa în continuare. Cu alte cuvinte, ereditatea sa, fie ea corporală sau psihică, exprimată în posibilităţi, nu contează decât dacă este utilizabilă şi utilizată pentru scopul final (für das Endziel). Ceea ce găsim mai târziu în dezvoltarea individului este generat de utilizarea materialului ereditar şi se datorează perfecţionării sale de către puterea creatoare a copilului. Eu însumi m-am referit cât se poate de tăios la tentaţia reprezentată de acest material. Trebuie însă să neg importanţa cauzală a materialului ereditar, deoarece multiforma şi mereu schimbătoarea lume exterioară pretinde o utilizare elastică şi creatoare a acestui material. Orientarea spre biruinţă (Richtung auf Überwindung) se menţine mereu ca atare, cu toate că ţelul biruinţei, de îndată ce capătă o formă concretă în torentul lumii, îi prescrie fiecărui individ o altă orientare.</p>
               <p rend="justify">Organele inferioare, răsfăţul sau neglijarea îl incită adesea pe copil să-şi fixeze un ţel precis al biruinţei, ceea ce stă în contradicţie cu binele individului cât şi cu evoluţia superioară a umanităţii. Există însă destule ale cazuri şi deznodăminte care ne îndreptăţesc să spunem că nu în planul cauzalităţii, ci în acela al probabilităţii statistice s-a produs ademenirea către greşeală şi că încă mai este de chibzuit asupra faptului că orice rău se prezintă altfel, că una şi aceeaşi concepţie despre lume generează puncte de vedere diferite, că orice mâzgălitor de literatură obscenă are particularitatea sa, că fiecare nevrotic se deosebeşte de alt nevrotic, aşa după cum şi un delincvent se deosebeşte de un altul de aceeaşi teapă.</p>
               <p rend="justify">Tocmai în acesta diversitate a fiecărui individ se manifestă creativitatea proprie copilului (Eigenschöpfung des Kindes), utilizarea de către el a capacităţilor şi posibilităţilor înnăscute.</p>
               <p rend="justify">Lucrul acesta este valabil şi pentru factorii de mediu, dar şi pentru măsurile educaţionale, pe care copilul le receptează şi le utilizează în concretizarea stilului său de viaţă, în făurirea unui ţel, de care este ferm ataşat şi conform cu care el percepe, gândeşte, simte şi acţionează. O dată ce este luată în considerare mişcarea individului, nici o putere din lume nu ne poate dispensa să admitem un ţel către care se îndreaptă mişcarea.</p>
               <p rend="justify">Nu există mişcare fără ţel. Acest ţel nu este atins niciodată. Cauza stă în mentalitatea primitivă a omului că el nu poate fi niciodată stăpânul lumii, aşa încât, ori de câte ori i se prezintă această idee, el o deplasează în sfera miracolului sau a atotputerniciei divine3.</p>
               <p rend="justify">Sentimentul de inferioritate domină viaţa psihică şi se lasă clar sesizat în sentimentul de imperfecţiune, de neîmplinire şi în permanentele năzuinţe ale oamenilor şi umanităţii.</p>
               <p rend="justify">Fiecare din miile de probleme ale zilei, ale vieţii îl pune pe individ în poziţie de pregătire pentru atac (in Angriffsbereitschaft). Fiecare mişcare este un pas de la neîmplinire la împlinire. Am încercat în anul 1909, în Aggressionstrieb im Leben und în der Neurose 4, să elucidez mai îndeaproape această problemă şi am ajuns la concluzia că această poziţie de pregătire pentru atac îşi are originea în necesitatea evoluţiei, rezultând din stilul de viaţă, fiind o parte a întregului. Nu există nici un motiv să o interpretăm ca radical malefică, făcând-o să decurgă dintr-o impulsie sadică înnăscută. Dacă se fac încercări disperate de a se întemeia viaţa psihică pe impulsii fără direcţie şi fără ţel, s-ar cuveni măcar să nu se uite cerinţa imperioasă a evoluţiei şi nici predilecţia pentru colectivitate (Hang zur Gemeinschaff), care este nativă la omul supus evoluţiei. Având în vedere numărul enorm de oameni răsfăţaţi şi dezamăgiţi, să nu ne mire faptul că oamenii lipsiţi de spirit critic, din toate păturile sociale, creditează această viziune asupra vieţii psihice a celor răsfăţaţi şi de aceea grav dezamăgiţi, care niciodată nu au destul, considerând-o o teorie fundamentală a vieţii psihice.</p>
               <p rend="justify">Înrolarea copilului în primul său anturaj este de aceea primul său act de creaţie, act la care este îmboldit de folosirea capacităţilor sale, prin intermediul sentimentului de comuniune socială. Această înrolare, diferită de la caz la caz, este o mişcare pe care în cele din urmă o sesizăm ca formă, ca mişcare încremenită, ca formă de viaţă care pare să promită atingerea ţelului de securitate şi biruinţă. Limitele între care are loc această dezvoltare sunt cele general umane, date de nivelul evoluţiei generale şi individuale. Dar nu fiecare formă de viaţă utilizează corect acest nivel şi de aceea vine în contradicţie cu sensul evoluţiei. În capitolele precedente am arătat că deplina dezvoltare a corpului şi spiritului uman este optim garantată dacă individul se inserează în cadrele colectivităţii ideale la care năzuieşte, ca aspirant şi ca om de acţiune (als Strebender und Wirkender). Între aceia care, conştient sau nu, îmbrăţişează acest punct de vedere şi mulţi alţii care nu îmbrăţişează respectiva orientare, se cască o prăpastie de netrecut. Opoziţia dintre ei umple lumea de certuri meschine şi de lupte măreţe. Strădalnicii (Strebenden) construiesc şi contribuie la prosperitatea umanităţii. Dar nici opozanţii (Widerstrebenden) nu sunt neapărat lipsiţi de valoare. Prin greşelile şi rătăcirile lor, care păgubesc cercuri mai mici sau mai mari, ei îi silesc pe ceilalţi să facă eforturi mai mari. Aşa încât opozanţii pot fi comparaţi cu duhul „care totdeauna vrea răul şi face binele”. Ei ţin treaz spiritul critic al celorlalţi şi îi ajută să aibă o mai bună viziune asupra lucrurilor. Ei îşi aduc contribuţia la sentimentul de inferioritate care creează (zum schaffenden Minderwertigkeitsgefühl).</p>
               <p rend="justify">Direcţia dezvoltării individului şi a societăţii este, prin urmare, prescrisă prin intensitatea sentimentului de comuniune socială. Prin aceasta am dobândit un criteriu solid în judecarea a ceea ce este corect şi a ceea ce este incorect. Dispunem astfel de un mijloc care, atât în educaţie şi tratament, cât şi în judecarea abaterilor ne oferă o surprinzătoare certitudine. Măsura pe care o utilizăm este mult mai exactă decât aceea pe care ne-ar putea-o da experimentul. Aici viaţa însăşi instituie testele; orice gest expresiv cât de neînsemnat poate fi examinat prin prisma direcţiei şi distanţei faţă de comunitate. O comparaţie cu metodele obişnuite ale psihiatriei, care măsoară simptoamele dăunătoare sau daunele aduse societăţii şi care, desigur, încearcă să-şi şi rafineze metodele, apelând la aspiraţiile sociale ascendente, se arată a fi în avantajul metodelor psihologiei individuale şi pentru faptul că ele nu condamnă, ci caută să amelioreze, pentru că îl descarcă pe individ de vină şi atribuie civilizaţiei noastre deficienţele de care noi toţi suntem vinovaţi, cerându-ne să colaborăm în vederea eliminării lor. Faptul că, astăzi încă, trebuie să ne gândim nu cum să întărim sentimentul de comuniune socială, ci cum să-l cucerim, demonstrează nivelul scăzut atins până acum de evoluţie. Fără îndoială că generaţiile viitoare îl vor încorpora în viaţa lor aşa cum noi am făcut-o cu respiraţia, cu mersul biped sau cu perceperea ca imagini statice a impresiilor luminoase în permanentă mişcare pe retină.</p>
               <p rend="justify">Chiar şi cei care nu înţeleg factorul de promovare socială (das Gemeinschaftsfördernde) din viaţa psihică a omului, cu al său „iubeşte pe aproapele tău”, toţi cei care sunt înclinaţi să descopere doar „câinele” din om, care cu şiretenie se face mic, spre a nu fi recunoscut şi pedepsit, sunt un îngrăşământ natural pentru umanitatea care aspiră să ajungă mai sus şi arată cu degetul numai rămânerile ei în urmă, exagerându-le în mod bizar.</p>
               <p rend="justify">Sentimentul lor de inferioritate caută o compensare personală în convingerea că toţi ceilalţi sunt lipsiţi de valoare. Mi se pare periculos să se abuzeze în mod formal de ideea de sentiment de comuniune socială, să se profite de obscuritatea accidentală de până acum a căii care duce la sentimentul de comuniune socială spre a încuviinţa concepţii şi forme de viaţă dăunătoare societăţii şi a le impune cu forţa drept salvare a societăţii actuale şi chiar şi a celei viitoare. Astfel, pedeapsa cu moartea, războiul şi chiar jertfirea potrivnicilor îşi găsesc uneori susţinători gălăgioşi care întotdeauna – ca semn de atotputernicie a sentimentului de comuniune socială!</p>
               <p rend="justify">—  Se drapează în mantaua sentimentului de comuniune socială.</p>
               <p rend="justify">Toate aceste concepţii perimate sunt mai degrabă semnul clar al faptului că această pledoarie rezultă dintr-o încredere deficitară în posibilitatea de a găsi o cale nouă şi mai bună, aşadar dintr-un sentiment de inferioritate de netăgăduit. Istoria umanităţii ar fi trebuit să ne înveţe că nici moartea nu schimbă nimic din omnipotenţa ideilor înaintate şi nici nu poate preveni prăbuşirea ideilor agonizante. Nu există, însă, oricât de departe am putea cerceta, decât un singur caz care ar putea justifica omorul: legitima apărare în caz de pericol de moarte, pentru noi sau pentru semenii noştri. Nimeni nu a pus cu mai multă măreţie această problemă în faţa umanităţii ca Shakespeare, în Hamlet, dar fără a fi fost înţeles.</p>
               <p rend="justify">Shakespeare care, aşa cum făceau poeţii greci, în toate tragediile sale le pune pe Erinii5 să-l hăituiască pe ucigaş, într-o epocă în care, mai mult.</p>
               <p rend="justify">Decât azi, faptele sângeroase înfiorau sentimentul de comuniune socială al acelora care aspirau la o societate ideală, au fost mai aproape de ea şi au ieşit biruitori. Toate rătăcirile ucigaşului ne arată limitele extreme pe care le atinge sentimentul de comuniune socială al celui căzut. Este de aceea datoria imperioasă a părţii progresiste a umanităţii nu numai să instruiscă şi să educe, ci şi de a nu-l pune în pripă pe cel necalificat întru sentimentul de comuniune socială în faţa unor încercări prea grele, de a nu-l considera ca şi cum el ar putea să obţină ceea ce s-ar realiza numai cu un sentiment de comuniune dezvoltat şi ce nu s-ar realiza niciodată fără acest sentiment, deoarece cel nepregătit resimte, la impactul cu o problemă care cere un puternic sentiment de comuniune socială, un şoc care duce la tot felul de eşecuri, ca urmare a amplificării complexului de inferioritate. Structura infractorului ne dezvăluie cu claritate stilul de viaţă al unui individ activ, dar prea puţin binevoitor faţă de societate, care încă din copilărie şi-a dezvoltat o concepţie de viaţă care îl îndreptăţeşte să exploateze în folosul său contribuţia celorlalţi la bunăstarea comună.</p>
               <p rend="justify">Nu mai trebuie să rămână un secret faptul că acest tip se găseşte îndeosebi în rândurile copiilor răsfăţaţi, mai rar în rândurile celor neglijaţi. Este uşor de combătut interpretarea crimei ca autopuniţiune, reducerea ei la formele iniţiale ale perversiunii sexuale infantile, uneori şi la aşa-numitul complex al lui Oedip, dacă înţelegem că omul, care în viaţa reală este încântat de metafore, se lasă mult prea uşor prins în plasa parabolelor şi similitudinilor. Hamlet: „Nu arată norul acela ca o cămilă?”</p>
               <p rend="justify">Polonius: „întocmai ca o cămilă”.</p>
               <p rend="justify">Defecte ale copiilor, cum ar fi constipaţia, enurezia, ataşamentul exagerat faţă de mamă, de fusta căreia nu se pot desprinde etc. Sunt semne clare ale copilului răsfăţat, al cărui spaţiu vital nu se întinde dincolo de mamă, mai ales în ceea ce priveşte funcţiile a căror supraveghere cade în sarcina acesteia. Dacă în aceste defecte se amestecă şi o senzaţie de excitaţie (Kitzelgefühl), cum este suptul policelui sau reţinerea materiilor fecale, ceea ce în mod sigur este cazul la copiii hipersensibili sau la copiii care duc o viaţă parazitară, ataşaţi de mamă, în condiţiile înmuguririi sentimentului sexual, acestea sunt excrescenţe şi efecte care îi ameninţă în primul rând pe copiii răsfăţaţi. Totuşi, perseverarea în aceste defecte, ca şi masturbarea infantilă, adesea nu fără ca „securitatea” legăturii mamă-copil să fie întărită prin vigilenţa sporită a acesteia (nu ca mecanism de apărare, cum a interpretat Freud în mod greşit conceptul de securitate elaborat de mine), deplasează interesul copilului de pe calea cooperării, care, din diferite cauze, înainte de toate din cauza răsfăţului, nu a fost învăţată, pe calea încercării de a-şi înlesni scutirea de a-şi duce viaţa în armonie cu semenii (Mitleben). Absenţa sentimentului de comuniune socială şi sentimentul de inferioritate exacerbat, ambele strâns legate, se manifestă clar încă din această fază a vieţii infantile, de cele mai multe ori laolaltă cu toate trăsăturile de caracter, ca forme de expresie ale unei vieţi într-un mediu pretins ostil: hipersensibilitate, nerăbdare, irascibilitate, laşitate, prudenţă şi lăcomie, aceasta din urmă ca o revendicare, ca şi cum totul ar trebui să-i aparţină copilului.</p>
               <p rend="justify">Problemele dificile ale vieţii, pericolele, trebuinţele, decepţiile, grijile, pierderile, îndeosebi pierderea unor persoane iubite, presiunile sociale de tot felul sunt de privit prin prisma sentimentului de inferioritate, de cele mai multe ori ca afecte şi dispoziţii general cunoscute, cum sunt teama, mâhnirea, disperarea, ruşinea, timiditatea, jena, dezgustul etc. Ele se exteriorizează prin expresiile feţei şi prin ţinuta corpului. Este ca şi cum tonusul musculaturii s-ar pierde. Sau intervine o formă de mişcare care de cele mai multe ori este de observat la îndepărtarea de obiectul care provoacă emoţie sau la îndepărtarea de permanentele probleme ale vieţii. Sfera gândirii, întru totul de acord cu scopul salvării prin fugă, lansează idei privind retragerea. Sfera afectivă, în măsura în care reuşim să o cunoaştem, reflectă starea de insecuritate şi de inferioritate, spre a întări pornirea spre fugă. Sentimentul uman de inferioritate, care altfel se consumă în strădaniile progresului, se arată şi mai clar în furtunile vieţii şi cât se poate de clar în marile cumpene.</p>
               <p rend="justify">Având o expresie diferită de la caz la caz, el reprezintă, atunci când se sintetizează toate aspectele sale, stilul de viaţă al individului, care se manifestă unitar în toate situaţiile vieţii.</p>
               <p rend="justify">Nu trebuie scăpat din vedere faptul că atât în încercarea de a. birui emoţiile arătate mai sus, ca şi în reculegerea de sine, mânie, dezgust şi dispreţ, este de văzut performanţa unui stil de viaţă activ, constrâns să se modeleze pe linia unui ţel de superioritate şi impulsionat de sentimentul de inferioritate. În timp ce prima formă de viaţă, ataşată de linia retragerii din faţa problemelor riscante, poate conduce la forme de nevroză, de psihoză, la comportamente masochiste, în cazul ultimei forme, abstracţie făcând de formele mixte de nevroză, vom vedea, în raport cu stilul de viaţă, o activitate de acest fel mult mai mare (care nu trebuie confundată cu curajul, care este de găsit numai în acea parte a vieţii favorabilă societăţii): înclinaţia spre sinucidere, alcoolismul, crima sau perversiunea activă. Este evident că avem de-a face cu reprofilări ale aceluiaşi stil de viaţă şi nu cu acel proces fictiv pe care Freud îl numeşte „regresiune”.</p>
               <p rend="justify">Similitudinea acestor forme de viaţă cu formele anterioare, ca şi analogiile de detaliu, nu trebuie considerate drept identitate, iar faptul că fiecare vietate dispune de fondul său psihic şi somatic nu trebuie considerat ca o regresiune într-un stadiu infantil sau uman primordial.</p>
               <p rend="justify">Viaţa pretinde rezolvarea problemelor colectivităţii şi astfel orice comportament este orientat spre viitor, chiar dacă primeşte de la trecut mijloacele de construcţie.</p>
               <p rend="justify">Insuficienta pregătire pentru problemele vieţii este întotdeauna rezultatul carenţei sentimentului de comuniune socială, indiferent de numele dat acestui sentiment: solidaritate, cooperare, umanism sau Eu ideal. Această pregătire deficientă este aceea care, în faţa problemelor sau în mijlocul acestora, generează nenumărate forme de expresie ale inferiorităţii somatice şi psihice şi ale insecurităţii. Această carenţă provoacă de timpuriu tot felul de sentimente de inferioritate, care nu se manifestă toate cu claritate, dar care, desigur, îşi găsesc expresia în caracter, în gesticulaţie, în ţinută, în modul de gândire indus de sentimentul de inferioritate şi în abaterea de la înaintarea victorioasă (Vormarsch). Toate aceste forme de expresie ale sentimentului de inferioritate, întărit de absenţa sentimentului de comuniune socială, devin manifeste în momentul apariţiei problemei ameninţătoare, a „cauzei exogene” şi în nici un caz nu este un „eşec tipic”, care poate fi găsit la oricine. Persistenţa emoţiei, încercarea de a face mai puţin grea situaţia instituită de un puternic sentiment de inferioritate, consecinţa strădaniei neîntrerupte de a ieşi din minus-situaţie, abia aceasta creează eşecul „tipic”. În niciunul din aceste cazuri nu va fi însă contestat avantajul sentimentului de comuniune socială şi nu va fi ştearsă deosebirea dintre „bine” şi „rău”. În fiecare din aceste cazuri se găseşte un „da” care accen-tuează presiunea sentimentului de comuniune socială, întotdeauna secondat însă de un „dar” care dispune de o putere mai mare şi care împiedică necesara întărire a sentimentului de comuniune socială. Acest „dar” este diferit în toate cazurile, fie ele tipice sau individuale.</p>
               <p rend="justify">Dificultatea însănătoşirii corespunde puterii acestuia. În cazurile cele mai grele el se exprimă prin sinucidere sau prin psihoză, ca urmări ale unor zguduiri emoţionale de unde „da” dispare aproape cu totul.</p>
               <p rend="justify">Trăsături de caracter ca anxietatea, timiditatea, taciturnitatea, pesimismul caracterizează lipsa de contact social îndelungată şi sunt întărite de încercările nemiloase impuse de destin, vizibile în nevroză, de exemplu, sub formă de simptome morbide mai mult sau mai puţin pronunţate.</p>
               <p rend="justify">Acelaşi lucru este valabil pentru dinamismul încetinit al individului care se arată mereu în ariergardă, la o considerabilă distanţă de problema care i se pune6. Această preferinţă pentru hinterlandul vieţii este considerabil asigurată de modul de gândire şi argumentare al individului, uneori de ideile sale obsesive sau de sterile sentimente de culpabilitate. Se poate înţelege lesne că nu sentimentele de culpabilitate îl ţin pe individ la distanţă, ci lipsa de înclinaţie şi pregătirea deficientă a întregii personalităţi găsesc avantajos sentimentul de culpabilitate, spre a împiedica mersul înainte (Vormarsch). Autoacuzarea neîntemeiată de masturbare, de exemplu, îi oferă un pretext potrivit pentru aceasta. De asemenea faptul că orice om, când îşi trece în revistă viaţa, doreşte bucuros să treacă cu buretele peste unele lucruri întâmplate, le serveşte unor asemenea indivizi drept pretext de a se ţine de-o parte (nicht mitzutun).</p>
               <p rend="justify">A  vrea să reduci eşecuri ca nevroza sau crima la asemenea sentimente de culpabilitate trucate este a nu cunoaşte bine gravitatea situaţiei. Direcţia apucată în cazurile de sentiment de comuniune socială deficitar arată întotdeauna marile ezitări în faţa unei probleme sociale, ezitări la care contribuie emoţia, prin modificări corporale, indicând o altă cale. Aceste modificări corporale aduc întregul organism într-o stare de dezordine trecătoare sau durabilă, dar de cele mai multe ori provoacă tulburări funcţionale bizare în locuri care, fie ca urmare a unei inferiorităţi organice native, fie prin supraîncărcarea atenţiei, reacţionează cu maximă violenţă la tulburările psihice. Tulburarea funcţională se poate manifesta prin diminuarea sau creşterea tonusului muscular, prin zbârlirea părului, transpiraţiei, tulburări cardiace, stomacale sau intestinale, prin dispnee, senzaţia de nod în gât, prin trebuinţa imperioasă de a urina şi prin excitaţie sexuală, ori, dimpotrivă, prin impotenţă. Adesea, în caz de situaţii dificile, găsim aceleaşi tulburări în interiorul familiei: dureri de cap, migrenă, roşire puternică sau paloare. Prin cercetări mai noi, îndeosebi ale lui Cannon, Marannon şi ale altora, s-a stabilit că la cele mai multe dintre aceste modificări participă în primul rând sistemul simpatico-adrenalinic, precum şi partea craniană şi pelviană a sistemului neurovegetativ, care, prin urmare, reacţionează diferit în cazul emoţiilor de tot felul. Prin aceasta este confirmată vechea noastră ipoteză că funcţiile glandelor endocrine – tiroida, suprarenalele, hipofiza şi glandele sexuale – stau sub influenţa lumii exterioare şi că ele răspund la impresiile psihice corespunzător cu stilul de viaţă, după intensitatea acelor impresii resimţită subiectiv, în cazurile normale, spre a restabili echilibrul organismului, iar în caz de aptitudine insuficientă a individului în faţa problemelor vieţii, răspund mai radical, într-un mod compensator7.</p>
               <p rend="justify">Sentimentul de inferioritate al unui individ se poate manifesta şi prin direcţia drumului său. Am şi vorbit despre marea distanţă luată faţă de problemele vieţii, despre opriri şi despre izolare. Nu este greu ca, uneori, să demonstrăm că un asemenea mod de a proceda este corect, în conformitate cu sentimentul de comuniune socială. Acest punct de vedere îndreptăţit este evident îndeosebi pentru psihologia individuală, deoarece această ştiinţă atribuie întotdeauna regulilor şi formulelor doar o valoare condiţionată şi se consideră obligată să aducă mereu noi dovezi pentru confirmarea acestora. Una dintre aceste dovezi o avem în comportamentul obişnuit în cazul emoţiei caracterizate mai sus. Un alt mod de a proceda8, suspect de sentimentul de inferioritate, diferit de „atitudinea şovăitoare”, putem observa în eschivarea faţă de o problemă a vieţii, eschivare care poate fi totală sau parţială. Totală, ca în psihoză, sinucidere, crima obişnuită, perversiunea obişnuită, parţială în alcoolism sau în alte vicii. Ca ultim exemplu de mod de a proceda generat de sentimentul de inferioritate, vreau să citez îngustarea excesivă a spaţiului vital şi reducerea frontului de înaintare. Părţi importante ale problemei vieţii sunt în felul acesta excluse. Dar şi aici trebuie să facem o excepţie în cazul celor care, în scopul unei mai mari contribuţii în sensul cerinţelor societăţii, renunţă la rezolvarea mărunţişurilor legate de problema vieţii, cum procedează artistul şi geniul.</p>
               <p rend="justify">Încă de multă vreme mi-au fost clare faptele privitoare la complexul de inferioritate, în toate cazurile tipice de eşec. Dar m-a preocupat îndelung rezolvarea celei mai importante probleme care se pune azi, anume cum ia naştere complexul de inferioritate şi ce consecinţe somatice şi psihice are el la impactul cu o problemă de viaţă.</p>
               <p rend="justify">După ştiinţa mea, această problemă a stat întotdeauna pe ultimul plan al cercetărilor întreprinse de ceilalţi autori şi cu atât mai puţin a putut ea să fie rezolvată până azi. Mie soluţia mi s-a arătat în orizontul psihologiei individuale, unde unu se explică prin toţi şi toţi prin unu (wo eines aus allem und alles aus einem zu erklären war). Complexul de inferioritate, adică manifestarea permanentă a consecinţelor sentimentului de inferioritate, stăruinţa în acest sentiment se explică prin marile carenţe ale sentimentului de comuniune socială. Aceleaşi evenimente, aceleaşi traume, aceleaşi situaţii şi aceleaşi probleme de viaţă, dacă ar putea exista o similitudine absolută a lor, au repercusiuni diferite la fiecare individ în parte. Din această perspectivă, stilul de viaţă şi conţinutul acestuia în ceea ce priveşte sentimentul de comuniune socială este de o importanţă decisivă. Ceea ce în unele cazuri ne poate induce în eroare, făcându-ne să ne îndoim de exactitatea acestui fapt de experienţă, este că uneori omul cu o certă carenţă în ceea ce priveşte sentimentul de comuniune socială (o constatare pe care nu aş putea să o admit decât de la cercetători experimentaţi) vădeşte temporar, poate, manifestări ale sentimentului de inferioritate, dar nicidecum un complex de inferioritate. Aceste constatări le putem face uneori la oameni care posedă un slab sentiment de comuniune socială, dar care trăiesc într-un mediu prielnic. În cazul complexului de inferioritate vom găsi întotdeauna confirmări în viaţa anterioară a persoanei respective, în atitudinea sa de până atunci, în faptul de a fi fost răsfăţat în copilărie, în existenţa unor organe inferioare, în sentimentul de a fi fost neglijat în copilărie. Ne vom servi şi de alte mijloace ale psihologiei individuale, de analiza celor mai vechi amintiri din copilărie, de experienţa acumulată de psihologia individuală în ceea ce priveşte stilul de viaţă în general şi influenţarea acestuia prin poziţia ocupată de individ în rândul fraţilor şi surorilor, de interpretarea viselor prin prisma psihologiei individuale. De asemenea, în cazul complexului de inferioritate, atitudinea sexuală şi dezvoltarea unui individ este numai o parte a întregului şi se include pe deplin în complexul de inferioritate.</p>
               <p rend="justify">NOTE</p>
               <p rend="justify">1  „selbstschöpferischen Kraft”, în textul original. (Nota trad.) 2 Überden Nervösen Charakter, Fischer Taschenbuch Verlag, Frankfurt am Main, 1972 (Nota ediţiei germane).</p>
               <p rend="justify">3  E. Jahn, A. Adler, Religion und Individualpsychologie, Wien (1933).</p>
               <p rend="justify">4  A se vedea A. Adler, Heilen und Bilden.</p>
               <p rend="justify">5  Divinităţi răzbunătoare care personificau remuşcarea şi care îi torturau mai ales pe ucigaşi. (Nota trad.).</p>
               <p rend="justify">6  A se vedea A. Adler, Praxis und Theorie der Individualpsychologie.</p>
               <p rend="justify">7  A se vedea A. Adler, Studie über Minderwertigkeit von Organen.</p>
               <p rend="justify">8  „Gangart”, în textul original. (Nota trad.).</p>
            </div>
            <div type="div2">
               <head>7. Complexul de superioritate</head>
               <p rend="justify">Acum cititorul va pune pe drept cuvânt întrebarea unde este de găsit, în cazul complexului de inferioritate, aspiraţia către superioritate (Streben nach Überlegenheit). Căci, de fapt, dacă nu reuşim să punem în evidenţă această aspiraţie în extrem de numeroasele cazuri de complexe de inferioritate, atunci ştiinţa psihologiei individuale ar înregistra o asemenea contradicţie încât ea ar trebui să eşueze. Dar o mare parte din această întrebare şi-a şi găsit răspunsul. Aspiraţia către superioritate îl face pe individ să se retragă din faţa pericolului de îndată ce pare ameninţat de o înfrângere din cauza deficitului său de sentiment de comuniune socială, ceea ce se manifestă printr-o lipsă de curaj (Mutlosigkeit), vădită sau ascunsă. Aspiraţia către superioritate îşi produce efectul prin aceea că îl menţine pe individ pe linia de retragere din faţa problemei sociale sau îi impune o eschivare (Ausbiegung).</p>
               <p rend="justify">Fixarea în opoziţia sa în termenii „Da, dar” („Ja, aber”) îi impune o opinie care ţine cont mai degrabă de „dar”, iar lumea sa ideală îl farmecă atât de mult încât el este preocupat exclusiv sau îndeosebi de rezultatele şocului. Aceasta cu atât mai mult cu cât avem de-a face întotdeauna cu un individ care din copilărie, lipsit de un autentic sentiment de comuniune socială, s-a preocupat aproape în exclusivitate de persoana sa, de bucuriile sau de neplăcerile sale. În aceste cazuri putem distinge vreo trei tipuri al căror stil de viaţă nearmonic a dezvoltat clar mai ales o parte a vieţii psihice. Unul din aceste tipuri cuprinde oameni la care sfera gândirii domină formele de expresie. Al doilea tip se caracterizează prin manifestarea copleşitoare a vieţii afective şi impulsiilor. Al treilea tip se dezvoltă mai mult în direcţia activităţii. Fireşte, nu înregistrăm niciodată absenţa completă a uneia din aceste trei laturi. De aceea orice eşec, în starea de şoc neîntreruptă, va scoate în relief îndeosebi această latură a stilului de viaţă. În timp ce, în general, la criminal şi la sinucigaş se manifestă mai mult latura activă, unele nevroze sunt marcate de accentul pus pe latura afectivă, pe când de cele mai multe ori în nevroza obsesională şi în psihoze accentul cade pe materialul ideatic1.</p>
               <p rend="justify">Toxicomanul, desigur, este întotdeauna o fire sentimentală. Dezertarea din faţa unei probleme de viaţă îi impune însă societăţii o misiune şi face din ea obiect de exploatare. Lipsa de colaborare a unora trebuie suplinită de randamentul sporit al celorlalţi, în cadrul familiei sau al societăţii. Este o luptă secretă şi de neînţeles contra idealului societăţii, care se dă aici, un protest perpetuu care nu serveşte dezvoltării pe mai departe a sentimentului de comuniune socială, ci ţinteşte la disoluţia acestuia.</p>
               <p rend="justify">Întotdeauna, însă, scopul superiorităţii personale se află în opoziţie cu colaborarea. Putem vedea că avem în acest caz de-a face cu oameni a căror dezvoltare a fost oprită, cărora le lipseşte capacitatea de a vedea, auzi, judeca şi vorbi corect. În locul unui common sense ei posedă o „inteligenţă privată” („private Intelligenz”), pe care se pricep să o utilizeze în aşa fel încât să-şi asigure abaterea de la conduita normală (ihren Abwegigkeit). Am descris copilul răsfăţat ca pe un parazit în permanenţă preocupat să-şi pună semenii la contribuţie. Dacă de aici rezultă un stil de viaţă, se lasă a se înţelege că în marea majoritate a eşecurilor contribuţia celorlalţi apare ca fiind proprietatea lor, fie că este vorba de afecţiune, de avere, de muncă fizică sau spirituală. Societatea, oricât de puternice ar fi mijloacele sau lozincile prin care se apără împotriva acestor abuzuri, trebuie ca din propriu-i impuls şi mai puţin din înţelegere să uzeze în mod firesc de blândeţe şi de cruţare, deoarece eterna ei misiune este nu să pedepsească şi nu să răzbune greşelile, ci să le explice şi să le elimine. Dar există întotdeauna un protest contra imperativului vieţii în comun (Protest gegen den Zwang des Mitlebens), din partea unor indivizi necalificaţi în sentimentul de comuniune socială, viaţă care lor li se pare de nesuportat, în contradicţie cu inteligenţa lor privată şi ameninţându-le aspiraţia către autoritate personală. Este semnificativ pentru puterea sentimentului de comuniune socială faptul că toată lumea recunoaşte abaterile de la conduita obştească şi eşecurile mai mari sau mai mici drept contrare normelor şi greşite, ca şi cum fiecare ar trebui să-şi plătească tributul faţă de sentimentul de comuniune socială.</p>
               <p rend="justify">Chiar şi autorii cu poleială ştiinţifică, uneori înzestraţi cu trăsături geniale şi care îşi prezintă voinţa de putere, artificial cultivată, ca pe o deghizare a unei impulsii primitive a răului, ca pe o calitate de supraom, ca pe o impulsie sadică primordială, se văd obligaţi să facă o reverenţă în faţa sentimentului de comuniune socială idealizat. Chiar şi criminalul, deja cu ţelul său abominabil în minte, trebuie să plănuiască şi să caute o justificare pentru fapta sa până când să poată trece graniţa care încă îl mai desparte de degajarea de societate (Gemeinschaftslosigkeit). Privită din perspectiva fixă a sentimentului de comuniune socială ideal, orice abatere se prezintă ca o tentativă vicleană care ţinteşte spre ţelul unei superiorităţi personale. A putea fugi de o înfrângere pe terenul comunităţii este pentru cei mai mulţi dintre aceşti oameni un fapt asociat cu un sentiment de superioritate. Iar pe când, din teama de înfrângere, se silesc să se ţină mereu departe de sfera colaborării, ei trăiesc sau gustă abstinenţa lor de la problemele vieţii ca pe o înlesnire şi ca pe un privilegiu, ca pe un avantaj faţă de ceilalţi. Chiar când suferă, ca în nevroză, ei sunt cu totul încâlciţi în iţele poziţiei lor privilegiate, ale suferinţei lor, fără a înţelege cum drumul pătimirii trebuie să-i conducă la dispensarea de problemele vieţii.</p>
               <p rend="justify">Cu cât mai mare este suferinţa lor, cu atât mai puţin sunt ei neliniştiţi şi cu atât mai departe de adevăratul sens al vieţii. Această suferinţă, care este atât de indisolubil legată de facilitate şi de lepădarea problemelor vieţii, nu poate să apară ca o autopuniţiune decât aceluia care nu a învăţat să înţeleagă formele de expresie ca pe o parte a întregului, ba încă şi mai mult, ca pe un răspuns la problemele puse de societate. El va privi suferinţa nevrotică ca pe un element stătător, cum o vede şi nevroticul.</p>
               <p rend="justify">Lucrul cel mai grav pentru adeptul sau pentru adversarul concepţiei mele va fi să se împace cu ideea că până şi umilinţa, slugărnicia, lipsa de independenţă, trândăvia şi trăsăturile masochiste, semne clare ale unui sentiment de inferioritate, fac să răsară sentimentul de uşurare sau chiar de privilegiere. Este lesne de înţeles că toate acestea reprezintă un protest contra unei rezolvări active a problemelor vieţii, în sensul promovat de societate. Reprezintă, de asemenea, încercări viclene de a scăpa de o înfrângere când se face apel la sentimentul de comuniune socială, sentiment care, aşa cum reiese din întregul lor stil de viaţă, le este străin nevroticilor. De cele mai multe ori ei fac să revină celorlalţi o sarcină dificilă2 sau chiar le-o dictează – ca în masochism —, adesea împotriva voinţei celorlalţi. În toate cazurile de eşec este vizibilă poziţia specială pe care individul şi-a acordat-o, poziţie specială pe care câteodată o plăteşte cu suferinţe, lamentări şi sentimente de culpabilitate, dar fără a se mişca din locul care, dată fiind lipsa de comuniune socială, pare a-i servi drept un alibi reuşit în cazul în care i s-ar adresa întrebarea: „Tu unde ai fost, când am împărţit lumea?”</p>
               <p rend="justify">Complexul de superioritate, aşa cum l-am descris, apare de cele mai multe ori clar conturat în atitudine, trăsături de caracter şi opiniile despre propriile dotări şi capacităţi supraomeneşti. El poate deveni vizibil şi în pretenţiile exagerate faţă de sine şi faţă de ceilalţi. A fi cu nasul pe sus, vanitatea în ceea ce priveşte înfăţişarea exterioară, fie ea nobilă sau neglijentă, ţinuta excentrică, atitudinile exagerat masculine la femei şi cele exagerat feminine la bărbaţi, aroganţa, exuberanţa, snobismul, mania de a se lăuda, comportamentul tiranic, înclinaţia de a căuta nod în papură, descrisă de mine ca tendinţă de depreciere caracteristică, cultul exagerat al eroilor, ca şi înclinaţia de a se bate pe burtă cu persoane proeminente sau de a porunci celor slabi, bolnavi sau insignifianţi, accentuarea unei particularităţi speciale, abuzul de idei preţioase şi de curente de idei în scopul de a-i deprecia pe alţii etc. Pot să atragă atenţia şi să ducă la descoperirea unui complex de superioritate. Tot aşa, explozii emoţionale ca mânia, setea de răzbunare, mâhnirea, entuziasmul, râsul zgomotos obişnuit, incapacitatea de a asculta pe cineva şi de a-l privi în ochi, devierea asupra propriei persoane a unei conversaţii, entuziasmul obişnuit în ocazii adesea neadecvate pentru asemenea manifestări demonstrează foarte frecvent un sentiment de inferioritate care evoluează spre un complex de superioritate. De asemenea, presupunerile superstiţioase, credinţa în capacităţi telepatice sau în premoniţie, în inspiraţii profetice trezesc pe drept cuvânt bănuiala de complex de superioritate. Aş mai dori să previn pe cei devotaţi ideii de colectivitate să nu utilizeze această idee prin prisma complexului de superioritate sau să o arunce în mod necugetat în capul oricui. Acelaşi lucru este valabil şi despre complexul de inferioritate şi suprastructurile care îl voalează. Ne facem suspecţi de ambele dacă azvârlim cu ele în stânga şi în dreapta în mod nesăbuit, neobţinând decât duşmănii, adesea îndreptăţite. Pe de altă parte, în caz de constatare exactă a unor asemenea fapte, nu trebuie să pierdem din vedere failibilitatea general umană (allegemeine menschliche Fehlerhaftigkeit) care face ca şi unele caractere distinse şi de valoare să poată cădea în greşeala complexului de superioritate. Să nu uităm, aşa cum Barbusse a şi spus-o, că „până şi omul cel mai bun nu se poate uneori sustrage sentimentului de dispreţ”. De altfel este posibil ca aceste mărunte trăsături de caracter, abia camuflate, să ne facă să îndreptăm reflectorul psihologiei individuale asupra erorilor comise în faţa marilor probleme ale vieţii, spre a le înţelege şi explica. Cuvinte, fraze, chiar şi mecanismele psihice bine stabilite nu aduc nimic la înţelegerea individului. La fel cunoaşterea noastră privind tipurile. Dar ele ne pot servi ca, în cazul unei supoziţii, să luminăm un anumit câmp vizual în care sperăm să găsim unicitatea unei personalităţi (das Einmalige einer Persönlichkeit), unicitate pe care trebuie să ne-o explicăm pe parcursul consultaţiei, mereu atenţi la gradul de sentiment de comuniune socială pe care trebuie să-l întregim.</p>
               <p rend="justify">Dacă, în scopul de a obţine un sumar tabel sinoptic al ideilor directoare în procesul dezvoltării umanităţii, le concentrăm până la chintesenţa lor, ne găsim în cele din urmă în faţa a trei linii de mişcare formale, care, în împrejurările date şi succedându-se una alteia, conferă valorarea sa întregului comportament uman. După milenii şi milenii de viaţă probabil idilică, drept urmare a poruncii „înmulţiţi-vă!” terenurile producătoare de nutreţ s-au restrâns şi umanitatea şi-a creat ca ideal al salvării pe Titan, pe Hercule sau Imperatorul. Până în zilele noastre – în cultul eroilor, în manifestările de agresivitate, în război – găsim în toate păturile sociale ecoul puternic al vremilor apuse, proslăvit de bogat şi de sărac drept cea mai bună cale pentru progresul umanităţii. Generat de limitarea mijloacelor de subzistenţă3, instinctul forţei musculare (musculare Drâng) duce în mod logic la imobilizarea şi exterminarea celor slabi. Luptătorul de categorie grea preferă soluţia simplă: unde există puţină hrană, el o revendică pentru sine. Îi plac conturile simple şi clare, dat fiind faptul că ele sunt în favoarea sa. În profilul civilizaţiei noastre acest mod de a gândi4 ocupă un spaţiu vast. Femeile sunt aproape cu totul excluse de la performanţele de acest fel, ele nefiind luate în considerare decât ca mame, admiratoare şi îngrijitoare. Mijloacele de subzistenţă au crescut însă considerabil. Acest spirit al simplistei dorinţe de putere (Machtstreben) nu este de-acum un nonsens?</p>
               <p rend="justify">Mai rămâne grija pentru viitor, pentru urmaşi. Tatăl adună cu japca bunuri pentru copiii săi. Se îngrijeşte de generaţiile viitoare. Dacă are grijă de a cincea generaţie, se îngrijeşte de urmaşii a cel puţin 32 de persoane din generaţia sa, care fac acelaşi lucru în ceea ce priveşte urmaşii lor.</p>
               <p rend="justify">Mărfurile se strică. Pot fi preschimbate în aur. Se poate conferi aurului valoarea mărfurilor. Poate fi cumpărată forţa de muncă a celorlalţi. Li se poate comanda, ba mai mult, li se pot întipări convingeri, un sens al vieţii. Pot fi educaţi în sensul venerării forţei, a aurului. Li se pot da legi care să-i pună în serviciul puterii, al proprietăţii.</p>
               <p rend="justify">Nici în această sferă femeia nu are un rol creator, tradiţia şi educaţia instituind bariere în calea afirmării sale. Ea poate participa dacă admiră sau poate sta de-o parte, decepţionată. Ea poate jura credinţă puterii sau, cum se întâmplă de cele mai multe ori, se poate opune neputinţei sale, apucând-o pe căi greşite.</p>
               <p rend="justify">Majoritatea bărbaţilor şi femeilor pot să venereze concomitent puterea şi proprietatea, unii cu o strădanie plină de speranţă, celelalte cu o admiraţie infructuoasă. Femeia se află la o prea mare distanţă spre a atinge acest ideal de civilizaţie (Kulturideale).</p>
               <p rend="justify">Filistinului puterii şi proprietăţii i se asociază acum, în strădania armonioasă către o superioritate personală, semidoctul infatuat (Bildungsphilister). A şti este (de asemenea) putere5. Insecuritatea vieţii nu a găsit până acum – în general – o soluţie mai bună decât aspiraţia la putere (Streben nach Macht). Este timpul să medităm dacă aceasta este unica şi cea mai bună cale de asigurare a vieţii, de dezvoltare a umanităţii. Putem afla câte ceva despre structura vieţii femeii, dat fiind faptul că femeia nu este până azi copărtaşă la puterea semidoctismului infatuat (Bildungsphilisterium).</p>
               <p rend="justify">Cu toate acestea, este uşor de înţeles că, dispunând de o pregătire egală, femeia ar putea participa cu succes la puterea filistinismului. Ideea platonică a superiorităţii puterii musculare şi-a pierdut deja, desigur, importanţa sa în neinteligibil (inconştient). Cum altfel ar putea fi utilizată revolta secretă sau făţişă a lumii feminine (protestul viril), în nenumăratele sale variante, în favoarea comunităţii?</p>
               <p rend="justify">În definitiv, noi toţi trăim ca paraziţi pe socoteala nepieritoarelor realizări ale artiştilor, geniilor, gânditorilor, cercetătorilor şi exploratorilor. Ei sunt adevăraţii conducători ai omenirii. Ei sunt forţa motrice a istoriei universale, pe când noi suntem distribuitorii. Până în prezent, între bărbat şi femeie au decis puterea, proprietatea, tenebrele educaţiei (Bildungsdunkel). De unde zarva şi multele cărţi pe tema dragostei şi a căsătoriei.</p>
               <p rend="justify">Dar marile opere din care trăim sunt totdeauna pătrunse de valoarea supremă. Biruinţa lor nu este de cele mai multe ori celebrată cu discursuri pompoase. Este însă gustată de toţi. La aceste mari opere au participat desigur şi femeile. Puterea, proprietatea şi infatuarea au barat calea multora dintre ele. În întreaga dezvoltare a artei răsună vocea masculină.</p>
               <p rend="justify">Femeia este suplinitoarea bărbatului şi, de aceea, o fiinţă de categoria a doua, până când una din ele va face să fie descoperită vocea feminină şi o va impune. În arta dramatică şi în coregrafie acest lucru s-a şi petrecut.</p>
               <p rend="justify">Aici femeia poate fi ea însăşi şi a atins culmile realizării de sine.</p>
               <p rend="justify">NOTE</p>
               <p rend="justify">1  A. Adler, „Die Zwangsneurose”, în Zeitschrift für Individualpsychologie, Leipzig, 1931.</p>
               <p rend="justify">2  „eine Fleissaufgabe”, în textul original. (Nota trad.) 3 „aus der Enge der Futterplätze”, în textul original. (Nota trad.) 4 „dieser Gedankengang”, în textul original. (Nota trad.) 5 Francis Bacon spusese şi el, în Religious meditations: „Knowledge is power” = ştiinţa este putere. (Nota trad.)</p>
            </div>
            <div type="div2">
               <head>8. Tipuri de eşec in viaţa. Semnificaţia sinuciderii</head>
               <p rend="justify">Abordez cu mare precauţie teoria tipurilor, deoarece învăţăcelul s-ar putea lesne iluziona că un tip este ceva aproape structurat, ceva de sine stătător, care are, în linii mari, o structură caracteristică. Dacă el rămâne la această concepţie şi crede că, atunci când aude termenii „criminal”, „nevroză anxioasă” sau „schizofrenie”, a şi sesizat ceva din cazul individual, atunci el nu numai că îşi curmă posibilitatea cercetării individuale, ci nu va mai ieşi niciodată din neînţelegerile care iau naştere între el şi pacient. Poate că vederile cele mai bune pe care le-am dobândit ocupându-mă de viaţa psihică îşi au originea în prudenţa cu care m-am folosit de teoria tipurilor (Typenlehre). O folosinţă de care, ce-i drept, nu ne putem lipsi cu totul, care ne permite să avem o privire asupra întregului, să punem un diagnostic general, dar care ne spune prea puţin despre cazul special şi tratamentul acestuia. Cel mai bine procedează acela care îşi aminteşte întotdeauna că în cazul oricărui eşec avem de-a face cu simptoame, simptoame care s-au dezvoltat dintr-un sentiment de inferioritate aparte, vizând un complex de superioritate, în prezenţa unui factor exogen care cerea mai mult sentiment de comuniune socială decât individul a acumulat din copilărie.</p>
               <p rend="justify">Să începem cu „copiii greu educabili”. Fireşte, nu se vorbeşte de acest tip decât dacă se prezintă ca un participant egal îndreptăţit la colaborare. Lipseşte sentimentul de comuniune socială, cu toate că pe drept suntem obligaţi să constatăm că un sentiment de comuniune socială suficient pentru condiţiile obişnuite adesea s-a dovedit a nu mai fi suficient din cauza încordării nejustificate de acasă şi de la şcoală. Acest caz este frecvent şi în general cunoscut în manifestările sale. În legătură cu aceasta, putem recunoaşte valoarea cercetării de psihologie individuală, care ne pregăteşte pentru abordarea cazurilor mai dificile. O examinare prin metode experimentale sau grafologice a individului brusc izolat de mediul său poate duce la mari erori şi nu ne îndreptăţeşte nicidecum să-i facem recomandări speciale individului astfel izolat sau să-l clasificăm într-un fel sau altul. Este clar că psihologia individuală trebuie să aibă o cunoaştere satisfăcătoare a tuturor relaţiilor sociale posibile şi a tuturor anomaliilor, spre a putea vedea lucrurile în mod corect. Putem merge şi mai departe şi să-i cerem practicantului psihologiei individuale (Individualpsychologe) să dispună de o opinie cu privire la misiunea sa, o opinie asupra cerinţelor vieţii, o concepţie despre lume care să tindă spre binele colectivităţii.</p>
               <p rend="justify">Am propus o diviziune a copiilor greu educabili care, în multe privinţe, s-a dovedit utilă: copii mai mult pasivi, cum sunt leneşii, indolenţii, supuşii dependenţi, timizii, anxioşii, mincinoşii etc., precum şi copii mai activi, cum sunt autoritarii, neastâmpăraţii, nervoşii şi cei înclinaţi spre accese de furie, turbulenţii, violenţii, fanfaronii, dezertorii, hoţii, cei care se excită lesne din punct de vedere sexual etc. Nu trebuie să despicăm firul de păr în patru, ci să căutăm să ne convingem ce grad al activităţii (Grad der Activität) se poate constata pentru fiecare caz în parte. Lucrul acesta este cu atât mai important cu cât, în cazul unui eşec la maturitate, ne putem aştepta să observăm aproximativ acelaşi grad de activitate (Grad von Activität) ca în copilărie. Gradul aproximativ de activitate pe care îl numim curaj (Mut) se va găsi la copiii care dispun de un satisfăcător sentiment de comuniune socială. Dacă ne dăm silinţa să căutăm acest grad de activitate în temperament, în rapiditatea sau încetineala mersului înainte, nu trebuie să uităm că şi aceste forme de expresie sunt părţi ale întregului stil de viaţă şi că apar modificate în caz de tratament reuşit. Să nu ne surprindă că putem descoperi printre nevrotici un mai mare procent de copii pasivi, iar printre criminali un număr mai mare de copii activi. Faptul că un eşec tardiv poate avea loc fără dificultăţi în procesul educaţional l-aş atribui unei observaţii eronate.</p>
               <p rend="justify">Fără îndoială că, în mod excepţional, condiţii exterioare favorabile pot să ascundă ieşirea la suprafaţă a unui cusur din copilărie, cusur care apare imediat la o încercare mai severă. Tuturor probelor experimentale noi le preferăm pe acelea instituite de viaţă, deoarece în acestea din urmă nu este neglijată relaţia cu viaţa.</p>
               <p rend="justify">Defectele copiilor, care ţin de domeniul psihologiei medicale, se găsesc – abstracţie făcând de cazurile de tratament brutal – aproape exclusiv la copiii răsfăţaţi şi dependenţi şi pot fi corelate cu o activitate mai intensă sau mai puţin intensă. Aşa sunt enurezia, dificultăţile de hrănire, constipaţia, bâlbâială ş.a.m.d. Acestea se manifestă ca un protest contra îndemnului la independenţă şi colaborare şi constrâng la asistenţă din partea celorlalţi. Masturbarea infantilă, continuată multă vreme, în pofida descoperirii ei, marchează şi ea un deficit al sentimentului de comuniune socială. Nu va fi niciodată de ajuns să acţionăm doar asupra simptoamelor spre a extirpa defectul. Nu ne putem aştepta la un succes cert decât intensificând sentimentul de comuniune socială.</p>
               <p rend="justify">Dacă cursururile şi dificultăţile mai mult pasive ale copiilor demonstrează o trăsătură înrudită cu nevroza (puternica accentuare a lui „da” şi încă şi mai puternica accentuare a lui „însă”), în schimb retragerea din faţa problemelor vieţii are loc fără o reliefare mai clară a complexului de superioritate. Se poate observa o cantonare fascinantă în spatele frontului vieţii, o distanţare de colaborare sau căutarea înlesnirii şi a subterfugiilor în cazul ratării succesului. Decepţia repetată, teama de noi decepţii şi înfrângeri se manifestă în menţinerea simptoamelor-şoc (Schocksymptomen), care asigură rămânerea departe de rezolvarea problemelor colectivităţii. Uneori, cum se întâmplă adesea în nevroza obsesională, bolnavul ajunge să profere blesteme, ceea ce trădează nemulţumirea sa faţă de ceilalţi, în mania persecuţiei este încă şi mai vizibil sentimentul de ostilitate al bolnavului faţă de viaţă, ca şi rămânerea sa departe de problemele vieţii. Ideile, sentimentele, judecăţile şi concepţiile sunt orientate în permanenţă în sensul retragerii, aşa încât oricine ar putea observa clar: nevroza este un act creator şi nu o regresiune la forme infantile sau atavice. Acest act creator (schöpferische Akt), al cărui urzitor este stilul de viaţă, legea de mişcare autocreată, ţintind mereu o formă oarecare de superioritate, este totodată acela care, iarăşi în conformitate cu stilul de viaţă, caută să pună obstacole în calea însănătoşirii, până când la pacient biruie conştiinţa, judecata sănătoasă (common sense). Nu rareori ţelul secret al obţinerii superiorităţii, aşa cum am descoperit eu, este mascat de o perspectivă pe jumătate tristă, pe jumătate consolatoare: pacientul ar fi realizat totul dacă avântul său incomparabil nu ar fi fost zădărnicit de un flecuşteţ, de cele mai multe ori din vina altora. Cine are experienţă în acest domeniu va găsi întotdeauna printre antecedentele eşecului un foarte pronunţat sentiment de inferioritate, aspiraţia către superioritate personală şi un sentiment de comuniune socială deficient.</p>
               <p rend="justify">O  retragere totală din faţa problemelor vieţii este sinuciderea, în structura psihică a acesteia există activitate, dar nicidecum curaj, sinuciderea fiind un protest activ împotriva colaborării utile. Lovitura care îl doboară pe sinucigaş nu cruţă pe ceilalţi. Societatea, în strădania ei de propăşire, se va simţi întotdeauna rănită de sinucidere. Factorii exogeni care pun capăt sentimentului de comuniune socială deficient sunt cele trei mari probleme ale vieţii definite de noi – societatea, profesiunea şi iubirea. În toate cazurile, ceea ce conduce la sinucidere sau la dorinţa de a muri este o înfrângere sau teama de o înfrângere în una din cele trei probleme de viaţă, asociată uneori cu o fază de depresie sau de melancolie. Contribuţia psihologiei individuale – aşa cum, în anul 1912, am putut stabili prin cercetările mele asupra acestei maladii psihice, arătând că orice veritabilă melancolie1, ca ameninţările cu sinuciderea, reprezintă o agresiune contra celorlalţi înlesnită de carenţele sentimentului de comuniune socială – a netezit mai apoi drumul către o mai bună înţelegere a acestei psihoze. Ca şi sinuciderea, la care din păcate adesea duce această psihoză, ea este instalarea unui act de disperare în locul colaborării utile pe plan social. Pierderea averii, a unui loc de muncă, decepţia erotică, umilinţele de tot felul pot să aducă acest act de disperare în concordanţă cu legea de mişcare, într-o formă în care persoana respectivă să nu se sperie nici de jertfirea rudelor apropiate sau a altora. Acela care are simţ psihologic va înţelege că este vorba de oameni care sunt deziluzionaţi de viaţă mai uşor decât ceilalţi, deoarece ei aşteaptă de la ea prea mult. Judecând după stilul lor de viaţă, pe drept cuvânt ne-am putea aştepta să găsim în copilăria lor un grad ridicat de impresionabilitate asociat cu o stare de indispoziţie persistentă sau cu tendinţa de automutilare, ca pedeapsă pentru alţii. Efectul de şoc, mai puternic la ei în comparaţie cu normalul, provoacă, aşa cum au stabilit cercetările mai noi, modificări somatice care ar putea sta sub influenţa sistemului vegetativ şi endocrin. La o cercetare mai exactă se va vedea, desigur, ca în majoritatea cazurilor mele, că inferioritatea organelor şi, încă şi mai mult, un regim de răsfăţ în copilărie l-au îndemnat pe copil la un stil de viaţă de felul acesta şi au restrâns dezvoltarea unui sentiment de comuniune socială satisfăcător. Nu rareori se va constata la ei o tendinţă, mai făţişă sau mai ascunsă, de a face crize de furie, de a domina toate problemele, mari sau mici, din ambianţa lor, prilej de a-şi demonstra rangul înalt.</p>
               <p rend="justify">Un adolescent în vârstă de 17 ani, prâslea al familiei, din cale afară de răsfăţat de mamă, a rămas în paza unei surori mai mari, pe timpul în care mama făcea o călătorie. Într-o seară, pe când sora sa fi lăsase singur acasă şi cum avusese de luptat la şcoală cu dificultăţi în aparenţă de neînvins, el s-a sinucis, lăsând următorul bilet: „Nu-i comunica mamei ce am făcut. Adresa ei de acum este. Spune-i la întoarcere că viaţa nu-mi mai aducea nici o bucurie şi să-mi pună în fiecare zi flori la mormânt”.</p>
               <p rend="justify">O  bătrână, bolnavă incurabil, s-a sinucis din cauză că vecinul ei nu voia să se despartă de aparatul său de radio.</p>
               <p rend="justify">Şoferul unui bogătaş a aflat, la moartea stăpânului, că nu va obţine moştenirea promisă; el şi-a ucis soţia şi fiica şi s-a sinucis.</p>
               <p rend="justify">O  femeie în vârstă de 56 de ani, care a fost răsfăţată atât în copilărie cât şi mai târziu – de către bărbatul ei – şi care avusese în societate un rol proeminent, a suferit foarte mult la moartea soţului.</p>
               <p rend="justify">Copiii ei, căsătoriţi, nu prea erau dispuşi să se devoteze trup şi suflet mamei lor. În urma unui accident, ea a suferit o fractură femurală. Şi după însănătoşire, tot izolată de societate a rămas. Nu se ştie cum, i-a venit ideea că o călătorie în jurul lumii i-ar aduce impresiile captivante care acasă îi lipseau. Două prietene s-au arătat gata să o însoţească. În marile metropole ale continentului, însă, prietenele o lăsau mereu singură, desigur din cauză că ea se mişca greu. A cuprins-o o nespusă indispoziţie, care a evoluat până la melancolie, aşa încât şi-a chemat unul dintre copii.</p>
               <p rend="justify">În locul acestuia, a venit o soră de caritate care a adus-o acasă. Am văzut-o pe această femeie după trei ani de suferinţă, timp în care nu intervenise nici o ameliorare. Se plângea mai ales de faptul că copiii ei trebuie să fi suferit îngrozitor din pricina bolii ei. Aceştia o vizitau pe rând, dar.</p>
               <p rend="justify">Insensibilizaţi de durata suferinţelor mamei lor, nu manifestau cine ştie ce interes pentru dânsa. Bolnava exprima mereu idei de sinucidere şi nu înceta să vorbească de atitudinea extrem de grijulie a copiilor. Era uşor de văzut că femeia avea parte de o mai mare atenţie decât înainte de boală, după cum de asemenea era uşor de văzut că recunoaşterea de către ea a atitudinii grijulii a copiilor era în contradicţie cu adevărul, mai ales cu acea dăruire de sine pe care ea o aştepta ca femeie răsfăţată. Dacă ne punem în locul ei, înţelegem uşor cât de greu i-a venit acestei femei să renunţe la atitudinea grijulie atât de scump plătită prin boală.</p>
               <p rend="justify">Un alt mod de activitate, care nu este îndreptat contra propriei persoane, ci împotriva altora, este dobândit de timpuriu de copii, care cred că ceilalţi ar fi, cumva, obiectul lor şi care, dând expresie acestei credinţe, ameninţă prin aceasta bunurile, munca, sănătatea şi viaţa celorlalţi. Cât de departe merg ei în acea direcţie, depinde iarăşi de gradul atins de sentimentul lor de comuniune socială. Şi va trebui să ţinem seama întotdeauna, în fiecare caz special, de acest punct de vedere. Se înţelege că această concepţie despre sensul vieţii, exprimată în idei, sentimente şi dispoziţii, în trăsături de caracter şi acţiuni, dar niciodată prin cuvinte adecvate, le face grea viaţa, aşa cum este ea în realitate, cu cerinţele ei sociale. Senzaţia că viaţa este ostilă este proprie acelor indivizi în căutare de satisfacţii imediate, atitudine care lor li se pare pe de-a-ntregul îndreptăţită. Aşa se face că această dispoziţie este strâns legată de un sentiment de frustrare, care trezeşte şi alimentează invidia, gelozia, lăcomia şi o tendinţă de doborâre definitivă a victimei alese.</p>
               <p rend="justify">Deoarece aspiraţia către o dezvoltare utilă (dar Streben nach nützlicher Entwicklung) este frânată de sentimentul de comuniune socială deficient, iar marile speranţe alimentate de beţia superiorităţii rămân neîmplinite, puseele afective sunt adesea cauză de atacare a celorlalţi. Complexul de inferioritate devine permanent de îndată ce eşuarea de la linia colectivităţii devine sesizabilă în şcoală, în societate, pe plan erotic.</p>
               <p rend="justify">Jumătate dintre indivizii care au ajuns să comită crime sunt muncitori necalificaţi, care au dat greş la şcoală. Un mare număr dintre criminalii dovediţi ca atare suferă de boli venerice, semn că au eşuat în rezolvarea problemei iubirii (Liebesproblem). Ei nu-şi caută tovarăşi decât printre cei de-o teapă cu ei, certficând astfel îngustimea sentimentelor lor de amiciţie. Complexul lor de superioritate este generat de convingerea că sunt superiori victimelor lor şi că printr-un mod de a proceda convenabil pot să joace o festă legilor şi organelor de ordine. În realitate nu există criminal care să nu aibă la răboj mai mult decât i s-a putut imputa, făcând abstracţie de numărul oricum mare al celor care niciodată nu au fost descoperiţi. Criminalul comite fapta cu iluzia de a nu fi niciodată descoperit, dacă „lucrează” ca la carte. Dacă este prins, este absolut convins că aceasta s-a întâmplat din cauză că a neglijat o bagatelă, care a dus la descoperirea faptei sale. Dacă mergem până în copilărie pe urmele înclinaţiei către crimă, pe lângă o activitate prost dirijată de la început, asociată cu trăsături de caracter duşmănoase şi cu un sentiment de comuniune socială deficitar, găsim în inferioritatea organică, în răsfăţ şi în neglijare cauze care au condus la dezvoltarea stilului de viaţă criminal.</p>
               <p rend="justify">Răsfăţul este poate cauza cea mai frecventă. Aşa cum ameliorarea stilului de viaţă nu poate fi niciodată exclusă, este de asemenea necesar ca, în fiecare caz în parte, să se ia în considerare cercetarea gradului de dezvoltare a sentimentului de comuniune socială şi ponderea factorului exogen. Nimeni nu cade atât de uşor pradă pericolului tentaţiei cum cade copilul răsfăţat, care este învăţat să i se împlinească orice vrere.</p>
               <p rend="justify">Dimensiunea tentaţiei trebuie sesizată exact, influenţa ei fiind cu atât mai periculoasă cu cât este mai legată de activitate. De asemenea, este clar că în cazul criminalului trebuie să-l înţelegem pe individ în raport cu starea sa socială. În multe cazuri esenţa sentimentului de comuniune socială poate fi suficientă spre a-l ţine pe om departe de crimă, cu condiţia de a nu se pretinde prea mult de la sentimentul de comuniune socială. Această circumstanţă explică de ce în condiţii economice grele criminalitatea sporeşte considerabil. Că această circumstanţă nu este cauza crimei ne-o dovedeşte faptul că în Statele Unite într-o epocă de prosperitate a avut loc de asemenea o creştere a criminalităţii, deoarece ocaziile ispititoare de a pune mâna uşor şi rapid pe bogăţii erau numeroase. Dacă, în căutarea cauzelor înclinaţiei spre crimă, ne oprim asupra mediului din copilărie, asupra faptului că în anumite cartiere ale unui mare oraş criminalitatea este considerabilă, nu trebuie să tragem nicidecum concluzia că am dat peste cauza fenomenului. Este, dimpotrivă, mai uşor de recunoscut că în aceste condiţii nu este de aşteptat o dezvoltare benefică a sentimentului de comuniune socială. Să nu uităm, în această perspectivă, cât de eficientă este pregătirea pentru viaţa de mai târziu a unui copil, când de mic este crescut în spiritul protestului contra vieţii, în lipsuri şi mizerie şi când, zi de zi, el vede cum alţii duc o viaţă mai bună, la aceasta adăugându-se şi faptul că nu este nicidecum încurajat să-şi dezvolte sentimentul de comuniune socială. O foarte bună şi instructivă ilustrare a celor de mai sus ne oferă cercetările întreprinse de dr. Young asupra configuraţiei crimei într-o sectă imigrantă. În prima generaţie, care a trăit în izolare şi sărăcie, nu a existat nici un criminal. În a doua generaţie, ai cărei copii deja au frecventat şcolile publice, fiind însă educaţi în tradiţiile sectei lor, smerenia şi sărăcia, s-a şi înregistrat un mare număr de criminali. În generaţia a treia numărul acestora a devenit însăimântător de mare.</p>
               <p rend="justify">O  categorie perimată este şi aceea a „criminalului înnăscut”. Nu se poate ajunge la o asemenea concepţie eronată, ca şi la ideea crimei generate de sentimentul de culpabilitate decât dacă nu se ţine seama de conceptele noastre privind profundul sentiment de inferioritate din copilărie, modelarea complexului de superioritate şi dezvoltarea deficientă a sentimentului de comuniune socială. Găsim un mare număr de semne de inferioritate organică la criminali şi mari oscilaţii ale metabolismului bazai în şocul trăit în momentul unei condamnări, ca indicii probabile ale unei constituţii care ajunge mai greu la echilibru.</p>
               <p rend="justify">Găsim printre criminali un număr extrem de mare de oameni care au fost răsfăţaţi sau care tânjesc după răsfăţ, după cum găsim printre ei şi din cei care odinioară, pe când au fost copii, au fost neglijaţi. Ne vom putea mereu convinge de aceste realităţi, numai să nu le abordăm cu o frază sau cu o formulă îngustă. Faptul inferiorităţii organice apare adesea în urâţenia unor criminali, pe când bănuiala – întotdeauna confirmată – de răsfăţare apare în privinţa multor oameni care au chipuri de îngeri.</p>
               <p rend="justify">N. era un tânăr şarmant, care după şase luni de detenţie a fost eliberat din închisoare, cu suspendarea pedepsei. Delictul său consta în furtul unei importante sume de bani din seiful şefului său. În ciuda faptului că risca o pedeapsă de trei ani de detenţie în caz de recidivă, la scurtă vreme el a furat din nou o mică sumă. Înainte ca fapta sa să fie făcută publică, făptaşul mi-a fost încredinţat mie. Era fiul cel mare dintr-o familie foarte onorabilă, favoritul dezmierdat al mamei sale. Se arăta extrem de ambiţios şi voia să o facă pretutindeni pe şeful. Nu-şi căuta prieteni decât printre cei aflaţi sub nivelul său, trădându-şi astfel sentimentul de inferioritate. Cele mai vechi amintiri din copilărie ale sale erau ale unuia care întotdeauna primeşte. Acolo unde el a comis furtul acelei importante sume de bani el vedea în juru-i oameni dintre cei mai bogaţi, într-o perioadă în care tatăl său îşi pierduse postul şi nu mai putea îngriji de familie ca până atunci. Vise de ascensiune şi situaţii visate, al căror erou era el, definesc strădaniile sale ambiţioase şi sentimentul său de predestinare în ceea ce priveşte reuşita sigură. Într-o ocazie ispititoare, a urmat furtul, în ideea că acum el se putea dovedi superior tatălui. Al doilea furt, mai puţin important, a avut loc ca un protest împotriva suspendării executării pedepsei şi împotriva situaţiei de subordonat din prezent. Pe când fusese la închisoare, visase o dată că i se servise la masă felul de mâncare preferat, dar şi-a amintit în vis că lucrul acesta nu era totuşi cu putinţă aici. Pe lângă lăcomie, visul acesta face să transpară clar protestul său împotriva verdictului.</p>
               <p rend="justify">De regulă, vom constata la toxicomani o activitate redusă.</p>
               <p rend="justify">Anturajul, tentaţia, familiarizarea cu droguri ca morfina şi cocaina în cazuri de boală sau în exercitarea profesiei medicale se prezintă ca ocazii, dar care nu au repercusiuni decât în situaţiile în care respectiva persoană se află în faţa unei probleme aparent insolubile. Ca şi în sinucidere, rareori lipseşte atacul voalat la adresa acelora cărora le revine grija pentru persoana respectivă. Aşa cum am arătat, în alcoolism joacă un rol o componentă specială a gustului (eine besondere Geschmackskomponente), aşa cum abstinenţa totală este desigur esenţialmente facilitată de lipsa de plăcere pentru alcool, începutul alcoolismului este adesea marcat de un profund sentiment de inferioritate, dacă nu de un dezvoltat complex de superioritate, manifestat clar anterior prin timiditate, izolare, hipersensibilitate, neastâmpăr, excitabilitate, simptoame nevrotice cum ar fi anxietatea, depresia, insuficienţa sexuală sau un complex de superioritate marcat de lăudăroşenie, maliţie, înclinaţia spre critică, voluptatea puterii etc. Nevoia excesivă de a fuma şi, de asemenea, pofta nepotolită de cafea neagră caracterizează adesea o dispoziţie timorată şi lipsa de fermitate. Cu ajutorul unui subterfugiu, apăsătorul sentiment de inferioritate va fi temporar înlăturat şi chiar, ca de exemplu în acţiunile criminale, va fi transformat în activitate intensă, în toate cazurile de alcoolism, orice eşec poate fi imputat viciului de neînfrânt, fie că este vorba de un eşec în relaţiile sociale, în profesie sau pe plan erotic. Pe de altă parte, efectul imediat al drogului este să-i ofere persoanei respective o senzaţie de despovărare (Gefühl der Entlastung).</p>
               <p rend="justify">Un bărbat în vârstă de 26 de ani, mai tânăr cu opt ani decât sora sa, a crescut în condiţii favorabile, extraordinar de răsfăţat şi manifestând o mare încăpăţânare. El îşi aminteşte că adesea mama sa sau sora îl ţineau în braţe, deghizat în păpuşă. Pe când avea patru ani şi a fost încredinţat, pentru două zile, educaţiei mai severe a bunicii sale, la prima observaţie mai aspră a acesteia el şi-a făcut bocceaua şi a vrut să plece acasă. Tatăl se întrecea cu băutura, ceea ce o scotea din sărite pe mamă. La şcoală, influenţa părinţilor se făcea prea mult simţită în favoarea sa. Aşa cum o făcuse şi la vârsta de patru ani, băiatul a părăsit şi casa părintească, deoarece, cu timpul, mama l-a răsfăţat mai puţin. Nu s-a putut aclimatiza printre străini şi, aşa cum li se întâmplă adesea copiilor răsfăţaţi, la reuni-unile mondene, în viaţa profesională, precum şi în faţa fetelor, el manifesta întotdeauna o stare de depresie anxioasă şi emoţie. A ajuns să se înţeleagă mai bine cu unii care l-au dus la cârciumă. Când mama sa a aflat de lucrul acesta şi mai ales când a aflat că, în stare de ebrietate, a intrat în conflict cu poliţia, l-a căutat şi l-a rugat, cu cuvinte care ar fi înduplecat şi pietrele, să se lase de băutură. Urmarea a fost nu numai că el a continuat să-şi caute alinarea în băutură, ci şi că a ridicat la nivelul de odinioară vechea grijă a mamei pentru el şi răsfăţul.</p>
               <p rend="justify">Un student în vârstă de 24 ani se plângea de dureri de cap permanente. Încă din şcoală el manifesta grave simptoame nevrotice de agorafobie. I s-a permis să susţină acasă examenul de bacalaureat. După aceea starea sa a fost mult mai bună. În primul an de studii universitare s-a îndrăgostit de o fată şi s-a căsătorit. La scurt timp după aceea durerile de cap i-au revenit. Drept cauză a cefaleei acestui bărbat, foarte ambiţios şi nespus de răsfăţat, era continua insatisfacţie faţă de soţia sa şi gelozia, ceea ce reieşea clar din atitudinea sa şi din vise, dar pe care el nu le-a înţeles niciodată cum se cuvine. Astfel, o dată a visat că a văzut-o pe soţia sa îmbrăcată ca pentru vânătoare. În copilărie suferise de rahitism şi îşi aminteşte că atunci când dădaca, tracasată de mofturile lui, voia să aibă linişte, încă şi la vârsta de patru ani îl aşeza pe spate, poziţie din care nu se putea ridica singur, dată fiind obezitatea sa. Ca al doilea născut, se găsea mereu în conflict cu fratele mai mare, voind să fie întotdeauna primul. Împrejurări favorabile l-au ajutat mai târziu să ocupe o poziţie înaltă, pentru care era destul de bine pregătit spiritual (geistig), dar nu şi sufleteşte (seelisch)2. Iritarea inevitabilă pe care i-o cauza această poziţie l-a făcut să recurgă la morfină, de care s-a dezbărat în câteva rânduri, căzându-i însă iarăşi şi iarăşi victimă. Gelozia sa neîntemeiată a constituit o circumstanţă agravantă. Deoarece a devenit nesigur de poziţia sa, s-a sinucis.</p>
               <p rend="justify">NOTE</p>
               <p rend="justify">1  A se vedea A. Adler, Praxis und Theorie der Individual psychologie.</p>
               <p rend="justify">2  Divizare a psihicului pe care psihologul şi filosoful german Ludwig Klages o duce la expresia sa cea mai pregnantă în masiva lucrare Spiritul ca adversar al sufletului (1929-l932). (Nota trad.)</p>
            </div>
            <div type="div2">
               <head>9. Lumea fictivă a răsfăţatului</head>
               <p rend="justify">Persoanele răsfăţate nu au o bună reputaţie. Nu au avut niciodată.</p>
               <p rend="justify">Părinţilor nu le place să fie învinuiţi că şi-au răsfăţat copiii. Orice persoană răsfăţată se împotriveşte să fie considerată ca atare. Suntem mereu în incertitudine cu privire la înţelesul termenului răsfăţare. Dar, ca prin intuiţie, fiecare o simte ca pe o povară şi ca pe un obstacol pentru o dezvoltare corectă.</p>
               <p rend="justify">Cu toate acestea, oricui îi place să fie obiectul dezmierdării. Unora le place lucrul acesta în mod cu totul deosebit. Din fericire, mulţi copii se împotrivesc la răsfăţ, aşa încât pagubele sunt mai mici. Cu formule psihologice nu rezolvăm nimic1. Nu le putem folosi ca pe nişte linii directoare rigide care să-şi găsească întrebuinţarea în descoperirea bazelor unei personalităţi sau în explicarea atitudinilor şi a caracterului. Trebuie mai degrabă să ne aşteptăm ca în fiecare tendinţă să găsim un milion de variante şi de nuanţe, iar ceea ce credem că am găsit trebuie întotdeauna să fie comparat şi adeverit de fapte de acelaşi fel. Căci atunci când un copil se opune răsfăţului, de obicei el merge mai departe cu rezistenţa sa şi o transpune şi în alte situaţii, caz în care ar fi absolut rezonabil să se recurgă la un ajutor amical venit din afară.</p>
               <p rend="justify">Când răsfăţarea are loc mai târziu în viaţă şi nu este legată, ca adesea în asemenea cazuri, de o înăbuşire a liberului arbitru, se poate ca răsfăţatul să ajungă uneori la saturaţie. Dar stilul de viaţă dobândit în copilărie nu se va mai schimba prin aceasta.</p>
               <p rend="justify">Psihologia individuală afirmă că nu există altă cale de a înţelege un om decât examinarea mişcărilor pe care el le face spre a-şi rezolva problemele de viaţă. „Cum”-ul şi „de ce”-ul (das Wie und das Warum) sunt de observat cu băgare de seamă. Viaţa individului începe cu posesiunea posibilităţilor umane, cu posibilităţile de dezvoltare care, desigur, sunt diferite, fără ca noi să fim în stare să recunoaştem această diferenţiere decât după înfăptuirile sale (aus seinem Leistungen). Ceea ce noi reuşim să vedem la începutul vieţii este deja puternic influenţat de circumstanţele exterioare, din prima zi de naştere. Ambele influenţe, ereditatea şi mediul, devin proprietatea sa, pe care copilul le foloseşte spre a-şi găsi calea dezvoltării, însă cale şi mişcare (Weg und Bewegung) nu pot fi concepute sau exersate fără direcţie şi scop. Scopul sufletului omenesc este biruinţa, perfecţiunea, securitatea, superioritatea.</p>
               <p rend="justify">În folosinţa influenţelor care îi vin de la corpul său sau de la lumea înconjurătoare, copilul este mai mult sau mai puţin redus la propria-i putere creatoare, la ghicirea unei căi. Opinia sa despre viaţă, care stă la baza comportamentului său, nici formulată în cuvinte, nici exprimată pe plan ideatic, este propria sa capodoperă (Meisterstück). Aşa ajunge copilul la legea sa de mişcare care, după oarecare exersare, se concretizează în acel stil de viaţă prin prisma căruia îl vedem pe individ că gândeşte, simte şi acţionează pe parcursul întregii sale vieţi. Acest stil de viaţă se dezvoltă aproape întotdeauna în situaţia în care copilul este sigur de sprijinul din afară, în împrejurări variate un asemenea stil de viaţă nu pare întru totul adecvat, atunci când, afară, în viaţă, pare necesară o acţiune care se poate lipsi de un ajutor sentimental.</p>
               <p rend="justify">Se pune acum întrebarea ce atitudine este corectă în viaţă, cum este de aşteptat să rezolvăm problemele vieţii? Psihologia individuală caută să răspundă, pe cât posibil, la această întrebare. Nimeni nu deţine adevărul absolut. O rezolvare concretă, care să fie în general admisă ca justă, trebuie să fie întemeiată cel puţin din două puncte de vedere. O idee, un sentiment, o acţiune sunt socotite juste numai atunci când este justă sub specie aetemitatis (= din perspectiva eternităţii). Pe de altă parte, binele colectivităţii trebuie să rezulte în mod indiscutabil. Lucrul acesta este valabil atât pentru tradiţii cât şi pentru noile probleme. Şi este de asemenea valabil pentru problemele de importanţă vitală, precum şi pentru cele mărunte. Cele trei mari probleme ale vieţii, pe care fiecare are a le rezolva în felul său – problemele societăţii, muncii şi iubirii – vor putea fi rezolvate aproximativ corect de către acei oameni pentru care a devenit vitală strădania pentru colectivitate. Desigur că în cazul problemelor noi poate interveni incertitudinea, nesiguranţa. Dar numai voinţa de a trăi în colectivitate (Wille zur Gemeinschaft) ne poate apăra de mari greşeli.</p>
               <p rend="justify">Dacă în asemenea cercetări ne lovim de tipuri, nu înseamnă că suntem dispensaţi de obligaţia de a descoperi particularităţile cazului individual. Lucrul acesta este valabil şi pentru copiii răsfăţaţi, această imensă povară pentru părinţi, şcoală şi societate. Avem de descoperit cazul individual, concret, ori de câte ori avem de-a face cu copii greu educabili, cu persoane nevrotice, cu sinucigaşi, delincvenţi, perverşi ş.a.m.d. Ei toţi suferă de un deficit al sentimentului de comuniune socială, care, aproape întotdeauna, este reductibil la răsfăţul din copilărie sau la dorinţa fierbinte de a fi răsfăţat şi de a fi scutit de imperativele vieţii.</p>
               <p rend="justify">Atitudinea activă a unui om poate fi corect interpretată numai dacă înţelegem comportamentul său în faţa problemelor vieţii, la fel ca şi lipsa sa de reacţie. Nu are nici o semnificaţie pentru cazul individual dacă, aşa cum procedează psihologia posesiunii (Besitzpsychologie)2, încercăm să raportăm oricare simptom la regiunile obscure ale unei eredităţi nesigure sau la influenţe de mediu în general recunoscute ca necorespunzătoare, pe care copilul le acceptă totuşi după bunul său plac, le asimilează şi reacţionează la ele. Psihologia individuală este psihologia deprinderii (Psychologie des Gebrauches) şi pune accentul pe asimilarea şi utilizarea creatoare a tuturor acestor influenţe. Cine ia drept identice problemele diferite ale vieţii, nesesizând specificul fiecărui caz în parte, este uşor ademenit să creadă în cauze eficiente, în impulsii şi instincte ca timonieri demonici ai destinului. Cine nu sesizează că pentru fiecare generaţie răsar mereu noi probleme, care nu au existat niciodată până atunci, acela se poate gândi la acţiunea unui inconştient ereditar. Psihologia individuală cunoaşte prea bine sondările şi căutările, performanţele artificiale ale spiritului omenesc în rezolvarea problemelor sale, fie ele corecte sau incorecte. Tocmai activitatea individului uman, rezultată din stilul său de viaţă, condiţionează o rezolvare individuală a problemelor sale. Teoria tipurilor pierde mult din valoarea sa atunci când cunoaştem sărăcia limbajului omenesc. Cât de diverse sunt relaţiile pe care le desemnăm prin termenul „iubire”! Sunt vreodată la fel doi oameni cufundaţi în sinea lor? Este de conceput ca viaţa a doi gemeni identici – care, în treacăt fie spus, adesea aspiră ca în dorinţele şi strădaniile lor să fie identici – să se poată desfăşura în această lume schimbătoare într-un mod realmente uniform? Ne putem servi de tipuri, ba chiar trebuie să ne servim de ele, aşa cum facem cu probabilitatea, dar fără a uita, fie şi în caz de similitudini, ce varietate demonstrează totuşi individul în unicitatea sa.</p>
               <p rend="justify">Din această perspectivă, ne putem servi de probabilitate spre a ne lumina câmpul vizual în care sperăm să descoperim unicitatea, dar trebuie să renunţăm la acest auxiliar de îndată ce ne întâmpină contradicţii.</p>
               <p rend="justify">Căutând rădăcinile sentimentului de comuniune socială, în cazul în care presupunem posibilitatea unei dezvoltări a acestuia la om, o descoperim imediat pe mamă, ca ghid primordial şi de cea mai mare importanţă. Natura i-a impus acest rol. Relaţia ei cu copilul este una de strânsă cooperare (comunitate de viaţă şi de muncă), profitabilă pentru ambele părţi şi nu, aşa cum cred unii, o exploatare unilaterală şi sadică a mamei de către copil. Tatăl, ceilalţi copii, rudele şi vecinii trebuie să favorizeze această operă de cooperare, antrenându-l pe copil să devină un părtaş la colaborare egal în drepturi şi nu un mizantrop. Cu cât copilul va fi mai impresionat de onestitatea şi colaborarea celorlalţi, cu atât el va fi mai înclinat la viaţa în comun şi la colaborarea spontană. El va pune în serviciul cooperării tot ceea ce posedă.</p>
               <p rend="justify">Acolo unde, însă, mama revarsă o afecţiune cu totul exagerată şi face pentru copil de prisos colaborarea în ţinută, gândire şi acţiune, probabil şi în vorbire, copilul va fi mai degrabă înclinai să se dezvolte în mod parazitar (exploatator) şi să aştepte totul tic la ceilalţi. El se va situa mereu în centrul atenţiei şi se va strădui să-i pună pe toţi ceilalţi în serviciul său. El va desfăşura tendinţe egoiste şi va considera că este dreptul său să-i subjuge pe ceilalţi, să fie răsfăţat în permanenţă de ei, să primească şi nu să dea. Un an sau doi de asemenea antrenament ajung pentru a se termina cu dezvoltarea sentimentului de comuniune socială şi a năzuinţei spre colaborare.</p>
               <p rend="justify">Sprijinindu-se uneori pe alţii, altădată încercând să-i subjuge, foarte curând răsfăţaţii se vor izbi de rezistenţa de nebiruit a unei lumi care râvneşte după solidaritate şi colaborare. Deposedaţi de iluziile lor, ei îi vor învinovăţi pe ceilalţi şi vor vedea peste tot în viaţă numai principiul duşmăniei (das feindliche Prinzip). Întrebările lor sunt pesimiste: „Ce sens are viaţa?”„, De ce trebuie să-mi iubesc aproapele?” Dacă aderă la cerinţele legitime ale unei idei comunitare active, o fac numai pentru că se tem de pedeapsă. Puşi în faţa problemelor colectivităţii, muncii, iubirii, ei nu găsesc calea interesului social, suferă un şoc, resimt efectele acestuia atât pe plan somatic cât şi pe plan psihic şi bat în retragere din faţa a ceea ce ei consideră a fi înfrângerea lor. Rămân însă mereu la atitudinea dobândită în copilărie, conform căreia a fost nedrept ce li s-a întâmplat.</p>
               <p rend="justify">Putem acum înţelege că toate trăsăturile de caracter nu numai că nu sunt înnăscute, ci exprimă în primul rând relaţii în întregime subordonate stilului de viaţă. Ele sunt coprodusul actului creator al copilului. Copilul răsfăţat, axat pe iubirea de sine, va dezvolta trăsături ca egoismul, invidia, gelozia şi va demonstra, ca şi cum ar trăi într-o ţară străină, hipersensibilitate, neastâmpăr, lipsă de tenacitate, înclinaţie spre erupţii emoţionale şi spre lăcomie, înclinaţia spre o viaţă retrasă şi precauţia excesivă sunt la răsfăţaţi manifestări obişnuite.</p>
               <p rend="justify">Alura – ca să vorbim plastic – unei persoane răsfăţate, când ea se află în situaţii favorabile, nu este uşor de recunoscut. Lucrul acesta este mult mai uşor de făcut când individul se află într-o situaţie nefavorabilă şi când sentimentul său de comuniune socială este pus la încercare. În acest caz îl vedem într-o atitudine şovăitoare sau oprit la o mare distanţă de problema sa. Individul explică această distanţare prin motive fictive, care arată că nu avem aici de-a face cu prudenţa înţeleptului. Adesea el îşi schimbă anturajul, prietenii, partenera erotică, profesiunea, fără a ajunge la un final prielnic. Uneori asemenea oameni se lansează furtunos într-o afacere, cu atâta grabă încât un fin observator va vedea numaidecât cât de puţină încredere în sine este la mijloc şi că în curând zelul va ceda. Alţi răsfăţaţi devin nişte excentrici, le-ar plăcea mai mult să se retragă într-un pustiu, spre a evita orice problemă. Sau rezolvă o problemă doar parţial, restrângându-şi radical sfera de acţiune, corespunzător cu complexul lor de inferioritate. Dacă se decid asupra unui anumit fond de activitate, care desigur nu este de numit „curaj”, ei se abat cu uşurinţă, în caz de situaţie neconfortabilă, în domeniul a ceea ce este inutil din punct de vedere social, ba chiar este dăunător, devenind criminali, sinucigaşi, alcoolici sau perverşi.</p>
               <p rend="justify">Nu este pentru oricine uşor să se identifice cu viaţa unei persoane peste măsură de răsfăţate, adică să o înţeleagă în întregime. Trebuie, întocmai ca un bun actor, să pătrunzi în miezul rolului şi să înţelegi întregul mod de viaţă, cum individul se situează în centrul atenţiei, cum vânează fiecare situaţie în care să-i poată strivi pe ceilalţi, în care nu este niciodată colaborator, în care aşteaptă să i se dea totul, fără ca el să dea nimic. Trebuie recunoscut cum aceşti indivizi încearcă să exploateze pentru ei înşişi colaborarea cu alţii, prietenia, munca şi dragostea, cum ei nu manifestă interes decât pentru propria bunăstare, pentru propria fudulie şi cum nu se gândesc decât la facilitarea sarcinilor lor, în detrimentul altora, spre a înţelege că nu raţiunea este aceea care îi conduce.</p>
               <p rend="justify">Copilul sănătos pe plan psihic dă dovadă de curaj, de o inteligenţă general valabilă şi de capacitate de adaptare activă. Copilul răsfăţat nu are nimic din toate acestea sau prea puţin, în schimb are laşitate şi vicleşuguri. El se mişcă pe o potecă extraordinar de îngustă, aşa încât pare a cădea mereu în aceleaşi greşeli. Un copil tiranic apare întotdeauna tiranic. Un hoţ de buzunare rămâne mereu la îndeletnicirea lui. Bolnavul de nevroză anxioasă abordează toate problemele vieţii cu anxietate.</p>
               <p rend="justify">Toxicomanul rămâne la drogul său. Perversul sexual nu arată nici o înclinaţie de a se îndepărta de perversiunea sa. În excluderea celorlalte activităţi de pe strâmta potecă în care se scurge viaţa lor se arată clar laşitatea lor în faţa vieţii, lipsa lor de încredere în sine, complexul de inferioritate, tendinţa de retragere (Ausschaltungstendenz).</p>
               <p rend="justify">Lumea visată a persoanelor răsfăţate, perspectiva lor, opinia şi concepţia lor despre viaţă se deosebesc de lumea reală. Adaptarea lor la evoluţia umanităţii este mai mult sau mai puţin sugrumată şi aceasta îi pune în permanent conflict cu viaţa, făcându-i să sufere pe ceilalţi prin rezultatele dăunătoare ale acestui conflict. În copilărie îi găsim printre copiii hiperactivi sau pasivi, iar mai târziu printre criminali, sinucigaşi, nevrotici şi toxicomani, întotdeauna diferiţi unii de alţii. De cele mai multe ori nemulţumiţi, privesc cu o pizmă devoratoare succesele celorlalţi, fără a se reculege. Bântuiţi mereu de teama de a se descoperi lipsa lor de valoare, îi vedem de cele mai multe ori retrăgându-se din faţa problemelor vieţii, retragere pentru care niciodată nu le lipsesc pretextele.</p>
               <p rend="justify">Nu trebuie să trecem cu vederea faptul că unii dintre ei obţin, prin eforturi, succese în viaţă. Sunt cei care s-au autodepăşit, învăţând din greşelile lor.</p>
               <p rend="justify">Vindecarea şi transformarea unor asemenea persoane se poate face numai pe cale spirituală (auf dem Wege des Geistes), prin convingerea treptată că ei au greşit în structurarea stilului de viaţă. Mai importantă ar fi profilaxia. Familia, îndeosebi mama, ar fi necesar să înţeleagă că dragostea ei pentru copil nu trebuie dusă până la răsfăţ. Mai multe ar fi de aşteptat de la un corp didactic care a învăţat să recunoască aceste greşeli şi să le corecteze. Ar deveni mai clar decât până în prezent faptul că nu există rău mai mare decât răsfăţarea copiilor, cu consecinţele care decurg de aici.</p>
               <p rend="justify">NOTE</p>
               <p rend="justify">1  „Est ist eine harţe Nuss mit psychologischen Formeln”, în textul original. (Nota trad.)</p>
               <p rend="justify">2  „Besitzpsychologen”, în textul original. (Nota trad.)</p>
            </div>
            <div type="div2">
               <head>10. Ce este de fapt o nevroză?</head>
               <p rend="justify">Acela care ani îndelungaţi s-a ocupat de această problemă va înţelege că trebuie dat un răspuns clar şi cinstit la întrebarea: Ce este în realitate nevroza? 1 Dacă parcurgem literatura, spre a obţine lămuriri, ne găsim într-o asemenea încâlceală de definiţii încât numai cu greu s-ar putea ajunge la o concepţie unitară.</p>
               <p rend="justify">Ca întotdeauna când o problemă este neclară, există o mulţime de explicaţii şi aprige controverse. Aşa şi în ceea ce priveşte problema noastră. Nevroza este iritabilitate, slăbiciune iritabilă, boală a glandelor endocrine, consecinţă a unor infecţii dentare sau nazale, maladie genitală, astenie a sistemului nervos, consecinţă a unei diateze hormonale sau renale, a unui traumatism al naşterii, a conflictului cu lumea exterioară, cu religia, cu etica, conflict între maleficul inconştient şi conştiinţa înclinată spre compromis, refulare a impulsiilor sexuale, sadice, criminale, consecinţă a larmei şi pericolelor marilor oraşe, consecinţă a unei educaţii feminine sau, dimpotrivă, a unei educaţii cazone, în special a educaţiei în familie, consecinţă a anumitor reflexe condiţionate ş.a.m.d.</p>
               <p rend="justify">Multe dintre aceste concepţii sunt judicioase şi pot fi utilizate în explicarea unor manifestări parţiale, mai mult sau mai puţin importante, ale nevrozei. Cele mai multe dintre ele se găsesc însă adesea la persoane care nu suferă de nevroză. Ele nu contribuie câtuşi de puţin la clarificarea întrebării „ce este de fapt o nevroză?” Extraordinara frecvenţă a acestei maladii, efectele ei sociale deosebit de grave, faptul că doar o mică parte dintre nevrotici va fi supusă unui tratament, pe când alţii îşi duc cu ei suferinţa, de-a lungul întregii vieţi, ca pe o inimaginabilă tortură, la aceasta adăugându-se marele interes al lumii profanilor pentru această problemă, iată motive care justifică o examinare ştiinţifică la rece, de mare competenţă. Se va vedea acum şi cât de necesară este ştiinţa medicală pentru înţelegerea şi tratamentul acestei maladii. Nu trebuie neglijat nici punctul de vedere potrivit căruia o profilaxie a nevrozei este posibilă şi necesară, dar la aceasta ne vom putea aştepta numai dacă cunoaştem mai clar stricăciunile care stau la baza bolii. Măsurile de profilaxie şi cunoaşterea măruntei simptomatologii incipiente ţin de ştiinţa medicală. Este însă indispensabil ajutorul din partea familiei, a institutorului, educatorului şi altor persoane auxiliare. Aceasta îndreptăţeşte o largă propagare a cunoştinţelor asupra naturii şi genezei nevrozei.</p>
               <p rend="justify">Trebuie să facem să dispară definiţiile arbitrare, existente de când lumea, ca de exemplu aceea care spune că nevroza este un conflict între conştient şi inconştient. Este greu de discutat asupra acestui lucru, căci, în definitiv, autorii care susţin această concepţie ar trebui să înţeleagă că, în general, nimic nu are loc fără conflict, aşa încât prin aceasta nu se spune nimic întru elucidarea naturii nevrozei, ca şi atunci când un oarecine vrea să ne facă să credem într-o concepţie ştiinţifică orgolioasă, potrivit căreia nevroza este de depistat în schimbările organice, în chimisme. În acest sens, cu greu s-ar putea aduce vreo contribuţie, dat fiind faptul că despre chimisme nu se poate spune nimic. Nici celelalte definiţii curente nu spun nimic nou. Ceea ce se înţelege prin termenul nevrozitate2 este iritabilitatea, suspiciunea, timiditatea etc., pe scurt orice manifestări care dau la iveală trăsături de caracter negative care se potrivesc cu viaţa şi care par grevate de afecte. Toţi autorii admit că nevrozitatea sa află în raport cu o viaţă afectivă intensificată. Când, cu mulţi ani în urmă, m-am apucat să descriu ceea ce înţelegem noi prin caracter nevrotic (nervöser Charakter), am scos în evidenţă hipersensibilitatea nevroticului. Această trăsătură de caracter se găseşte, desigur, la orice nevrotic, deşi uneori ea nu poate fi prea uşor descoperită, fiind voalată, dar dacă privim mai îndeaproape putem vedea că avem totuşi de-a face cu oameni de o mare sensibilitate. Acela care se simte acasă pe această biată scoarţă terestră şi care este pătruns de ideea că nu-i aparţin numai plăcerile vieţii, ci şi neplăcerile ei, fiind convins că trebuie să-şi aducă propria-i contribuţie la viaţa în comun, acela nu va manifesta hipersensibilitate.</p>
               <p rend="justify">Hipersensibilitatea este expresia sentimentului de inferioritate. De aici rezultă uşor alte trăsături de caracter ale nevroticului, cum ar fi impacienţa, care de asemenea nu apare la acela care se simte în siguranţă, care are încredere în sine şi care se dezvoltă în lupta cu problemele vieţii.</p>
               <p rend="justify">Dacă luăm în considerare aceste două trăsături de caracter, vom înţelege că sunt oameni care trăiesc în condiţiile unei afectivităţi exacerbate (in gesteigerten Affekten). Dacă adăugăm că acest sentiment de insecuritate tinde din toate puterile către o stare de tihnă, către securitate, putem înţelege de ce este aţâţată de aspiraţia nevroticului la superioritate, la desăvârşire şi de ce această trăsătură, care tinde la situarea pe culmi, se dezvăluie sub forma ambiţiei, care nu ţine seama decât de propria persoană. Lucrul acesta este de înţeles la un om care se găseşte la ananghie. Uneori această strădanie de a ajunge pe culmi ia forma lăcomiei, a avariţiei, pizmei, geloziei, care vor fi respinse din capul locului de colectivitate; avem de-a face în aceste cazuri cu oameni care tind să facă faţă dificultăţilor de pe poziţii de forţă, deoarece nu au încredere într-o rezolvare simplă. Aşa se explică faptul că sentimentul de inferioritate intens merge mână în mână cu o dezvoltare deficitară a curajului, în locul căruia ei fac o mulţime de încercări viclene de a o scoate la capăt cu problema vieţii, de a-şi face viaţa uşoară, aruncând povara pe umerii altora; aceasta se leagă cu lipsa de interes pentru ceilalţi.</p>
               <p rend="justify">Suntem departe de a critica sau de a condamna pe numeroşii indivizi care demonstrează, într-o măsură mai mică sau mai mare, această conduită, deoarece ştim că până şi cele mai grave erori se comit fără o responsabilitate conştientă, respectivii devenind jucăria atitudinii lor nefaste în faţa vieţii. Aceşti oameni au în faţa ochilor un ţel care îi pune în contradicţie cu raţiunea. Asupra naturii nevrozitaţii, asupra instituirii şi structurii ei n-am spus încă nimic cu aceasta. Am făcut doar un pas mai departe şi, prin prisma lipsei de curaj a nevroticului, putem stabili atitudinea sa şovăitoare în faţa problemelor vieţii, precum şi slaba sa eficienţă. Este sigur că putem urmări până în copilărie această slabă capacitate de a acţiona. Pe noi, care profesăm psihologia individuală, faptul acesta nu ne surprinde, deoarece forma vieţii (Lebensform) se dezvoltă în prima copilărie şi rămâne neschimbată, iar o schimbare este posibilă numai dacă persoana respectivă îşi dă seama de cursul greşit al dezvoltării şi are capacitatea de a se reataşa la colectivitate, în scopul prosperităţii întregii umanităţi.</p>
               <p rend="justify">Dacă un copil desfăşoară o activitate intensă în sensul rău al cuvântului, atunci putem presupune că acel copil, dacă trăieşte mai târziu un eşec, nu va deveni nevrotic, ci va manifesta eşecul sub altă formă: crimă, sinucidere, alcoolism. El se va putea prezenta ca şcolar greu educabil de cea mai rea speţă, dar nu va manifesta trăsăturile unui nevrotic. Apropiindu-ne de soluţia problemei, putem afirma că raza de acţiune a unui asemenea om nu e prea mare. În comparaţie cu aceea a omului normal, nevroticul are o rază de acţiune mică. Importantă este problema provenienţei activităţii sporite. Dacă ajungem la concluzia că este posibil să extindem şi să restrângem raza de acţiune a unui copil, dacă înţelegem că o educaţie eronată reduce până la minimum raza de acţiune a copilului, vom înţelege şi faptul că pe noi nu ne interesează problema eredităţii, ci că fenomenele pe care le vedem sunt produsul capacităţii creatoare a copilului. Corporalitatea (Körperlichkeit) şi influenţa lumii exterioare sunt materialul de construcţie pe care copilul îl utilizează la zidirea personalităţii sale. Ceea ce noi observăm ca simptoame ale nevrozităţii, pe care le clasificăm în şocuri somatice ale anumitor organe (körperliche Erschütterungen) şi în şocuri psihice (seelische Erschütterungen) – manifestări de anxietate, idei obsedante, depresii, sau cele care par să aibă o semnificaţie specială, ca durerile de cap nervoase, roşirea compulsiva, spălatul compulsiv şi alte manifestări similare – toate sunt simptome de durată (Dauersymptome). Ele persistă multă vreme, iar dacă nu ne angajăm în obscuritatea concepţiilor fanteziste care admit că ele s-au dezvoltat fără sens, dacă vom căuta conexiunea, vom descoperi că respectivul copil s-a găsit în faţa unei probleme care i-a depăşit puterile şi pe care a lăsat-o nerezolvată. Prin aceasta pare stabilită şi explicată constanţa simptoamelor nevrotice.</p>
               <p rend="justify">Erupţia simptoamelor nevrotice (Ausbruch der nervösen Symptome) are loc ca urmare a unei anumite probleme. Noi am făcut cercetări extinse spre a vedea în ce constă dificultatea rezolvării unei probleme, iar psihologia individuală a luminat temeinic întregul domeniu, stabilind că oamenii se găsesc mereu în faţa unor probleme, a căror rezolvare necesită o pregătire socială (eine soziale Vorbereitung). Această pregătire copilul trebuie să o dobândească în prima copilărie, deoarece fără ea nu este posibilă o dezvoltare normală.</p>
               <p rend="justify">O  asemenea problemă intervine întotdeauna în mod zguduitor, aşa încât putem vorbi de efecte de şoc (Schockwirkungen). Problemele pot fi diferite. De exemplu, o problemă de societate, o prietenie care a dus la decepţie. Cine nu a trăit o asemenea situaţie şi cine nu a fost zguduit de un asemenea deznodământ? Şocul psihic nu este totuşi întotdeauna semn de nevrozitate. El este semn de nevrozitate şi devine nevroză numai dacă durează, dacă devine o stare permanentă, dacă persoana respectivă întoarce cu neîncredere spatele oricărui Tu, dacă demonstrează limpede că prin timiditate, emotivitate, simptoame somatice, palpitaţii, transpiraţie, tulburări gastrointestinale, trebuinţa imperioasă de a urina el se împiedică întotdeauna de a se apropia de alţi omeni, o stare despre care în psihologia individuală se spune clar că acest om nu şi-a dezvoltat suficient sentimentul contactului cu ceilalţi, aşa încât decepţia sa l-a dus la izolare. Acum am sesizat mai îndeaproape problema şi ne putem face o idee despre ceea ce este nevrozitatea. Dacă, de exemplu, cineva pierde bani într-o afacere şi este zguduit sufleteşte de acest necaz nu avem aici, totuşi, nevrozitate. Va fi un fenomen nevrotic numai în cazul în care respectivul rămâne în stare de şoc, fiind mereu zguduit sufleteşte de ceea ce i s-a întâmplat şi nimic altceva. Faptul se explică numai dacă înţelegem că acest om nu a dispus de un grad suficient de colaborare, că el nu înainta decât dacă toate îi mergeau în plin. Acelaşi lucru este valabil şi în problema iubirii (Liebesfrage). Este cert că rezolvarea problemei iubirii nu este un fleac. Ea necesită o anumită experienţă, comprehesiune, un anumit spirit de răspundere. Dacă, în legătură cu această problemă, cineva este adus într-o stare de tulburare şi iritare şi dacă, o dată respins, el nu se mai redresează, cultivând toate acele emoţii care îi asigură retragerea şi făcându-şi o concepţie de viaţă care îl menţine pe această poziţie, abia atunci avem de-a face cu nevrozitatea. Oricine a trăit în raza unui bombardament de artilerie a trăit o stare de şoc, dar această stare de şoc durează numai dacă individul nu este pregătit pentru problemele vieţii, caz în care el rămâne ca ţintuit. Această stare de ţintuire (Steckenbleiben) am fundamenta-o arătând că este vorba de oameni care nu sunt pregătiţi în mod adecvat pentru rezolvarea tuturor problemelor, că ei nu au colaborat în mod corespunzător în copilărie, dar la aceasta trebuie să adăugăm că este totuşi vorba de o suferinţă aşa cum o putem observa în nevroze şi nu de o stare confortabilă. Dacă i-aş trasa cuiva sarcina să-şi provoace dureri de cap ca acelea care apar în faţa unei probleme pentru a cărei rezolvare nu eşti pregătit, el nu ar fi capabil să facă lucrul acesta. De aceea, a limine 3, să terminăm cu toate acele controverse, cu toate acele concepţii eronate potrivit cărora bolnavul este acela care îşi produce suferinţa, că el vrea să fie bolnav4. Fără îndoială că respectivul suferă, dar el preferă această suferinţă aceleia încă şi mai mari provocate de dezvăluirea lipsei de valoare a soluţiei alese. El îşi asumă mai cu plăcere toate suferinţele, decât descoperirea lipsei sale de valoare.</p>
               <p rend="justify">Atât nevroticul cât şi nonnevroticul vor opune o rezistenţă stabilirii lipsei lor de valoare, dar rezistenţa opusă de nevrotic va fi mult mai mare. Dacă evocăm hipersensibilitatea, impacienţa, ebuliţia afectivă, ambiţia personală, vom putea înţelege că un asemenea om nu va cuteza să avanseze atâta timp cât se crede în pericol că îi va fi dată de gol lipsa de valoare (seine Wertlosigkeit). Ce dispoziţie afectivă succede acestor şocuri? El nu a produs-o, nu a dorit-o, dar ea se prezintă ca efect al zguduirii psihice, ca efect al sentimentului înfrângerii, ca efect al fricii că lipsa sa de valoare poate fi descoperită. Nu are de fapt nici un chef să combată acea dispoziţie afectivă şi nici nu prea înţelege cum s-ar putea elibera de ea. Ar dori să o îndepărteze şi va insista asupra acestui lucru, spunând că ar vrea să se vindece, că ar vrea să scape de simptoame. De aceea se şi duce la medic. Dar ceea ce el nu ştie este că, mai presus de toate, se teme să nu fie demascat drept un ins lipsit de valoare, că s-ar putea ca obscurul secret al lipsei lui de valoare să-i fie dat pe faţă. Vedem acum ce este, în fond, nevroza: o încercare de a evita un rău mai mare, o încercare de a menţine cu orice preţ aparenţa valorii, dar în acelaşi timp dorinţa de a atinge acest scop fără a plăti vreun preţ. Lucrul acesta este, din păcate, imposibil. Posibil este doar să-i facem rost respectivului de o mai bună pregătire pentru viaţă, de a-i face mai bine patul, de a-l încuraja, ceea ce nu poate fi realizat cu biciul, cu pedeapsa, cu duritate, cu constrângere. Se ştie cât de mulţi oameni, în cazul în care dispun de o anumită activitate, sunt mai degrabă capabili să se sinucidă decât să rezolve nişte probleme. Lucrul acesta este clar. De aceea nu ne putem aştepta la nimic de la constrângere, ci este necesară o pregătire sistematică, până când persoana respectivă se simte sigură de ea, aşa încât să poată păşi la rezolvarea problemei. Altfel este un om care crede că stă pe marginea abisului şi care se teme, dacă este mânat de la spate, că va cădea în abis, cu alte cuvinte că cineva îi va demasca lipsa de valoare.</p>
               <p rend="justify">Un avocat, în vârstă de 35 de ani, se plângea de nervozitate, de dureri permanente în zona occipitală, de tot felul de indispoziţii în zona gastrică, de senzaţia de stupiditate, de o slăbiciune generală şi de oboseală. Toate acestea îl nelinişteau nespus. Adesea îi era teamă să nu-şi piardă cunoştinţa când trebuia să vorbească cu oameni pe care nu-i cunoştea. Acasă, în familia părinţilor săi, se simţea mai bine, deşi nici acolo atmosfera nu-i priia. Era convins că nereuşita sa profesională se datora acestor simptoame.</p>
               <p rend="justify">Examenul clinic a dat un rezultat negativ, în afară de o scolioză de care se poate ţine seama în explicarea durerilor occipitale şi de o pierdere a tonusului muscular, ca urmare a depresiei, ceea ce ar explica durerile paravertebrale. Oboseala poate fi atribuită, fără îndoială, stării sale de agitaţie, dar ar putea fi interpretată, ca şi senzaţia sa de gol în cap, ca o manifestare parţială a depresiei. Indispoziţiile din zona gastrică sunt mai greu de interpretat pe fondul unui diagnostic general, cum facem noi aici, dar ar putea fi înţelese ca o consecinţă a iritaţiei nervoase produse de scolioză, dar şi ca expresia predilecţiei unui organ inferior de a răspunde la o iritaţie psihică. În favoarea ultimei explicaţii pledează frecvenţa tulburărilor gastrice în copilărie şi plângerile similare ale tatălui, de asemenea fără diagnostic organic. Pacientul mai relatează că enervările sale se însoţesc de o scădere a poftei de mâncare, iar uneori şi de vărsături.</p>
               <p rend="justify">O  plângere care poate fi considerată insignifiantă ne permite să cunoaştem ceva mai îndeaproape stilul de viaţă al pacientului. Agitaţia sa ne arată clar că el nu a renunţat cu totul la lupta pentru „succesul său”.</p>
               <p rend="justify">Pentru aceeaşi concluzie, deşi într-o măsură mai mică, pledează comunicarea sa că nici măcar acasă nu se simte în largul său. Într-o mai mică măsură, deoarece teama sa de a întâlni necunoscuţi, deci de a ieşi în lume, nu-l părăseşte nici acasă. Teama de a-şi pierde cunoştinţa ne permite însă să aruncăm o privire în atelierul nevrozei sale: el ne comunică, fără a lua aminte la ce spune, cum îşi alimentează artificial enervarea atunci când are a se întâlni cu necunoscuţi, prin ideea preconcepută că şi-ar putea pierde cunoştinţa. Sunt de semnalat două motive pentru care pacientul nu ştie de ce el, ca şi cum ar face-o cu intenţie, îşi alimentează artificial enervarea, până la confuzie. Unul dintre motive este absolut vizibil, deşi în general nu este înţeles: pacientul priveşte oarecum cu coada ochiului la simptoamele sale şi nu la legătura cu modul în care se prezintă (mit seiner Gangart). Celălalt motiv este că neînduplecata retragere, acea „avansare înapoi” („Avancerückwärts”), pe care de mult am descris-o ca pe cel mai important simptom nevrotic5, în cazul nostru, legat cu slabe încercări de a se pune pe picioare, nu trebuie să fie întreruptă. Surescitarea trăită de pacient (şi care, desigur, trebuie demonstrată, căci până în prezent ea nu a fost ghicită decât cu ajutorul unui diagnostic general, cu ajutorul experienţei psihologiei individuale şi prin intuiţie medico-psihologică) atunci când are de-a face cu cele trei probleme ale vieţii – societatea, profesiunea, iubirea – pentru care în mod vădit el nu este pregătit, cuprind în realitate nu numai corpul, unde provoacă modificări funcţionale, ci şi psihicul (Psyche). Ca urmare a deficitarei pregătiri a personalităţii respective au loc tulburări funcţionale în corp şi în suflet. Pacientul, probabil timorat de micile eşecuri anterioare, dă înapoi înspăimântat din faţa factorului „exogen”, se simte mereu ameninţat de o înfrângere, cu atât mai mult cu cât el, copil răsfăţat (vom aduce mai încolo o nouă dovadă în acest sens), va găsi că ţelul său de superioritate personală, lipsit de interes pentru ceilalţi, este din ce în ce mai inaccesibil. În această stare emotivă exacerbată, generată întotdeauna de teama de o înfrângere definitivă, deşi teama în sensul obişnuit al cuvântului nu se manifestă întotdeauna clar, apar acele simptoame pe care le găsim în nevroză şi psihoză, având la bază o constituţie somatică de cele mai multe ori ereditară şi o constituţie psihică întotdeauna dobândită, care se amestecă şi se influenţează reciproc.</p>
               <p rend="justify">Este aceasta, însă, nevroza?</p>
               <p rend="justify">Psihologia individuală a făcut realmente mult spre a clarifica faptul că pentru a rezolva problemele vieţii poţi fi pregătit rău sau bine şi că între aceste extreme sunt de găsit mii de variante. După cum a acţionat spre a face înţeles faptul că sentimentul incapacităţii de rezolvare a acestor probleme face corpul şi sufletul să vibreze în mii de feluri în faţa factorului exogen. Psihologia individuală a demonstrat, de asemenea, că pregătirea deficitară îşi are originea în prima copilărie şi că nu poate fi ameliorată nici prin trăirea existenţială (durch Erlebnisse), nici prin emoţii, ci prin cunoaştere (durch Erkenntnisse). Şi tot ea a descoperit sentimentul de comuniune socială, ca factor integrator în stilul de viaţă, care trebuie să fie prezent în mod decisiv în rezolvarea tuturor problemelor vieţii. Manifestările somatice şi psihice, care însoţesc sentimentul ratării (Gefühl des Versagens) şi care îl concretizează, l-am descris drept complex al inferiorităţii. Desigur, efectele de şoc în cazul complexului de inferioritate sunt mai mari la indivizii mai slab pregătiţi decât la cei bine pregătiţi, la oamenii descurajaţi, care caută în permanenţă ajutor din afară, decât la cei mai curajoşi. Fiecare trăieşte conflicte care îl zguduie mai mult sau mai puţin şi pe care le resimte pe plan sufletesc. Corporalitatea noastră, ca şi condiţiile sociale exterioare nu-l scutesc pe nimeni de sentimentul de inferioritate faţă de lumea exterioară. Inferiorităţile organice ereditare sunt mult prea frecvente pentru ca ele să nu fie afectate de durele cerinţe ale vieţii. Factorii de mediu care îl influenţează pe copil nu sunt de aşa natură încât să-i înlesnească acestuia structurarea unui stil de viaţă „just”. Răsfăţul, presupusa sau reala neglijare, dar în special răsfăţul, îl împing pe copil prea adesea să se opună sentimentului de comuniune socială. Se adaugă faptul că copilul îşi găseşte legea sa de mişcare de cele mai multe ori fără o îndrumare corectă, potrivit legii înşelătoare a încercării şi erorii6, după propriul său bun-plac îngrădit de limitele umane, dar tinzând întotdeauna spre un ţel de superioritate, într-una din nenumăratele variante posibile.</p>
               <p rend="justify">Puterea creatoare a copilului foloseşte, „utilizează” toate impresiile şi senzaţiile ca impuls spre a-şi dezvolta atitudinea definitivă, legea sa de mişcare individuală. Acest fapt, pus în evidenţă de psihologia individuală, a fost mai târziu denumit „atitudine” („Einstellung”) sau „configuraţie” („Gestalt”), fără a se lua în considerare individul ca totalitate sau legătura sa cu cele trei mari probleme ale vieţii şi, de asemenea, fără a se recunoaşte contribuţia psihologiei individuale la aceasta7. Dar este, oare, „nevroză” conflictul unui copil „rău”, al unui sinucigaş, al unui criminal, al unui ultrareacţionar, al unui militant ultraradical până la absurd, al unuia care vegetează în indiferenţă, al unui chefliu tulburat în confortul său de spectacolul mizeriei din jur, chiar dacă privim acest conflict în toate consecinţele sale somatice şi psihice? Toţi aceştia lezează, prin legea lor de mişcare eronată şi rigidă, „adevărul” scos în evidenţă de psihologia individuală, punându-se în contradicţie cu ceea ce este „just” sub specie aeternitatis, cu cerinţele inexorabile ale unei colectivităţi ideale. Desigur că ei resimt numeroasele consecinţe, somatice şi psihice, în nenumărate variante, ale acestui conflict. Dar aceasta este nevroză? Dacă cerinţele inexorabile ale colectivităţii ideale nu ar exista, dacă fiecare ar putea să-şi satisfacă în viaţă legea sa de mişcare eronată (mai fantezist, am putea spune: impulsurile sale, reflexele sale condiţionate), atunci nu ar exista conflict. Nimeni nu poate institui o asemenea cerinţă absurdă. Ea nu se manifestă decât timid, când nu se ţine seama de legătura dintre individ şi societate sau când se încearcă izolarea lor. Fiecare se înclină, mai mult sau mai puţin ascultător, în faţa legii de fier a colectivităţii ideale. Numai copilul peste măsură de răsfăţat va aştepta şi va jindui „res mihi subigere conor”8, cum spune Horaţiu, mustrător. În traducere liberă: să mă folosesc de contribuţiile societăţii, fără a contribui cu nimic eu însumi. „De ce sămi iubesc aproapele?” este o întrebare care îşi are originea în legătura indisolubilă dintre oameni şi în idealul de societate care ne orientează în mod inexorabil9. Numai acela care poartă în sine şi în legea sa de mişcare o parte destul de mare a acestui ţel social, trăindu-l ca pe propria-i respiraţie, va fi în stare să rezolve în sensul binelui social conflictele în care el este implicat.</p>
               <p rend="justify">Nevroticul îşi trăieşte ca oricare altul propriile-i conflicte, dar încercarea sa de a le rezolva se deosebeşte clar de a tuturor celorlalţi.</p>
               <p rend="justify">Vom găsi mereu mii de variante de nevroze parţiale şi de forme mixte de nevroză. Încă din copilărie, nevroticul şi-a dat legea sa de mişcare, constând din retragerea din faţa problemelor care, printr-o înfrângere de temut, ar putea să pună în pericol vanitatea, aspiraţia sa la superioritatea personală, strădania de a fi primul, atât de contrară sentimentului de comuniune socială. Deviza sa „Totul sau nimic”, de cele mai multe ori atenuată, hipersensibilitatea caracteristică cuiva care se crede în permanenţă ameninţat de înfrângere, nerăbdarea, emotivitatea exagerată, ca a aceluia care trăieşte într-o ţară străină, lăcomia îl pun în faţa unor conflicte mai frecvente şi mai puternice decât este necesar şi îi facilitează retragerea prescrisă de stilul său de viaţă. Această tactică a retragerii, exersată şi verificată din copilărie, poate stimula cu uşurinţă o „regresiune” la dorinţele infantile. Dar nu de asemenea dorinţe depinde nevroticul, ci de retragerea sa, pe care el bucuros o plăteşte cu orice sacrificiu. Este şi aici vizibilă o confuzie amăgitoare cu „formele de autopuniţiune”. Dar nu autopuniţiunea îl interesează pe nevrotic, ci sentimentul de relaxare (Gefühl der Erleichterung) prin retragere, care îl apără de o prăbuşire a vanităţii, a orgoliului său.</p>
               <p rend="justify">Poate că, în sfârşit, vom înţelege semnificaţia problemei „securităţii” în psihologia individuală. Aceasta poate fi cunoscută numai în ansamblul conexiunilor sale. Nu este un element „secundar”, ci unul principal. Nevroticul se asigură pe sine prin retragerea sa şi îşi „asigură” retragerea printr-o intensificare a manifestărilor de şoc somatice şi psihice, care provin din impactul cu o problemă care ameninţă cu înfrângerea.</p>
               <p rend="justify">Nevroticul preferă suferinţa şi nu prăbuşirea orgoliului său, de a cărui putere numai psihologia individuală are până azi cunoştinţă. Acest orgoliu (Hochgefühl), care în psihoză se manifestă încă şi mai clar, complexul său de superioritate, cum l-am numit eu, este atât de puternic încât până şi nevroticul însuşi nu-l contemplă decât de departe, cu o veneraţie care îi dă fiori şi îşi abate bucuros de la el atenţia atunci când este să-l pună realmente la încercare. Acest complex este acela care îi dă ghes, care îl îmboldeşte înainte. De dragul retragerii, însă, el trebuie să respingă totul, să uite tot ceea ce ar putea să-i stingherească retragerea.</p>
               <p rend="justify">Nu mai lasă loc decât pentru ideile, sentimentele şi actele necesare retragerii.</p>
               <p rend="justify">Nevroticul acordă retragerii întregul său interes. Fiecare pas înainte este privit de el ca o cădere în abis şi este asociat cu toate spaimele posibile. De aceea el aspiră din toate puterile şi cu toate mijloacele să se menţină în umbră. Echiparea trăirilor sale de şoc (Schockerlebnisse), pentru care îşi consumă întregul interes (chiar dacă părăseşte singurul factor important, anume frica de a recunoaşte cât de mult s-a îndepărtat de înaltul său ţel egoist), marea risipă de sentimente mobilizatoare drapate metaforic, ca în vise, pentru a se împotrivi bunului-simţ şi a stărui în propriul său stil de viaţă, îi permit să se fixeze în mecanisme de severitate rutinate, spre a nu fi mânat la înfrângere. Opinia şi judecata celorlalţi, care, la declanşarea nevrozei, fac uz de circumstanţe atenuante, dar care, fără acestea, nu ar recunoaşte aureola tremurătoare a nevroticului, devin cel mai mare pericol. Pe scurt: exploatarea trăirilor de şoc pentru apărarea nimbului său ameninţat – aceasta este nevroza10.</p>
               <p rend="justify">Sau şi mai pe scurt: dispoziţia nevroticului se modelează în expresul „da, însă” („Ja, aber”). În „da” se ascunde recunoaşterea sentimentului de comuniune socială, în „însă” retragerea şi securitatea sa. Pur şi simplu dăunează religiei când aceasta sau lipsa acesteia sunt făcute răspunzătoare de nevroză. Dăunează oricărui partid politic, dacă adeziunea la acesta este recomandată ca vindecătoare de nevroză.</p>
               <p rend="justify">La absolvirea universităţii, pacientul nostru a încercat să găsească de lucru ca auxiliar în cancelaria unui avocat. A rămas acolo doar câteva săptămâni, deoarece ocupaţia i se părea meschină. După ce a trecut prin mai multe cancelarii, fie din acelaşi motiv, fie din altele, s-a decis să se consacre mai degrabă studiilor teoretice. A fost invitat să ţină conferinţe asupra problemelor dreptului, dar el a refuzat, susţinând că nu putea vorbi în faţa unui auditoriu mai numeros. Din acea perioadă – avea pe atunci 32 de ani – datează simptoamele sale. Un prieten, care voia să-l ajute, s-a oferit să prezinte referatul în acelaşi timp cu dânsul. Pacientul nostru a pus condiţia ca el să vorbească primul. A păşit pe estradă tremurând, s-a zăpăcit şi s-a temut să nu-şi piardă cunoştinţa. Nu vedea decât negru în faţa ochilor. La scurt timp după conferinţă au avut loc tulburările sale gastrice şi el şi-a spus că mai degrabă moare decât să mai vorbească vreodată în faţa unui public. De atunci încoace nu a făcut altceva decât să dea lecţii unor copii.</p>
               <p rend="justify">Un medic, pe care l-a consultat, i-a explicat că, pentru a se însănătoşi, ar trebui să se lanseze în relaţii sexuale. Sfat nesăbuit.</p>
               <p rend="justify">Pacientul, care deja se decisese pentru retragere, a reacţionat la acest sfat prin teama de sifilis, prin dileme de ordin etic şi prin teama de a fi înşelat şi învinuit de paternitatea unui copil ilegitim. Părinţii l-au povăţuit să se însoare şi, aparent, au avut succes, făcându-l să se căsătorească cu o fată.</p>
               <p rend="justify">Aceasta a rămas în scurt timp gravidă şi a părăsit căminul conjugal, întorcându-se la părinţii ei pentru că, după cum declarase ea, nu mai putea suporta critica continuă şi umilitoare la care era supusă.</p>
               <p rend="justify">Vedem aşadar cât de orgolios se putea manifesta pacientul nostru la cea mai mică ocazie care i se oferea şi cât de prompt bătea ci în retragere de îndată ce situaţia i se părea nesigură. Nu i-a păsat de soţie şi de copil.</p>
               <p rend="justify">Nu-l preocupa decât faptul de a nu părea inferior, iar această preocupare era mai puternică decât setea sa de succes. Ajuns pe frontul vieţii, el a eşuat, a fost copleşit de valuri de intensă anxietate şi şi-a facilitat şi consolidat retragerea prin invocarea de înspăimântătoare stafii.</p>
               <p rend="justify">Dovezi mai convingătoare? Le vom aduce în două moduri. Vom examina, în primul rând, perioada primei sale copilării, spre a stabili ce l-a îndemnat să adopte stilul de viaţă pe care l-am găsit la el. În al doilea rând, extrăgând din viaţa sa elemente de acelaşi fel. Aş considera, în fiecare caz, drept cele mai convingătoare dovezi ale exactităţii unei constatări de acest fel faptul că elementele noi privind caracteristica unei persoane concordă perfect cu cele deja găsite. Dacă lucrurile nu ar sta astfel, concepţia cercetătorului ar trebui să se modifice în mod corespunzător.</p>
               <p rend="justify">După câte relata pacientul, mama sa era o femeie duioasă, de care el s-a ataşat foarte mult, care l-a răsfăţat în mod excesiv şi care aştepta de la el mari performanţe. Tatăl, mai puţin înclinat spre răsfăţ, ceda în toate situaţiile în care pacientul îşi expunea cu lacrimi în ochi dorinţele. Dintre fraţi, îl prefera pe unul mai mic, care îl idolatriza, îi îndeplinea orice dorinţă, se ţinea pe urmele sale ca un căţeluş şi nu-i ieşea din cuvânt.</p>
               <p rend="justify">Pacientul era speranţa familiei sale şi reuşea să se impună întotdeauna în faţa celorlalţi fraţi. Aşadar, o ambianţă intimă, nespus de caldă şi de lesnicioasă, care l-a făcut inapt pentru confruntarea cu lumea din afară.</p>
               <p rend="justify">Lucrul acesta s-a văzut imediat, din prima zi de şcoală. Era cel mai mic din clasă, ceea ce i-a dat prilejul de a-şi manifesta repulsia faţă de acea poziţie din afara familiei (Aussenposition), schimbând de două ori şcoala. Apoi a învăţat cu o râvnă extraordinară spre a-i depăşi pe ceilalţi şcolari. Lucrul acesta nereuşindu-i, a bătut în retragere, absentând adesea din cauza unor dureri de cap şi de stomac sau întârziind la fel de des de la ore. Dacă nu se număra printre cei mai buni şcolari, el şi părinţii săi atribuiau faptul acesta frecventelor sale absenţe, pe când pacientul susţinea sus şi tare că el ştia mai mult şi că citise mai mult decât oricare alt şcolar.</p>
               <p rend="justify">La cea mai mică plângere a lui, părinţii îl puneau la pat şi se ocupau de dânsul cu grijă. A fost dintotdeauna un copil anxios şi adesea ţipa în somn, în aşa fel încât mama sa se ocupa de dânsul şi noaptea.</p>
               <p rend="justify">Se înţelege că el nu avea nici o idee despre semnificaţia şi corelaţia tuturor acestor manifestări, care erau expresia stilului său de viaţă. De asemenea, nu-şi dădea seama de faptul că dacă citea până noaptea târziu, în pat, era pentru a gusta în ziua următoare privilegiul de a dormi mai mult şi de a scăpa astfel de o parte din munca zilei. Timiditatea sa în faţa fetelor era încă şi mai mare decât aceea faţă de bărbaţi, iar această atitudine a persistat în întreaga sa perioadă de dezvoltare11. Este lesne de înţeles că în orice situaţie de viaţă îi lipsea curajul şi că nu voia cu nici un preţ să-şi pună la bătaie vanitatea. Incertitudinea că ar fi putut face bună impresie asupra fetelor contrasta puternic cu certitudinea că se putea baza pe sacrificarea de la sine a mamei sale. În căsătoria sa a vrut să stabilească aceeaşi relaţie de dominaţie de care se bucura faţă de mamă şi fraţi şi, fireşte, a eşuat în mod inevitabil.</p>
               <p rend="justify">Am putut stabili că în cele mai vechi amintiri din copilărie, desigur adesea extrem de disimulat, este de găsit stilul de viaţă al individului. Cea mai veche amintire a pacientului nostru era următoarea: „A murit un frate mai mic şi tata stătea în faţa casei şi plângea amarnic”. Ne amintim cum pacientul, care trebuia să ţină o conferinţă, a fugit acasă pretinzând că mai degrabă moare.</p>
               <p rend="justify">Felul în care se comportă ca prieten caracterizează foarte bine capacitatea sa de a fi un om sociabil (Fähigkeit zum Gemeinschaftsmenschen). Pacientul pretinde că a avut prieteni doar scurt timp şi că întotdeauna a vrut să-i domine. Nu am putea numi lucrul acesta decât exploatare a prieteniei. Când, în mod amical, i-am atras atenţia asupra acestui lucru el mi-a replicat: „Nu cred că se sacrifică cineva pentru colectivitate, fiecare o face numai pentru sine”. Pregătindu-se pentru retragere, s-a vădit că el voia să scrie un articol sau o carte. Dar când s-a aşezat la masa de scris l-a cuprins o asemenea surescitare încât nici să gândească nu putea. El spune că nu putea adormi dacă nu citea mai întâi ceva. Dar dacă citea, simţea în cap o presiune de aşa natură încât nu putea adormi. Tatăl său a murit nu de mult, exact într-o perioadă în care pacientul se afla în vizită într-un alt oraş. La scurt timp după aceea se punea problema să accepte un post acolo. L-a refuzat, sub pretextul că mai degrabă ar muri decât să fie silit să meargă în acel oraş. Oferindu-i-se un post în oraşul său, l-a refuzat pe motiv că în prima noapte nu ar fi putut dormi şi că a doua zi, din această cauză, ar fi dat greş. Trebuia deci ca mai întâi să se vindece complet. Iată acum un exemplu care ne arată că în visul pacientului regăsim legea sa de mişcare, acel „da, dar” al nevroticului. Putem găsi dinamica unui vis cu ajutorul tehnicii psihologiei individuale. Visul nu ne spune nimic nou, nimic care să nu fi fost recunoscut până acum din observarea atitudinii pacientului. Putem recunoaşte, după mijloacele corect interpretate şi după alegerea conţinutului (Auswahl der Inhalte) visului, modul în care autorul visului, călăuzit de legea sa de mişcare, se străduieşte să-şi promoveze propriul său stil de viaţă, împotriva bunului-simţ, mobilizând artificial sentimente şi emoţii. Şi, de asemenea, găsim adesea dovezi cu privire la felul în care pacientul îşi produce simptoamele, sub presiunea fricii de înfrângere. Iată un alt vis al pacientului nostru: „Trebuia să fac o vizită unor prieteni care locuiau dincolo de pod. Parapetul era proaspăt vopsit. Voiam să privesc la apă şi m-am sprijinit de parapet, care apăsa pe stomacul meu, care a început să mă doară. Mi-am spus: «N-ar trebui să priveşti în apă, s-ar putea să cazi în ea». Totuşi, m-am hazardat din nou, am mers până la parapet, am privit în jos şi deodată m-am tras îndărăt, în timp ce reflectam că ar fi totuşi mai bine să fiu în siguranţă”.</p>
               <p rend="justify">Vizita la prieteni şi parapetul proaspăt vopsit sunt aluzii cu privire la sentimentul de comuniune socială şi la structurarea unui stil de viaţă mai bun. Frica pacientului de a cădea de sus, al său „da, dar” sunt destul e clar reliefate. Tulburările gastrice, ca o consecinţă a fricii, aşa cum le-am descris anterior, sunt totdeauna la dispoziţia sa, ca factor constituţional.</p>
               <p rend="justify">Visul ne demonstrează atitudinea negativă a pacientului faţă de strădaniile de până acum ale mediului şi victoria vechiului stil de viaţă, recurgânduse la o imagine impresionantă a pericolului atunci când securitatea retragerii este pusă sub semnul întrebării.</p>
               <p rend="justify">Nevroza este exploatarea automată a simptoamelor generate de un efect de şoc, simptoame care se sustrag înţelegerii pacientului. Această exploatare îi caracterizează mai ales pe oamenii care se tem peste măsură să nu-şi piardă nimbul şi care încă din copilărie, de cele mai multe ori în calitate de copii răsfăţaţi, au fost ispitiţi s-o apuce pe această cale.</p>
               <p rend="justify">Să mai spunem câteva cuvinte şi despre manifestările somatice, domeniu în care îşi sărbătoreşte triumful fantezia câtorva autori. Lucrurile stau în felul următor: organismul este un tot care are, ca ofrandă şi dar al evoluţiei, tendinţa de echilibru, tendinţă ce se impune pe cât posibil. La menţinerea echilibrului participă modificările ritmului cardiac, amplitudinea respiraţiei, numărul mişcărilor respiratorii, coagulabilitatea sângelui, secreţiile glandelor endocrine; este tot mai clar că, îndeosebi în caz de agitaţie psihică, sunt puse în mişcare sistemul vegetativ şi sistemul endocrin, determinându-se creşterea sau modificarea secreţiei. Astăzi putem înţelege cel mai bine modificările glandei tiroide, ca urmare a efectelor de şoc, efecte care uneori pot să devină chiar periculoase pentru viaţa individului. Mi-a fost dat să văd asemenea pacienţi. Cel mai mare cercetător din acest domeniu, Zondek, şi-a asigurat colaborarea mea spre a stabili care sunt influenţele psihice care intră în joc aici. Pe de altă parte este neîndoielnic faptul că toate cazurile de boală a lui Basedow se prezintă ca efecte ale unor seisme sufleteşti. Există anumiţi oameni la care zguduirile sufleteşti irită glanda tiroidă.</p>
               <p rend="justify">Sunt de semnalat şi progresele cercetării privind iritarea suprarenalelor. Se poate vorbi de un complex simpatico-adrenalinic (Sympathico-Adrenalin-Komplex); mai ales la mânie secreţia suprarenalelor sporeşte. Cercetătorul american Cannon a demonstrat, prin experimente pe animale, că în cursul accesului de furie are loc o creştere a secreţiei de adrenalină. Aceasta conduce la amplificarea activităţii cardiace şi la alte modificări, aşa încât putem înţelege că durerile de cap, nevralgiile faciale, poate că şi crizele de epilepsie pot fi provocate de o cauză psihică (durch einen psychischen Anlass). Avem în acest caz de-a face cu oameni care sunt mereu iritaţi de problemele lor. Este clar că trebuie luată în considerare vârsta individului. Dacă avem de-a face cu o fată nevrotică în vârstă de 20 de ani, putem admite foarte bine că este o problemă legată de profesiune, dacă nu una legată de dragoste. În cazul unui bărbat sau al unei femei în vârstă de 50 de ani vom deduce cu uşurinţă că este problema senectuţii, pe care respectivul sau respectiva crede a nu o putea rezolva sau pe care realmente nu o poate rezolva.</p>
               <p rend="justify">Realitatea vieţii nu o putem sesiza niciodată direct, ci prin concepţia noastră, care este decisivă.</p>
               <p rend="justify">Însănătoşirea nu se poate realiza decât pe cale intelectuală (nur auf intellektuellem Wege), făcându-l pe pacient conştient de greşeala sa şi prin dezvoltarea sentimentului său de comuniune socială.</p>
               <p rend="justify">NOTE</p>
               <p rend="justify">1  „Nervosität”, în textul original. Titlul acestui capitol în limba germană: Was ist wirklich eine Neurose? (Nota trad.) 2 „Nervosität”, în textul original. H. J. Eysenck utilizează termenul nevrozism. (Nota trad.)</p>
               <p rend="justify">3  În limba latină, în textul original = la urma urmei. (Nota trad.) 4 O concepţie radicală în acest sens va susţine Thomas Szasz, îndeosebi în The Myth of Mental Illness.</p>
               <p rend="justify">5  în Über den nervösen Charakter.</p>
               <p rend="justify">6  „Trial and error”, lege formulată mai ales de psihologii behaviorişti (John Watson etc.), în cadrul teoriei învăţării, pe baza unor experimente cu şobolani. (Nota trad.)</p>
               <p rend="justify">7  Alfred Adler îşi revendică aici meritul de a fi devansat concepţia dezvoltată de W. Köhler şi K. Koffka sub denumirea de „Gestaltpsychologie” („Psihologia formei”). (Nota trad.) 8 în limba latină, în textul original = încerc să-mi supun realitatea. (Nota trad.)</p>
               <p rend="justify">9  A se vedea A. Adler, „Der Sinn des Lebens”, în Zeitschrifft für Individualpsychologie, Leipzig, 1931, pp. 161 şi urm.</p>
               <p rend="justify">10 „die Ausnützung der Schockerlebnisse zum Schutze des bedrohten Nimbus – das ist die Neurose”, în textul original. (Nota trad.) 11 „die ganze Zeit seiner Entwicklung zum Manne”, în textul original. (Nota trad.)</p>
            </div>
            <div type="div2">
               <head>11. Perversiunile sexuale</head>
               <p rend="justify">Sper ca expunerea exclusiv schematică a perversiunilor sexuale1 să nu deziluzioneze. Sper cu atât mai mult cu cât cea mai mare parte a cititorilor mei au încredere în concepţiile fundamentale ale psihologiei individuale şi vor privi expunerea schematică a problemei ca pe o tratare în linii mari a acesteia. Este vorba mai degrabă de a demonstra acordul concepţiei noastre despre lume şi viaţă (Weltanschauung) cu structura perversiunilor sexuale. În zilele noastre nu este o chestiune inofensivă, deoarece tocmai azi este extrem de puternic curentul care ar vrea să reducă perversiunile sexuale la factori ereditari. Chestiunea este atât de importantă încât acest punct de vedere nu trebuie neglijat; potrivit concepţiei noastre, avem de-a face cu produse artificiale care s-au infiltrat în educaţie, fără ca persoana cu pricina să-şi dea seama. Se vede de aici marea antiteză care ne opune celorlalţi autori, iar dificultăţile noastre nu sunt cu nimic micşorate de faptul că alţii, ca de exemplu Kraepelin, pun accentul pe o concepţie similară.</p>
               <p rend="justify">Spre a face mai clară poziţia noastră, aş vrea să relatez un caz care nu are nimic de-a face cu perversiunile sexuale, ci are a servi doar ca exemplu pentru punctul meu de vedere, acela al concepţiei psihologice.</p>
               <p rend="justify">Este vorba de o femeie care trăieşte o căsătorie fericită ţi are doi copii. De şase ani ea se află în conflict cu anturajul ei. Este vorba de următoarea problemă: ea afirmă că o veche prietenă, pe care o cunoaşte încă din copilărie şi pe care o admiră pentru capacităţile sale, de şase ani se dovedeşte a fi dornică de dominaţie şi cicălitoare. Ea însăşi are de suferit cât se poate de mult de pe urma acestei conduite şi aduce un număr de dovezi în acest sens, negate de ceilalţi. „Se poate ca în unele privinţe să fi mers prea departe – admitea ea —, dar, în fond, am dreptate. În urmă cu şase ani, această prietenă, în absenţa altei prietene, a făcut remarci defavorabile la adresa acesteia din urmă, pe când în prezenţa ei o făcea întotdeauna pe amabila”. Se temea că şi la adresa ei făcea, când avea ocazia, asemenea remarci denigratoare. O altă dovadă. Prietena observase într-o zi: „Câinele este un animal într-adevăr ascultător, dar prost”.</p>
               <p rend="justify">Spunând acestea, aruncase în acelaşi timp pacientei noastre o privire care parcă voia să spună: „Ca şi tine”. Anturajul pacientei a fost acela care a interpretat în mod abuziv această spusă, căreia ea nu i-a dat pe moment importanţă, ba chiar s-a indignat peste măsură în legătură cu tălmăcirea spusei, luând apărarea celei învinuite.</p>
               <p rend="justify">Faţă de celelalte, femeia aceea îşi arăta faţa ei cea mai bună. Ca saşi susţină părerile, pacienta spune: „Să vedeţi cum îşi tratează ea câinele.</p>
               <p rend="justify">Îl chinuie, punându-l să facă acrobaţii care întrec puterile animalului”.</p>
               <p rend="justify">Anturajul ripostează: „Este vorba doar de un câine, cu care nu ne putem comporta la fel cum o facem cu oamenii. Cu oamenii ea este bună”.</p>
               <p rend="justify">Copiii pacientei mele ţineau mult la prietenii mamei lor şi se opuneau părerilor ei. Tăgăduia şi soţul ei că cealaltă ar fi putut fi o făţarnică.</p>
               <p rend="justify">Pacienta găsea însă mereu noi dovezi privind caracterul autoritar al prietenei sale, exersat îndeosebi împotriva ei. Nu am ezitat să-i declar pacientei mele că am impresia că are dreptate. Lucrul acesta a entuziasmat-o. Fapte ivite ulterior vorbeau despre caracterul autoritar al acelei femei şi impresia mea a fost, în cele din urmă, împărtăşită şi de soţul pacientei. S-a văzui dintr-o dată că sărmana femeie avea realmente dreptate, numai ca nu-şi folosea cum se cuvine spiritul de observaţie. În loc să înţeleagă că orice om are tendinţa de a-i discredita pe ceilalţi şi că trebuie să găsim o scuză pentru aceasta, ea se socotea perfecţiunea întruchipata în comparaţie cu acea femeie, găsea că totul este de blamat la ea se înfuria. Avea antene mai fine2, putea ghici mai bine ce se petrecea în interiorul prietenei, dar fără a înţelege natura umană.</p>
               <p rend="justify">Ceea ce vreau să spun cu acest exemplu este că adesea lucrul cel mai funest din lume este să ai dreptate. Afirmaţia pare paradoxală, dar poate că fiecare dintre noi a trăit pe propria sa piele faptul că a avea dreptatea de partea sa este izvor de necazuri. Gândiţi-vă numai la ceea ce s-ar fi putut întâmpla dacă această femeie ar fi căzut pe mâna cuiva lipsit de antene fine: el ar fi vorbit de mania ei de a căuta nod în papură, de idei paranoide şi ar fi tratat-o în aşa fel încât starea femeii s-ar fi agravat. Este greu să renunţi la punctul tău de vedere atunci când ai dreptate. În această situaţie se găsesc toţi acei cercetători care sunt convinşi că au dreptate şi care trebuie să se justifice. Să nu ne mire faptul că şi concepţia noastră a iscat mari polemici. Trebuie să ne ferim de a avea pur şi simplu dreptate şi de a folosi rău lucrul acesta. Nu vrem să ne pierdem acum calmul, aşa cum fac mulţi cercetători care combat concepţia noastră. În ştiinţă trebuie să avem extraordinar de multă răbdare. Dacă astăzi, în ceea ce priveşte perversiunile sexuale, predomină teoria eredităţii, fie că avem de-a face cu ereditatea simplă, care vorbeşte de un al treilea sex, fie de cea care pretinde că sexul opus ne este înnăscut, ori de cea care susţine că factorii ereditari se dezvoltă şi că nu s-ar putea face nimic împotriva lor, fie, în sfârşit, de acea teorie care vorbeşte de componente native – niciunul dintre aceşti factori nu ne poate determina să ne abandonăm concepţia.</p>
               <p rend="justify">Rezultă că adepţii teoriei organice (die Organiker) nu au nici un succes în ceea ce priveşte identificarea transformărilor organice, a anomaliilor organice.</p>
               <p rend="justify">În ceea ce priveşte homosexualitatea, aş vrea să menţionez o comunicare dată publicităţii anul trecut şi care se referă la acea problemă ridicată în 1927, când Laqueur a descoperit că în urina tuturor oamenilor se găsesc hormonii sexului opus. Cine nu cunoaşte prea bine concepţia noastră va fi extrem de surprins de acest fapt. Ar putea gândi că perversiunile îşi au originea în bisexualitate (Zweigeschlechtlichkeit).</p>
               <p rend="justify">Cercetările lui Bran pe nouă homosexuali au arătat că la ei se găseau aceiaşi hormoni ca şi la non-homosexuali. Este un pas înainte în direcţia concepţiei noastre. Homosexualitatea nu depinde de hormoni.</p>
               <p rend="justify">Aş vrea să prezint o schemă potrivit căreia pot fi clasificate toate orientările din psihologie. Există psihologii ale posesiunii (Besitzpsychologien) care stabilesc ceea ce aduce cu sine un om în lume şi care vor să derive din aceste posesiuni toate elementele psihice. Din punctul de vedere al bunului-simţ este o problemă fatală. De obicei, însă, în viaţă nu suntem înclinaţi să tragem toate concluziile din posesiuni, ci să vedem ce întrebuinţare (Gebrauch) dăm posesiunii. Ne interesează mult mai mult întrebuinţarea decât posesiunea. Dacă cineva posedă o sabie, cu aceasta nu se poate spune că el o foloseşte în mod adecvat; el o poate arunca, poate lovi cu ea, o poate ascuţi etc. Ne interesează întrebuinţarea. De aceea aş putea spune că există şi alte orientări în psihologie care ar trebui considerate drept psihologii ale întrebuinţării (Gebrauschspsychologien). Psihologia individuală, care ia în considerare atitudinea omului în faţa problemelor vieţii, în scopul de a-l înţelege, ia în considerare întrebuinţarea. Pentru omul care raţionează corect nu este nevoie să adaug că nimeni nu poate da unui lucru o întrebuinţare care depăşeşte capacităţile sale, că individul rămâne întotdeauna în cadrul capacităţilor umane, despre a căror dimensiune nu se poate spune nimic definitiv. Este regretabil şi este dovadă de intrare triumfală a ignoranţilor3 în domeniul psihologiei faptul că trebuie să vorbim despre chestiuni banale.</p>
               <p rend="justify">În ceea ce priveşte întrebuinţarea capacităţilor individului, trebuie spus că a fost realmente pasul cel mai important făcut de psihologia individuală atunci când ea a explicat că legea de mişcare este factorul decisiv al vieţii psihice a individului, care determină caracterul particular al acestuia (seine Eigenart). Deşi nu era necesar să lăsăm mişcarea să îngheţe spre a o vedea ca formă, noi am considerat că totul este mişcare şi că aşa şi trebuie să fie pentru a se reuşi rezolvarea problemelor şi depăşirea dificultăţilor. De aceea nu se poate spune că ar fi contrazis principiul plăcerii; căutarea plăcerii este şi ea o depăşire a unui deficit sau a unei senzaţii de neplăcere. Dacă lucrul acesta este adevărat, atunci trebuie să examinăm prin această prismă şi perversiunile sexuale. Este de luminat în primul rând câmpul mişcării, aşa cum ne-o cere psihologia individuală. Aş vrea să stărui asupra faptului că dacă am ajuns la formule, la concepţii fundamentale privind structura perversiunilor, cu aceasta suntem încă departe de a înţelege cazul individual. Fiecare caz individual reprezintă ceva unic (etwas Einmaliges), ceva ce nu se repetă niciodată.</p>
               <p rend="justify">Dacă, de exemplu, prescriem o terapie, formulele de-a gata sunt contraindicate. Din psihologia întrebuinţării urmează că individul izolat de legătura socială normală nu ne poate trăda nimic despre caracterul său particular. Putem aserta ceva despre caracterul său particular atunci când îl supunem unei probe şi observăm cu acest prilej ce întrebuinţare dă el capacităţilor sale. În sensul acesta, psihologia individuală se apropie de mult mai restrânsă psihologie experimentală, numai că în cazul psihologiei noastre viaţa este aceea care instituie experimentele4. Factorii exogeni care îl influenţează pe individ au, potrivit concepţiei noastre, o importanţă mai mare şi trebuie să învăţăm să înţelegem tocmai relaţia care există între această unicitate a individului şi problema pe care o are de rezolvat. Trebuie să luăm în considerare ambele laturi şi să vedem în ce mod se mişcă (bewegt) individul în faţa problemei puse de mediul exterior. Căutăm să vedem cum încearcă el să devină stăpân pe problemă.</p>
               <p rend="justify">Alura, legea de mişcare a individului aflat în faţa unei probleme întotdeauna sociale este câmpul de observaţie al psihologiei individuale.</p>
               <p rend="justify">Ne aflăm aici în faţa a nenumărate diferenţe. În faţa acestei extraordinare diversităţi ne putem descurca numai dacă admitem în mod provizoriu ceva tipic, cu conştiinţa clară a faptului că ceea ce am admis ca fiind tipic se arată mereu în variante care mai apoi trebuie stabilite ca atare, înţelegerea tipicului nu face decât să lumineze câmpul cercetării şi abia de acum încolo începe lucrul cel mai greu, anume descoperirea individualului. Pentru aceasta este nevoie de antene mai fine, care se pot dobândi. În afară de aceasta, este necesar să fie corect înţeles felul în care fiecare individ concepe ponderea şi dificultăţile problemei, ceea ce reuşeşte numai dacă se dispune de suficientă experienţă socială şi de o eficientă putere de transpunere în stilul de viaţă al individului, corect înţeles, adică în întreaga sa individualitate, în această lege de mişcare, pe care o sesizăm, putem distinge patru forme tipice, pe care le-am descris în ultimele două lucrări publicate în „Zeitschrifft für Individualpsychologie”5.</p>
               <p rend="justify">Abstracţie făcând de celelalte forme de mişcare în faţa problemelor vieţii erotice, în cazul perversiunilor găsim, în mod surprinzător, o zonă de operaţii îngustată (verengerte Aufmarschbreite). Se vădeşte că zona de operaţii nu dispune de dimensiunea normală, că este considerabil îngustată, că numai o parte a problemei va fi rezolvată, ca de exemplu în fetişism. Importantă este şi înţelegerea faptului că toate aceste forme de mişcare prin eliminarea normalului au drept ţel înfrângerea sentimentului de inferioritate. Dacă avem în vedere mişcarea, întrebuinţarea pe care individul o dă capacităţilor sale şi către care este condus prin concepţia sa, prin sensul pe care îl atribuie vieţii, fără a-şi da seama de lucrul acesta, fără să-l fi formulat în cuvinte şi noţiuni, dacă pornim de la acest punct de vedere, putem deduce ce ţel de biruinţă (Ziel der Überwindung) i se năzare, ce satisfacţie îi apare drept biruinţă atunci când el nu se dăruieşte cu totul iubirii, când se ţine la distanţă sau ezită să abordeze problema, irosindu-şi timpul cu nimicuri. Aici ne-am putea referi la exemplul lui Fabius Maximus Cunctator, care a câştigat o bătălie pentru că a ezitat îndelung, dar şi aceasta nu face decât să ne arate că nu trebuie să ne fixăm în mod rigid la o regulă. Acest ţel al biruinţei este clar şi în nevrozele sexuale (frigiditate, ejaculaţio praecox etc.). Problema este însă abordată doar de la distanţă, într-o manieră ezitantă, fără cooperare, ceea ce nu conduce la rezolvarea ei. În această formă de mişcare găsim şi tendinţa de retragere (Tendenz zur Ausschaltung), care apare cu toată claritatea în homosexualitatea integrală, dar care se manifestă şi în alte cazuri, cum sunt fetişismul şi sadismul. În acest din urmă caz avem de-a face cu o puternică agresivitate care nu duce la rezolvarea problemei şi putem observa o formă particulară de nehotărâre, de retragere care în caz de surescitare sexuală duce la oprimarea partenerului, la un atac necontrolat, care oferă o rezolvare deficitară, adică unilaterală a problemei. La fel stau lucrurile cu masochismul, unde aspiraţia către superioritate trebuie înţeleasă prin prisma unei duble orientări. Este clar că masochistul îi porunceşte partenerului său şi că el, în pofida sentimentului său de slăbiciune, se simte comandantul acestuia. În acelaşi timp el exclude posibilitatea înfrângerii într-o zonă de operaţii normală. Reuşeşte, printr-un vicleşug, să depăşească tensiunea anxioasă.</p>
               <p rend="justify">Dacă luăm în considerare atitudinea specifică a individului, constatăm că atunci când cineva adoptă o formă de mişcare determinată el elimină celelalte forme de rezolvare a problemei. Această excludere nu este accidentală; aşa cum procesul mişcării este rezultatul unui antrenament, la fel stau lucrurile şi cu retragerea (Ausschaltung). Nu există perversiune sexuală fără antrenament (Es gibt keine sexuelle Perversion ohne Training). Lucrul acesta îl vede numai acela care acordă atenţie mişcării.</p>
               <p rend="justify">Acum trebuie să punem în evidenţă un al doilea punct de vedere.</p>
               <p rend="justify">Procesul normal al mişcării ar fi acela care abordează o problemă spre a o rezolva în întregime. Nu găsim deloc această pregătire atunci când luăm în considerare mişcarea premergătoare a individului (die vorhergehende Bewegung). Dacă avem în vedere prima copilărie a individului, găsim că în această perioadă, la incitarea influenţelor din afară, s-a format un prototip, pornindu-se de la capacităţile şi posibilităţile înnăscute. Dar noi nu putem şti dinainte ce va face copilul cu toate aceste influenţe şi impresii în care au fost implicate organele sale6. Aici copilul lucrează în imperiul libertăţii, cu propria sa putere creatoare. Găsim posibilităţi cu carul; m-am străduit mereu să le scot în relief şi în acelaşi timp să neg condiţionarea lor cauzală. Nu este adevărat că un copil care a venit pe lume cu organe endocrine deficiente trebuie să devină un nevrotic, dar există o anumită probabilitate ca, în general, în anumite condiţii de viaţă, să se manifeste o anumită orientare, dacă influenţe educaţionale corecte nu favorizează contactul social efectiv. De asemenea, influenţele mediului nu sunt de aşa natură încât noi să putem prezice ce va face copilul cu ele.</p>
               <p rend="justify">Există nenumărate posibilităţi în imperiul libertăţii şi al erorii. Oricine poate cădea în greşeală, deoarece nimeni nu poate fi în posesia adevărului absolut. Acesta arată în felul următor: spre a deveni un om aproximativ normal, prototipul trebuie să fie înzestrat cu un anumit impuls către colaborare (Impuls zur Mitarbeit). Întreaga dezvoltare a unui om depinde de cât de mare este capacitatea sa de contact social în cel de ni treilea, al patrulea şi al cincilea an de viaţă. Încă din această perioadă se manifestă gradul său de sociabilitate (Grad der Anschlussfähigkejt). Dacă examinăm eşecurile în lumina acestei concepţii, constatăm că toate formele de mişcare deficitare sunt de explicat prin deficitul acestei capacităţi de contact. Ba mai mult: din cauza caracterului său particular, persoana respectivă este constrânsă să protesteze contra oricărei alte forme pentru care ea nu este pregătită. Este necesar ca în judecarea acestor oameni să fim toleranţi, dat fiind faptul că ei nu au învăţat să-şi dezvolte în suficientă măsură interesul social7. Cine a înţeles lucrul acesta înţelege de asemenea că problema iubirii este o problemă socială care nu va putea fi rezolvată de acela care manifestă prea puţin interes faţă de ceilalţi şi care nu are sentimentul că participă la dezvoltarea umanităţii.</p>
               <p rend="justify">Un asemenea om va avea o altă lege de mişcare decât acela care este apt pentru rezolvarea problemei iubirii. Aşadar, putem stabili despre toţi perverşii că ei nu au reuşit să devină parteneri (Mitgehenden).</p>
               <p rend="justify">Putem, de asemenea, să descoperim sursele de eroare, care ne fac să înţelegem de ce copilul s-a împotmolit în lipsa de capacitate de contact social (im Mangel an Kontaktfähigkeit). Acel fenomen al vieţii care duce la contactul social deficient este răsfăţul. Copiii răsfăţaţi nu au contact decât cu persoanele care îi răsfaţă şi, drept urmare, sunt nevoite să le elimine pe toate celelalte persoane. Pentru fiecare caz de perversiune sunt de dovedit alte influenţe. Putem afirma: aici, sub influenţa unor trăiri, copilul şi-a modelat într-un anumit fel legea sa de mişcare încât şi-a rezolvat într-un anumit mod problema relaţiei sale cu sexul opus. Toţi perverşii îşi arată legea de mişcare nu numai faţă de problema iubirii, ci şi în faţa tuturor încercărilor pentru care ei nu sunt pregătiţi. De aceea găsim la perverşii sexuali toate trăsăturile de caracter ale nevroticilor, cum sunt hipersensibilitatea, impacienţa, înclinaţia spre crize emoţionale, lăcomia, ca şi faptul că toţi perverşii se justifică invocând faptul că ei acţionează ca din constrângere (wie unter Zwang). Avem de-a face cu o anumită frenezie a posesiei (Besitzgier) care îi conduce la realizarea planului impus de caracterul lor particular, ceea ce explică protestul atât de puternic împotriva oricărei alte forme, fără a se exclude cu totul pericolele la adresa partenerului (viol urmat de asasinat, sadism).</p>
               <p rend="justify">Aş vrea să arăt cum poate fi descoperit antrenamentul pentru o anumită formă de perversiune sexuală, observaţie care ne arată că anumite perversiuni pot lua naştere pe baza unui asemenea antrenament (Training). Nu trebuie să căutăm antrenamentul în plan material, ci trebuie să înţelegem că el poate fi realizat şi în plan ideatic şi oniric.</p>
               <p rend="justify">Avem aici o puternică trimitere la concepţia psihologiei individuale, deoarece mulţi cred, de exemplu, că un vis pervers (ein perverser Traum) este dovadă de homosexualitate înnăscută, pe când noi am putut stabili, în lumina concepţiei noastre despre viaţa onirică, că acest vis homosexual (homosexuelle Traum) ţine de antrenament, tot aşa cum ţine de faptul că dezvoltă interesul pentru acelaşi sex, excluzând interesul pentru sexul opus. Aş vrea să demonstrez acest antrenament cu ajutorul unui caz, întro perioadă în care încă nu poate fi vorba de perversiuni sexuale. Prezint două vise, ca să arăt că legea de mişcare se poate găsi şi în viaţa onirică.</p>
               <p rend="justify">Cine este înarmat cu psihologia individuală ca mijloc de cunoaştere8 nu va ezita să cerceteze în fiecare mic fragment întreaga formă a vieţii (die ganze Lebensform). Întreaga formă a vieţii trebuie însă să o găsim şi în conţinutul visului, nu numai în ideile onirice care, desigur, sunt extrem de utile pentru înţelegerea corectă şi pentru raportarea corectă la stilul de viaţă a atitudinii unui individ în faţa unei probleme de viaţă care i se prezintă, atitudine care îi este impusă de stilul său de viaţă gata fixat. Aş vrea să dau expresie ideii că desfăşurăm în acest domeniu o activitate ca de detectiv (Detektivarbeit). Nu ni se furnizează întreg materialul de care avem nevoie pentru interpretare, aşa încât suntem nevoiţi să ne intensificăm în mod serios capacitatea de deducţie, spre a stabili fapte care să nu contrazică unitatea individului.</p>
               <p rend="justify">Primul vis: „Mă văd în perioada unui viitor război. Toţi bărbaţii, până şi băieţii care au depăşit vârsta de zece ani, trebuie înrolaţi în armată.” Din aceste prime propoziţii, psihologul expert în psihologia individuală poate trage concluzia că este vorba de un copil a cărui atenţie este concentrată asupra pericolelor vieţii, asupra brutalităţii celorlalţi.</p>
               <p rend="justify">         „. Acum, într-o seară, deşteptându-mă din somn, văd că mă găsesc într-un pat de spital. La patul meu stau părinţii.” Din această imagine vedem că avem de-a face cu un copil răsfăţat.</p>
               <p rend="justify">         „Îi întreb ce se întâmplă. Ei îmi spun că e război. Ei ar vrea ca războiul să nu fie prea crud cu mine şi de aceea au pus să fiu operat, ca să devin fată.” Putem vedea de aici cât de îngrijoraţi sunt părinţii cu privire la copilul lor. Aceasta înseamnă: când sunt în pericol, mă agăţ de părinţii mei. Este forma de expresie a unui copil răsfăţat. Nu vom avansa în interpretarea visului decât dacă o vom putea face necondiţionat. Avem datoria ca în munca noastră să fim, pe cât posibil, sceptici. Apare aici problema schimbării sexului. Dacă facem abstracţie de încercările ştiinţifice în acest sens, care încă sunt problematice, trebuie să spunem că transformarea unui băiat în fată este o concepţie profană. Aici ni se arată incertitudinea în ceea ce priveşte viaţa sexuală; vedem că autorul visului nu este absolut convins de rolul său sexual. Mulţi vor fi surprinşi aflând că este vorba de un băiat în vârstă de doisprezece ani. Vom putea observa modul în care a ajuns el la această concepţie. Viaţa i se pare inacceptabilă dacă ea pune probleme ca acelea din vreme de război; el protestează împotriva acestei situaţii.</p>
               <p rend="justify">         „Fetele nu trebuie să meargă la război. Dacă ar trebui, totuşi, să fiuînrolat, nu mi-aş pierde sexul, dat fiind că nu l-aş avea cum îl au băieţii.”</p>
               <p rend="justify">În război s-ar putea să-ţi pierzi sexul. Este un argument prea puţin lămurit în favoarea castrării sau chiar şi pentru a da o expresie antirăzboinică sentimentului de comuniune socială.</p>
               <p rend="justify">         „Mă duceam acasă, când, ca printr-un miracol, războiul s-a terminat.”</p>
               <p rend="justify">Operaţia, aşadar, era de prisos. Ce va face el acum?</p>
               <p rend="justify">         „Poate că nu va fi nevoie să mă comport ca o fată, poate că nu-i nici un război.”</p>
               <p rend="justify">După cum vedem, el nu se desparte pe de-a-ntregul de rolul său de băiat. Lucrul acesta trebuie să-l notăm în legea sa de mişcare. El caută să avanseze puţin pe latura sa masculină.</p>
               <p rend="justify">         „Acasă era foarte trist şi plângeam tot timpul.”</p>
               <p rend="justify">Copiii care plâng mult sunt copii răsfăţaţi.</p>
               <p rend="justify">         „Părinţii întrebându-mă de ce plâng, le-am spus că-mi este teamă că, fiind de sex feminin, va trebui să nasc în dureri.”</p>
               <p rend="justify">Nici rolul feminin nu-l aranjează. Am fi pe drumul cel bun dacă am vedea că ţelul acestui tânăr este acela de a evita orice neplăcere. În ceea ce-i priveşte pe practicanţii perversiunilor sexuale, am putut descoperi că ei au fost copii răsfăţaţi, adesea nesiguri pe sexul lor şi manifestând o mare dorinţă de notorietate, de succes imediat şi de superioritate personală. De aceea se poate ca un copil să nu ştie dacă el este băiat sau fată. Ce are de făcut? Nu are nici o speranţă, nici pe latura masculină (auf der Männerseite), nici pe cea feminină.</p>
               <p rend="justify">         „A doua zi m-am dus la clubul meu, căci într-adevăr fac parte dintr-o asociaţie de cercetaşi.”</p>
               <p rend="justify">Ne şi putem imagina cum se va comporta el acolo.</p>
               <p rend="justify">         „Am visat că în asociaţia noastră este o singură fată. Ea nu stătea la un loc cu băieţii.” încercare de segregare a sexelor.</p>
               <p rend="justify">         „Băieţii mă chemau la ei. Le-am spus că sunt fată şi m-am dus la singura fată de acolo. Mi se părea al naibii de ciudat că nu mai eram băiat şi mă gândeam cum ar trebui să mă port ca fată.”</p>
               <p rend="justify">Deodată apare ideea: Cum ar trebui să mă port ca fată?</p>
               <p rend="justify">Acesta este antrenamentul. Numai acela care a observat antrenamentul în toate perversiunile sexuale, modul în care are loc desprinderea silită de normal, numai acela înţelege că perversiunea sexuală este un produs artificial (Kunstprodukt)9, pe care şi-l făureşte fiecare, incitat de constituţia sa psihică, pe care fiecare şi-a creat-o, iar uneori mânat de constituţia sa fizică înnăscută, care îi înlesneşte virajul.</p>
               <p rend="justify">         „Pe când meditam, am fost tulburat de un pocnet. M-am trezit şi mi-am dat seama că mă lovisem cu capul de perete.”</p>
               <p rend="justify">Autorul visului adoptă adesea atitudinea care corespunde legii sale de mişcare10. A da cu capul de perete este o expresie idiomatică curentă.</p>
               <p rend="justify">Comportamentul său ne-o evocă.</p>
               <p rend="justify">         „Visul m-a impresionat cât se poate de tare.”</p>
               <p rend="justify">Stă în intenţionalitatea visului să impresioneze.</p>
               <p rend="justify"> „. încât la şcoală încă mai stăteam la îndoială dacă sunt băiat sau fată. În pauză a trebuit să mă duc la closet ca să văd dacă nu cumva eram fată”.</p>
               <p rend="justify">Al doilea vis: „Visam că m-am întâlnit cu singura fată din clasa noastră. Aceeaşi fată despre care visasem şi mai înainte. Voia să facem o plimbare. I-am răspuns: Acum nu mă plimb decât cu băieţi. Ea mi-a spus: Şi eu sunt băiat. Cum lucrul acesta nu mi se părea de crezut, i-am cerut să-mi facă dovada. Atunci ea mi-a arătat că are un sex ca băieţii. Am întrebat-o cum de era posibil. Mi-a spus că a fost operată. Din băiat este mai uşor să te transformi în fată, invers, însă, este mai greu, pentru că trebuie să adaugi ceva. Aşa încât ea şi-a cusut un sex masculin din cauciuc. Discuţia noastră a fost întreruptă de un răsunător ordin «Scularea!» Erau părinţii mei, care mă trezeau. Numai cu greu am obţinut de la ei încă cinci minute de leneveală în pat, dar cum nu sunt vrăjitor, mi-a fost imposibil să mai rechem visul.”</p>
               <p rend="justify">La un anumit tip de copii răsfăţaţi vom constata înclinaţia spre scamatorii; vrăjile li se par a fi de cea mai mare importanţă, ei vrând să obţină totul fără efort şi osteneală, ocupându-se mult de telepatie.</p>
               <p rend="justify">Să vedem acum cum încearcă tânărul să-şi explice visul: „În cărţi care descriu întâmplări din război am citit: organul genital i-a zburat în aer. Am auzit că atunci când îţi pierzi organul genital mori.”</p>
               <p rend="justify">Vedem cât de mare importanţă acordă tânărul organului genital.</p>
               <p rend="justify">         „Pe manşeta unui ziar am citit: Două servitoare au fost transformate, în două ore, în soldaţi.”</p>
               <p rend="justify">Trebuie să fi fost vorba de o malformaţie a organelor genitale, neglijată până atunci.</p>
               <p rend="justify">În încheiere, aş vrea să emit o idee care să aşeze pe o bază mai simplă cele spuse până aici pe această temă. Există hermafrodiţi veritabili, despre care realmente este greu de spus dacă ai de-a face cu o fată sau cu un băiat. Este treaba lor cum îşi vor folosi hermafroditismul. La pseudohermafrodiţi găsim malformaţii care simulează asemănarea cu sexul opus. Fapt este că fiecare om poartă în sine urmele sexului opus, după cum şi hormonii sexuali ai sexului opus se găsesc în urină. De aceea ajungem la o idee care pare îndrăzneaţă, anume că orice om ascunde în el un geamăn (ein Zwilling steckt). Există diferite forme de rudimente ale geminităţii (Zwillingschaft), iar simultaneitatea celor două forme sexuale ale fiinţei umane va fi rezolvată în viitor ca problemă a geminităţii. Ştim că orice om se naşte din material masculin şi feminin. Nu este exclus ca în cercetările referitoare la geminitate să ne lovim de probleme care să ne aducă o mai bună clarificare a hermafroditismul ui, care este marcat în fiecare om.</p>
               <p rend="justify">Referitor la tratament, auzim spunându-se mereu că o perversiune este incurabilă. Vindecarea nu este imposibilă, ci dificilă. Dificultatea vindecării se explică prin aceea că există oameni care pe întregul parcurs al vieţii s-au antrenat în direcţia perversiunii, deoarece au o lege de mişcare limitată, care le-a prescris această evoluţie. Ei sunt nevoiţi să meargă în această direcţie, întrucât în anii copilăriei nu au dispus de acel contact social care să le permită să dea o întrebuinţare corectă corpului şi sufletului lor. O întrebuinţare corectă nu devine posibilă decât în ipoteza unui sentiment de comuniune socială dezvoltat. Dacă recunoaştem lucrul acesta, atunci înseamnă că putem recunoaşte drept verosimilă şi vindecarea unui mare număr de perverşi.</p>
               <p rend="justify">NOTE</p>
               <p rend="justify">1  A se vedea R. Dreikurs, Seelische Impotenz, Leipzig; şi A. Adler, Das Problem der Homosexualität.</p>
               <p rend="justify">2  „sie hatte eine feinere Epidermis”, în textul original. (Nota trad.) 3 „das Ignorantentums”, în textul original. (Nota trad.) 4 Idee preluată de la psihologul francez Théodule Ribot. (Nota trad.)</p>
               <p rend="justify">5  A se vedea A. Adler, în X Jahrgang der Zeitschrift für Individualpsychologie, Leipzig.</p>
               <p rend="justify">6  A se vedea Holub, Die Lehre von der Organmiderwertigkei t, Leipzig.</p>
               <p rend="justify">7  Ce proporţii pot lua formele de protest ale homosexualilor se poate vedea din remarcabila lucrare a lui Ronald Bayer, Homosexuality and American Psychiatry. The Politics of Diagnosis, Princeton University Press, Princeton, New Jersey, 1987, îndeosebi capitolul „Gay Liberation: The Radicalisation of Protest”, care notează manifestaţiile publice ale perverşilor decişi să obţină abolirea aşa-numitelor „sodomy laws” (pp. 88-</p>
               <p rend="justify">8  „Wenn man mit individualpsychologischen Kenntnissen angestattet ist”, în textul original. (Nota trad.) 9 A se vedea A. Adler, „Schlafstellungen”, în Praxis und Theorie der Individualpsychologie.</p>
               <p rend="justify">10 Ne exprimăm aici regretul că Noica al nostru, care a meditat ingenios asupra „înţelesului” individualului la Schelling, G. Simmel, J.</p>
               <p rend="justify">Chevalier sau Nicolai Hartmann, nu s-a aplecat şi asupra psihologiei individuale a lui Alfred Adler. Întocmai ca şi Adler, Constantin Noica relevă capacitatea unor mari scriitori de a intui şi reflecta unicitatea individualului, atunci când admite că acesta „poate fi determinat chiar singular prin descrierea cu n dimensiuni întreprinsă de către un istoric ori romancier”, dar că individualul „păstrează o afirmare de independenţă care fi scoate de sub tirania generalurilor concurente” (Constantin Noica, „Un înţeles pentru individual”, în Probleme de logică, voi. IX, Editura Academici Republicii Socialiste România, Bucureşti, 1986, p. 11.). La Adler şi la Noica diferă însă vizibil modul de a relaţiona individualul şi „statisticul”. Evident, individualul poate fi raportat la media statistică, dar a-l topi aici înseamnă a-l desfiinţa ca unicitate irepetabilă, ca singular (Einmalig). (Nota trad.)</p>
            </div>
            <div type="div2">
               <head>12. Primele amintiri din copilărie</head>
               <p rend="justify">Oricât de puţin am cunoaşte despre unitatea Eului, acest puţin ne este de folos. Putem descompune viaţa psihică unitară pornind de la diferite criterii, mai mult sau mai puţin lipsite de valoare, putem compara sau opune una alteia două, trei, patru concepţii spaţiale, spre a înţelege Eul unitar (das einheitliche Ich), putem încerca să derulăm viaţa psihică pornind de la conşient, de la inconştient, de la sexualitate, de la lumea exterioară, în final ne vom vedea obligaţi să repunem totul în acţiunea sa atotcuprinzătoare, aşa cum punem călăreţul pe cal. Oricum, nu mai pot fi ignorate progresele pe care le-a determinat psihologia individuală. „Eul” şi-a impus demnitatea în concepţia psihologiei moderne şi, fie că se crede că provine din inconştient sau din „Sine”, acest „Sine” se comportă în cele din urmă, manierat sau nemanierat, ca un „Eu”. Chiar şi aşa-numitul Eu este plin de „inconştient” sau, cum am arătat, de Neînţeles (von Unverstandenem), care prezintă întotdeauna un grad sau altul de sentiment de comuniune socială, fiind ca atare tot mai mult încorporat în mod artificial în sistemul său de către psihanaliză, care a făcut din psihologia individuală „un prizonier căruia nu-i mai dă drumul”.</p>
               <p rend="justify">Este lesne de înţeles că încă de timpuriu, în strădaniile mele de a clarifica unitatea indestructibilă a vieţii psihice, a trebuit să mă ocup de funcţia şi de structura memoriei. Am putut confirma constatările autorilor mai vechi, în sensul că memoria nu este nicidecum de considerat ca locul de întâlnire al senzaţiilor şi impresiilor, că impresiile nu se fixează ca „mneme”, ci că în această funcţiune avem de-a face cu o forţă parţială a vieţii psihice unitare, a Eului, a cărui misiune, ca şi aceea a percepţiei, este aceea de a adapta impresiile la stilul de viaţă gata constituit şi să le utilizeze prin prisma sa1. Folosind un mod de expresie canibal, am putea spune că sarcina memoriei este să devoreze şi să digere impresiile. Nu trebuie să-i pun în gardă pe cititorii mei că din această expresie nu au de tras concluzia că memoria are o înclinaţie de-a dreptul sadică. Însă procesul digestiv se supune stilului de viaţă. Ceea ce nu-i place acestuia, va fi aruncat, uitat sau conservat ca exemplu avertizator (als warnendes Exempel). Dacă el s-a orientat în direcţia avertismentelor, atunci utilizează în acest scop impresii greu de suportat. Amintim în acest sens precauţia ca trăsătură de caracter. Unele impresii vor fi digerate pe jumătate, pe sfert, a mia parte. Dar procesul de digestie poate avea loc şi în sensul digerării doar a impresiilor fixate în sentimente sau atitudini, acestea fiind amestecate cu amintirile unor cuvinte sau ale unor noţiuni sau cu părţi din acestea. Dacă uit numele unei persoane pe care, de altfel, o cunosc bine (nu trebuie să fie întotdeauna o persoană antipatică saucare să-mi amintească de lucruri supărătoare2, dar se poate ca numele sau persoana să se situeze în afara interesului pe care stilul de viaţă îl impune), adesea cunosc bine tot ceea ce mi se pare important la această persoană. O văd parcă aievea în faţa ochilor. Pot spune multe despre ea.</p>
               <p rend="justify">Şi tocmai pentru că nu-mi amintesc numele ei, ea se află întru totul în câmpul conştiinţei mele. Aceasta înseamnă că memoria mea poate, de la caz la caz, să facă să dispară, parţial sau total, impresiile. Este o capacitate artistică (eine künstlerische Fähigkeit), capacitate care corespunde stilului de viaţă al unui om. Aşadar, impresia în totalitatea ei cuprinde mai mult decât cuvintele care au exprimat trăirea. Apercepţia individuală furnizează memoriei percepţia potrivit cu caracterul particular al individului. Caracterul particular al individului recepţionează astfel impresia formată şi o înzestrează cu sentimente şi cu atitudini. La rândul lor, atât sentimentele cât şi atitudinile ascultă de legea de mişcare a individului. În acest proces de digestie persistă ceea ce exprimăm în cuvinte, sentimente sau atitudini faţă de lumea exterioară. Acest proces cuprinde aproximativ ceea ce înţelegem noi prin funcţia memoriei. De aceea nu există o reproducere ideală, obiectivă, independentă de caracterul particular al individului. Aşadar, trebuie să luăm în considerare existenţa a tot atâtea forme de memorie câte forme de stil de viaţă există.</p>
               <p rend="justify">Vom lămuri faptul aceasta printr-un exemplu din cele mai ilustrative.</p>
               <p rend="justify">Un bărbat se plânge cu amărăciune că soţia sa uită „totul”. Ca medic, te-ai putea gândi în primul rând la o tulburare organică a creierului. Deoarece în cazul respectiv lucrul acesta era exclus, am lăsat deocamdată de-o parte simptoamele – o necesitate pe care mulţi psihoterapeuţi n-o înţeleg – şi am procedat la aprofundarea stilului de viaţă al pacientei. Ea s-a dovedit a fi o persoană liniştită, amiabilă şi înţelegătoare, care, înfruntând dificultăţile din partea socrilor ei, se putuse căsători cu un bărbat dornic de a domina. După nuntă, el a făcut-o adesea să simtă că din punct de vedere pecuniar era dependentă de el şi, de asemenea, că este de o origine socială modestă. Multă vreme ea a suportat în tăcere poveţele lui reprobatoare. Uneori şi unul şi celălalt a ridicat problema divorţului. Posibilitatea de a-şi domina total soţia l-a făcut pe soţul autoritar să dea mereu îndărăt.</p>
               <p rend="justify">Ea era unicul copil al unor părinţi afectuoşi, care nu au găsit niciodată la fiica lor ceva care să merite a fi condamnat. Faptul că în copilărie, fie la joacă, fie în îndeletnicirile ei, prefera să fie singură, nu li s-a părut părinţilor a fi un lucru rău, cu atât mai mult cu cât ei constataseră că fata, atunci când se întâmpla să fie în compania unor prietene, se comporta ireproşabil. Dar şi în căsătorie ea avea grijă să nu se priveze de solitudinea, de orele ei de lectură, de răgazul ei, cum se exprima, sustrăgându-se atât prezenţei soţului cât şi apariţiei ei în societate, unde el avea mai multe ocazii de a-şi dovedi superioritatea. În rest, dădea dovadă de exces de zel când era vorba să-şi îndeplinescă îndatoririle de gospodină. Numai că uita surprinzător de des să ducă la îndeplinire comisioanele soţului.</p>
               <p rend="justify">Din amintirile din copilărie rezultă că ea a simţit întotdeauna o mare bucurie când a reuşit să-şi ducă la îndeplinire singurii îndatoririle.</p>
               <p rend="justify">Expertul în psihologie individuală vede imediat că forma ei deviată în ceea ce priveşte obligaţiile era axată pe activitatea solitară, nepotrivită pentru o misiune în doi (Aufgabe zu zweit), cum este dragostea şi căsătoria. Soţul ei, dat fiind caracterul său particular, nu era în stare să-i cultive această capacitate. Modelul de perfecţiune3 punea accentul pe latura muncii de unul singur. Aici ea se comporta ireproşabil şi cine avea în vedere doar această latură desigur că nu-i putea descoperi nici un cusur. Ea nu era însă pregătită pentru iubire şi pentru căsătorie şi nu corespundea aşteptărilor. Spre a da doar un detaliu, să spunem că nu era greu de ghicit că forma sexualităţii ei era frigiditatea. Acum ne putem întoarce la simptoame, pe care pe bună dreptate le-am lăsat de-o parte.</p>
               <p rend="justify">Abia acum le înţelegem. Uitarea era la ea forma cea mai puţin agresivă de a protesta împotriva colaborării impuse, pentru care nu fusese pregătită şi care, pe deasupra, se afla în afara modelului ei de perfecţiune.</p>
               <p rend="justify">Nu oricine este în stare ca, din asemenea scurte descrieri, să cunoască şi să înţeleagă complicata operă de artă (Kunstwerk) pe care o reprezintă individul uman. Dar teoria, pe care Freud şi discipolii săi (care cu toţii ar trebui psihanalizaţi) caută s-o extragă din psihologia individuală, anume că pacientul, în reprezentarea noastră, nu face „decât” să pară bizar şi să atragă atenţia celorlalţi asupra sa, este o teorie mai mult decât dubioasă şi care se condamnă de la sine.</p>
               <p rend="justify">În treacăt fie spus, adesea se pune întrebarea dacă un caz este uşor sau greu de interpretat. Noi înţelegem că verdictul depinde de dimensiunea sentimentului de comuniune socială existent. În cazul de faţă este lesne de înţeles că greşeala acestei femei, pregătirea ei deficientă pentru colaborare şi convieţuire era uşor de fasonat, dat fiind faptul că ea omisese, aşa-zicând, doar prin uitare această extrem de importantă desăvârşire. În momentul în care a fost convinsă, ca urmare a convorbirilor amicale cu medicul şi a educării concomitente a soţului ei, să rupă cercul magic care o încorseta (în glumă Künkel îl numeşte „cerc diabolic”, iar Freud „cerc vrăjitoresc”), uituceala ei s-a risipit, pentru că nu mai avea motivaţie.</p>
               <p rend="justify">Suntem acum pregătiţi să înţelegem că fiecare amintire, în măsura în care un eveniment îl interesează pe individ şi nu este, a limine, respins, reprezintă rezultatul prelucrării unei impresii prin prisma stilului de viaţă, a Eului. Lucrul acesta este valabil nu numai pentru amintirile mai mult sau mai puţin fixate, ci şi pentru amintirile lacunare sau greu de evocat, ca şi pentru acelea a căror expresie verbală s-a risipit şi care persistă numai ca ton afectiv sau ca atitudine. Cu aceasta ajungem la o intuiţie relativ importantă, care ne spune că orice proces psihic orientat spre perfecţiune trebuie abordat în aşa fel încât să distingem clar într-o amintire ceea ce aceasta datorează câmpului ideatic, câmpului afectiv şi celui atitudinal. Aşa cum ştim deja, Eul nu se exprimă doar pe plan verbal, ci şi prin sentiment şi atitudini, iar conceptul ştiinţific de unitate a Eului4 datorează psihologiei individuale constatarea că există un dialect al organelor (Organdialekt). Noi menţinem contactul cu lumea exterioară prin toate fibrele corpului şi sufletului nostru. Într-un caz dat, ne interesează modul, îndeosebi modul deficitar în care este menţinut acest contact. Pe această cale am ajuns la convingerea că este o problemă incitantă şi de mare interes să descoperim şi să valorificăm amintirile unui om, sub orice formă s-ar prezenta ele, ca elemente semnificative ale stilului său de viaţă. Faptul că mă interesează în primul rând amintirile considerate ca fiind cele mai vechi (die ältesten Erinnerungen)5 se explică prin aceea că, fie ele reale sau fanteziste, exacte sau retuşate, amintirile lămuresc structura creatoare a stilului de viaţă din primii ani ai copilăriei, după cum de asemenea, desigur, ne permit să deducem în mare măsură prelucrarea celor întâmplate, pe filiera stilului de viaţă. Aceasta ne obligă mai puţin să extragem conţinutul, care pentru oricine este lesne de înţeles, cât mai degrabă să evaluăm tonul afectiv (Gefühlston) verosimil şi atitudinea care rezultă de aici, precum şi prelucrarea şi alegerea materialului de construcţie, acesta din urmă ajutându-ne să descoperim interesul fundamenta] al individului (das Hauptinteresse des Individuums), element esenţial al stilului de viaţă. În acest sens, un ajutor considerabil ne dă psihologia individuală prin întrebarea capitală pe care o pune: unde vrea să ajungă individul respectiv, ce opinie despre viaţă are el? În examenul pe care îl întreprindem ne conducem după concepţiile îndrăzneţe ale psihologiei individuale, astăzi deja răspândite în întreaga lume (dar, din păcate, nu şi înţelese, cum recunoaşte Freud), concepte privind ţelul de perfecţiune, sentimentul de inferioritate, complexul de inferioritate şi cel de superioritate, sentimentul de comuniune socială şi tot ceea ce îi poate sta în cale, însă toate aceste concepte indisolubil legate ne servesc doar la iluminarea câmpului vizual, în care noi avem de descoperit legea de mişcare individuală proprie fiecăruia.</p>
               <p rend="justify">În această muncă ni se pune întrebarea sceptică dacă nu cumva am putea cu uşurinţă greşi în interpretarea amintirilor şi a raportului acestora cu stilul de viaţă, având în vedere multiplicitatea formelor de expresie individuale. Desigur că acela care practică psihologia individuală cu o veritabilă măiestrie nu va refuza să vadă nuanţele, după cum, pe de altă parte, va încerca să elimine erorile de tot felul, având în acest sens suficiente posibilităţi. Dacă a descoperit în amintirea unui individ legea de mişcare reală a acestuia, atunci el trebuie să identifice aceeaşi lege de mişcare în toate celelalte forme de expresie. În măsura în care avem de-a face cu tratamentul aplicat greşelilor de tot felul, trebuie să putem aduce atâtea dovezi confirmatoare până când şi pacientul se va convinge de corectitudinea dovezilor. Însuşi medicul va fi convins de aceasta, mai devreme sau mai târziu, conform cu caracterul său particular. Nu există însă alt etalon cu care să putem măsura greşelile, simptoamele şi evoluţia greşită a unui om în viaţă decât etalonul larg al unui sentiment de comuniune socială integru.</p>
               <p rend="justify">Suntem acum în stare, fireşte în limitele celei mai mari prudenţe şi ale unei experienţe cât mai bogate, să descoperim, cel mai adesea pornind de la cele mai vechi amintiri, direcţia eronată apucată în viaţă, absenţa sau prezenţa sentimentului de comuniune socială. Ne conduce la aceasta îndeosebi cunoaşterea carenţelor sentimentului de comuniune socială, a cauzelor şi a efectelor acestor carenţe. Ni se luminează multe lucruri din reprezentarea unei situaţii în colectivitate (Wir-Situation) sau a unei situaţii în izolare (Ich-Situatiori). Ni se luminează de asemenea multe lucruri din evocarea mamei. Amintirile referitoare la pericole sau accidente, ca şi acelea referitoare la pedepse corporale sau la alte corecţii ascund o înclinaţie exagerată de fixare a atenţiei asupra aspectelor ostile ale vieţii. Amintirea naşterii unui frate sau a unei surori ne descoperă situaţia de copil detronat, iar amintirea primei vizite la grădiniţa de copii sau la şcoală ne descoperă puternica impresie prilejuită de situaţiile inedite. Amintirea unei boli sau a morţii cuiva este adesea legată de frica de asemenea pericole şi de cele mai multe ori îl determină pe respectivul să dorească a fi medic sau infirmier, adică o persoană mai bine înarmată pentru înfruntarea unor atari pericole. Amintirea unei şederi la ţară cu mama, ca şi menţionarea anumitor persoane, cum sunt mama, tata, bunicii, într-o atmosferă amiabilă, arată adesea nu numai preferinţa individului pentru persoane care, evident, îl răsfaţă, ci şi excluderea celorlalte persoane. Amintirea unor fapte rele, a unor furturi, a unor evenimente sexuale indică de obicei un mare efort de a le exclude pe viitor din viaţă. Uneori se întâmplă să descoperim şi alte amintiri legate de tendinţe vizuale, acustice sau motrice, datorită cărora putem descoperi eşecuri şcolare sau în alegerea profesiunii, ceea ce ne oferă prilejul de a consilia o mai bună orientare profesională.</p>
               <p rend="justify">Câteva exemple ne vor permite să demonstrăm raportul celor mai vechi amintiri cu planul de viaţă (Lebensplan) cu bătaie lungă al individului.</p>
               <p rend="justify">Un bărbat în vârstă de 32 de ani, fiul cel mai mare şi răsfăţat al unei văduve, s-a dovedit inapt pentru orice meserie, dat fiind faptul că încă de la început manifesta stări de anxietate extraordinare, care se ameliorau de îndată ce el se întorcea acasă. Este un om bun şi milos, care însă nu se poate acomoda cu ceilalţi. La şcoală se arăta întotdeauna extrem de surescitat înaintea fiecărui examen şi adesea absenta, invocând oboseala şi epuizarea. Mama sa îl îngrijea cu maximă afecţiune. Având în vedere modul în care fusese pregătit de mama sa, putem deduce de aici ţelul său de superioritate, evitarea confruntării cu problemele vieţii şi, în consecinţă, evitarea oricărui eşec. Lângă mama sa nu avea a se teme de astfel de probleme. Faptul de a fi rămas la metoda sa, de a se pune sub ocrotirea mamei, i-a imprimat o caracteristică de bărbat infantil, fără ca fizicul său să fi justificat această caracterizare. Procedeul său de a se retrage la fusta mamei, vădit încă din copilărie, a devenit şi mai evident de îndată ce prima fată, pentru care el a arătat simpatie, l-a refuzat. Şocul pe care i l-a produs acest eveniment „exogen” a accentuat tendinţa sa de retragere, aşa încât nicăieri nu-şi mai găsea liniştea decât lângă mama sa.</p>
               <p rend="justify">Cea mai veche amintire a sa era: „Când aveam vreo patru ani, în timp ce mama mea cârpea ciorapi, eu şedeam la fereastră şi mă uitam la muncitorii care zideau vizavi o casă”.</p>
               <p rend="justify">Se va spune: destul de insignifiant. Nicidecum! Alegerea primei sale amintiri – fie că este vorba sau nu de cea mai veche amintire a sa, puţin interesează – ne dovedeşte că el trebuie să fi fost condus la ea de un interes oarecare. Activitatea sa mnezică, dirijată de stilul de viaţă, a ales o întâmplare care trădează în mod vădit caracterul său particular.</p>
               <p rend="justify">Faptul că apare o situaţie în care este prezentă mama sa grijulie ne arată că avem de-a face cu un copil răsfăţat. Dar ni se trădează încă un lucru important. El priveşte cum alţii lucrează. Pregătirea sa pentru viaţă este aceea a unui spectator, nimic mai mult. Dacă încearcă să facă altfel, se simte ca în faţa unei prăpăstii şi, sub efectul unui şoc, bate în retragere, de teama de a nu i se descoperi lipsa de valoare. Dacă este lăsat să stea acasă, lângă mama sa, dacă este lăsat să privească cum lucrează alţii, se pare că lucrul acesta nu-l incomodează defel. Linia sa de mişcare ţinteşte către dominarea mamei, ca unic ţel de superioritate al său. Din păcate, există prea puţine perspective de reuşită pentru un spectator al vieţii. Cu toate acestea, după însănătoşirea unui asemenea pacient este de avut în vedere o ocupaţie în care el să-şi valorifice mai buna sa pregătire în materie de observaţie şi interpretare. Deoarece noi înţelegem cazul în speţă mai bine decât pacientul, trebuie să intervenim activ, spre a-l face şi pe el să înţeleagă ceea ce este de înţeles: „Desigur, poţi reuşi în orice profesie, dar dacă vrei să-ţi utilizezi la maximum pregătirea de care dispui, ai nevoie de o profesie în care observaţia să se situeze pe primul plan”. El a acceptat o ocupaţie în comerţul cu obiecte de artă, în care a avut succes.</p>
               <p rend="justify">Freud descrie mereu, utilizând o terminologie schimonosită, eşecurile copiilor răsfăţaţi, fără a reuşi să sesizeze secretul acestora.</p>
               <p rend="justify">Copilul răsfăţat doreşte să posede totul, dar numai cu greu catadicseşte să-şi ducă la îndeplinire funcţiile normale, stabilite de evoluţie, râvnind la mama sa „în al său complex al lui Oedip” (chiar dacă acest complex este exagerat, în rare cazuri el este explicabil, deoarece copilul răsfăţat respinge orice altă persoană). Mai târziu el are tot felul de dificultăţi (nu din cauza refulării complexului lui Oedip, ci din cauza şocurilor determinate de alte situaţii) şi cade în extaz, ba chiar nutreşte intenţii de asasinat la adresa persoanelor care se împotrivesc dorinţelor lui. După cum se vede clar, acestea sunt produse artistice (sic!</p>
               <p rend="justify">—  L. G.) ale unei educaţii deficitare, răsfăţătoare, utile pentru înţelegerea vieţii psihice numai atunci când sunt cunoscute urmările răsfăţului şi se ţine seama de ele. Sexualitatea, însă, este o problemă care implică două persoane şi care poate fi corect rezolvată numai dacă se dispune de o cantitate suficientă de sentiment de comuniune socială, ceea ce copiilor răsfăţaţi le lipseşte.</p>
               <p rend="justify">Printr-o generalizare forţată, Freud se vede obligat să transpună în impulsiile sadice ereditare dorinţe, fantazări şi simptoame artificial întreţinute, precum şi lupta acestora împotriva a ceea ce a rămas din sentimentul de comuniune socială, care, aşa cum vedem, sunt consecinţele răsfăţului în care este crescut mai târziu în mod artificial copilul. De aici este lesne de înţeles că primul act de cooperare (şi nu aşa cum crede Freud, în favoarea teoriei sale preconcepute, a canibalismului, o mărturie a impulsiei sadice înnăscute) şi că acest act este atât în profitul mamei cât şi în al copilului. Marea diversitate a formelor de viaţă ale oamenilor dispare în obscuritatea concepţiei freudiene.</p>
               <p rend="justify">Un nou exemplu va trebui să demonstreze utilitatea descifrării de către noi a celor mai vechi amintiri din copilărie.</p>
               <p rend="justify">O  fată în vârstă de 18 ani trăieşte în permanentă gâlceava cu părinţii ei. Aceştia vor să o determine să studieze mai departe, deoarece s-a dovedit foarte bună la învăţătură. Ea se împotriveşte pentru că, aşa cum s-a dovedit, se temea de insuccese, pe motiv că nu era prima la examenele şcolare. Cea mai veche amintire a ei era următoarea: la o serbare dată de copii, pe când ea avea patru ani, a văzut o minge uriaşă în mâinile altui copil. Ca un copil răsfăţat ce era, a făcut tot ce i-a stat în putinţă spre a avea şi ea o minge la fel. Tatăl ei a colindat întreg oraşul ca să găsească o asemenea minge, însă fără succes. O minge mai mică a fost refuzată de fetiţă, cu ţipete şi planşete. Numai după ce tatăl ei i-a explicat câtă zadarnică osteneală l-a costat dorinţa ei, fetiţa s-a liniştit şi a acceptat acea minge mai mică. Am putut trage concluzia, din această amintire, că acea fată era accesibilă şi că explicaţiile amicale produceau la ea efectul scontat; a putut fi vindecată de ambiţia ei egoistă şi fata a avut apoi succes în viaţă.</p>
               <p rend="justify">Cazul care urmează ne arată cât de nebănuite sunt căile destinelor umane.</p>
               <p rend="justify">Un bărbat în vârstă de 42 de ani, după o căsătorie îndelungată cu o femeie mai vârstnică decât el cu zece ani, devine impotent. De doi ani, abia dacă mai vorbeşte cu femeia şi cu cei doi copii ai săi. Pe când mai înainte avea oarecum succes în profesia sa, în ultimul timp şi-a neglijat-o şi şi-a adus familia într-o stare deplorabilă. El fusese fiu] preferat al mamei sale, care îl răsfăţase peste măsură. Pe când avea trei anişori, a venit pe lume o surioară. La scurt timp după aceea – naşterea surorii sale este cea mai veche amintire a sa – el a început să-şi ude patul. Avea de asemenea coşmaruri, aşa cum adesea întâlnim la copiii răsfăţaţi. Este evident că enurezia şi anxietatea erau rezultatul încercărilor sale de a-şi anula poziţia de copil detronat, dar nu trebuie să pierdem din vedere faptul că erau şi expresia unei acuzări, ba poate şi mai mult, a unui act de răzbunare împotriva mamei sale. La şcoală era un copil nemaipomenit de corect. Îşi aminteşte că numai o singură dată fusese antrenat într-o bătaie cu un alt băiat, care îl insultase. Institutorul îşi exprimase uimirea că un băiat atât de cuminte se putuse lăsa provocat.</p>
               <p rend="justify">Putem înţelege de aici că el fusese obişnuit să întrunească aprecierea favorabilă a tuturor şi că îşi vedea ţelul său de superioritate în faptul de a fi preferat altora. Când lucrul acesta nu se întâmpla, el recurgea la mijloace care în parte însemnau acuzare, în parte răzbunare, fără ca această motivaţie să fie clară pentru el însuşi sau pentru ceilalţi. În ţelul său de perfecţiune colorat de egoism el îşi dădea toată silinţa să nu se exteriorizeze ca om rău la suflet. Cum el însuşi a relevat, luase în căsătorie o fată mai vârstnică, care îi făcea toate concesiile, ca şi mama sa. Dat fiind faptul că ea avea acum peste cincizeci de ani şi se ocupa mai mult de copii, el a rupt legătura cu ei toţi, într-o manieră în aparenţă neagresivă. În această ruptură era inclusă şi impotenţa sa, ca limbaj al organelor. Încă din anii copilăriei te puteai aştepta ca, în caz de pierdere a răsfăţului, cum s-a întâmplat la naşterea surorii sale, el să-şi manifeste acuzaţia într-un mod prea puţin clar, dar vizibil prin efecte.</p>
               <p rend="justify">Un bărbat în vârstă de 30 de ani, cel mai mare dintre cei doi copii din familie, ispăşise o lungă pedeapsă cu închisoarea, din cauza unor furturi repetate. Cea mai veche amintire a sa datează de când avea trei ani, perioadă în care a venit pe lume fratele său. Iată acea amintire: „Mama mea l-a preferat întotdeauna pe frate-meu. Încă de mic eu o tuleam de-acasă. Uneori, când mă răzbea foamea, nu mă dădeam în lături de la furtişaguri, de acasă sau de aiurea. Mama mă pedepsea cu cruzime.</p>
               <p rend="justify">Dar asta nu mă împiedica să vagabondez din nou. La şcoală am fost un şcolar mediocru până pe la paişpe ani, dar nu vroiam să învăţ mai departe şi hoinăream de unul singur pe străzi. N-aveam chef deloc să stau priponit acasă. Nu aveam nici un prieten şi nu găsisem nici o fată care să mă iubească, lucru după care inima mea tânjea. Vroiam să frecventez sălile de dans, să fac cunoştinţă cu fete, însă n-aveam biştari. Uite-aşa am furat un automobil şi l-am vândut pe mai nimic. De atunci au început loviturile mele în stil mare, până ce am ajuns la pârnaie. Poate că aş fi urmat o altă cale în viaţă dacă nu mi-ar fi fost scârbă să stau acasă, unde aveam parte numai de chelfăneală. Furturile mele au fost încurajate şi de faptul că am căzut în mâinile unui tăinuitor de lucruri furate, care m-a îndemnat mereu pe calea cea rea”.</p>
               <p rend="justify">Am şi subliniat că în rândurile celor pasibili de pedeapsă se întâlnesc de cele mai multe ori indivizi care în copilărie au fost răsfăţaţi sau care au jinduit după răsfăţ. Şi, ceea ce este la fel de important, în copilăria lor se poate constata o intensă activitate, care însă nu este de confundat cu curajul. Din atitudinea de revoltă a acestui bărbat, de după naşterea fratelui său mai mic, putem trage concluzia că şi el fusese răsfăţat mai înainte. Destinul său îşi trage originea din acuzarea plină de revoltă împotriva mamei şi din acea activitate pentru care, din lipsa unui sentiment de comuniune socială îndestulător – nici prieteni, nici meserie, nici dragoste —, nu a găsit altă investiţie decât crima. Că s-a putut afişa înaintea opiniei publice o concepţie ca aceea care înfăţişează crima ca pe o autopuniţiune, combinată cu dorinţa de a face închisoare, concepţie avansată recent de unii psihiatri, trădează totuşi o lipsă de pudoare intelectuală, mai ales când aceasta este legată de ironizarea bunului-simţ (common sense) şi de atacuri insultătoare la adresa practicii noastre profund întemeiate. Las pe seama cititorului să judece dacă asemenea concepţii nu sunt generate de spiritul copiilor răsfăţaţi şi dacă nu au efect asupra spiritului altor copii răsfăţaţi din rândurile publicului.</p>
               <p rend="justify">NOTE</p>
               <p rend="justify">1  „in seinem Sinne”, în textul original. (Nota trad.) 2 Pasaj în care, fără nominalizare, se polemizează cu concepţia lui Freud din Psihopatologia vieţii cotidiene. (Nota trad.) 3 „Ihr Ziel der Vollkommenheit”, în textul original. (Nota trad.) 4 „die Wissenschaft von der Einheit des Ichs”, în textul original. (Nota trad.)</p>
               <p rend="justify">5  Mihail Sadoveanu este, în literatura română, scriitorul care a sesizat cel mai pregnant importanţa primelor amintiri în descifrarea „stilului de viaţă” şi chiar a destinului oamenilor. Iată cum ne zugrăveşte el, ca într-un tablou impresionist, pâclele celor mai vechi amintiri ale Eugeniţei Costea, viitoarea sinucigaşă: „Mai târziu, după doisprezece ori treisprezece ani, tânăra eroină a prietenilor mei a început a-şi nota impresiile şi amintirile. Din acestea din urmă, cu totul sentimentale, se poate observa uşor că realităţile ei erau altele decât ale oamenilor de rând. Bunicul şi bunicuţa se aplecau asupra ei în fiecare dimineaţă, întrebând-o cu glasuri domoale despre lucruri nedesluşite; erau palizi ca nişte sfinţi şi cu coroană de lumină în jurul frunţilor. Gesturile lor erau moi şi încete: bunicul îi punea o mână pe umăr şi o săruta în creştet; bunicuţa o cuprindea cu amândouă braţele de după umeri şi o strângea la sân, făcându-se şi ea mititică, lângă acea nepoţică vioaie şi drăgălaşă (Cazul Eugeniţei Costea, Editura Eminescu, Bucureşti, 1970, p. 96).</p>
               <p rend="justify">Amintirea unui răsfăţ paradiziac este cât se poate de clară. O concepţie de copilă răsfăţată trădează şi replica ei de mai târziu, din chiar ziua sinuciderii: „Viaţa trebuie să fie jertfă şi datorie, bineînţeles pentru alţii, pe când noi o gustăm din plin” (op. Cât., p. 186). S-ar putea demonstra, folosind o bibliografie sadoveniană mai amplă, că Mihail Sadoveanu a fost un adlerian malgré-lui. (Nota trad.)</p>
            </div>
            <div type="div2">
               <head>13. Obstacole in calea dezvoltării sociale a copilului şi înlăturarea acestora</head>
               <p rend="justify">Urmărind situaţiile care îl tentează pe copil şi care îl determină să apuce pe căi greşite, în cele din urmă ne lovim întotdeauna de acele probleme grave despre care am arătat mai înainte că sunt de cea mai mare importanţă, îngreunând şi foarte adesea împiedicând dezvoltarea sentimentului de comuniune socială: problema răsfăţului, a inferiorităţilor organice înnăscute şi a neglijării copilului. Influenţa acestor factori nu se diferenţiază doar în ceea ce priveşte extensiunea şi gradul lor de intensitate, durata acţiunii lor, ci mai ales în ceea ce priveşte emoţiile şi reacţiile aproape incalculabile pe care le provoacă la copil. Atitudinea copilului în faţa acestor factori depinde nu numai de „trial and error” („încercare şi eroare”)1, ci mult mai mult, după cum s-a dovedit, de energia de creştere a copilului, de puterea sa creatoare ca parte a procesului vieţii, a cărui dezvoltare în civilizaţia noastră, care pe de o parte îl asupreşte pe copil, iar pe de altă parte îl favorizează, este de asemenea aproape incalculabilă şi nu este dedusă decât din rezultate.</p>
               <p rend="justify">Dacă vrem să mergem mai departe în mod ipotetic, va trebui să avem în vedere o serie de realităţi: particularităţile familiei, lumină, aer, anotimp, temperatură, zgomot, contacte umane mai mult sau mai puţin potrivite, climă, structura solului, alimentaţie, sistemul endocrin, musculatură, ritmul dezvoltării organismului, stadiul embrional şi încă multe altele, cum ar fi ajutorul şi îngrijirea din partea unor persoane de încredere. În această sumedenie de realităţi încâlcite vom fi înclinaţi să admitem ba factori favorabili, ba factori păgubitori. În acest context noi ne vom mulţumi, cu multă prudenţă, să luăm în considerare rezultatele contradictorii (differierender Resultate). Mult mai sigură este calea observării evenimentelor, pentru a cărei rectificare există nenumărate posibilităţi. Forţa creatoare care se manifestă va putea fi stabilită în mod satisfăcător prin observarea activităţii mai mici sau mai mari a corpului şi a spiritului.</p>
               <p rend="justify">Nu trebuie însă să trecem cu vederea peste faptul că tendinţa de cooperare este provocată din prima zi de viaţă a copilului. Uriaşa importanţă a mamei în această privinţă este absolut evidentă. Ea stă la obârşia dezvoltării sentimentului de comuniune socială. Moştenirea biologică a sentimentului uman de comuniune socială aşteaptă mâna ei grijulie. Prin gesturi mărunte de ajutorare atunci când îl îmbăiază, în toate gesturile generoase de care copilul neajutorat are nevoie ea poate stimula sau inhiba contactul social al copilului. Relaţia ei cu copilul, spiritul ei de înţelegere şi iscusinţa ei sunt decisive în această privinţă2. Nu vrem să trecem cu vederea peste faptul că în această privinţă culmile evoluţiei umane sunt producătoare de compensaţie şi că însuşi copilul poate constrânge la contact prin strigăte şi recalcitranţă, doborând barierele existente. Căci şi în mamă fiinţează şi acţionează achiziţia biologică a dragostei materne (Mutterliebe), parte integrantă a sentimentului de comuniune socială. Această achiziţie poate fi lăsată în paragină din cauza unor împrejurări vitrege, din cauza unor îngrijiri exagerate, a unor decepţii, boli şi suferinţe, a deficitului flagrant de sentiment de comuniune socială, cu consecinţele ce decurg de aici. Dar achiziţia evoluţionistă a dragostei materne este de cele mai multe ori atât de puternică la animale şi la oameni, încât ea depăşeşte cu uşurinţă impulsia hrănirii şi impulsia sexuală3. Putem afirma cu toată certitudinea că relaţia mamă-copil este de cea mai mare importanţă pentru dezvoltarea sentimentului uman de comuniune socială. O renunţare la această pârghie extrem de puternică a dezvoltării umanităţii ne-ar pune în cea mai mare încurcătură în ceea ce priveşte găsirea unui înlocuitor oarecum satisfăcător, făcând cu totul abstracţie de faptul că sentimentul contactului matern (mütterliche Kontaktgefühl), ca proprietate de nepierdut a evoluţiei, s-ar opune cu îndârjire unei distrugeri. Probabil că datorăm contactului matern cea mai mare parte a sentimentului uman de comuniune socială şi, prin acesta, stabilitatea reală a civilizaţiei umane.</p>
               <p rend="justify">Desigur că influenţele dragostei materne de azi nu mai sunt adesea suficiente pentru a acoperi nevoia de colectivitate (Not der Gemeinschaft). Un viitor îndepărtat va trebui să echilibreze mult mai mult folosinţa acestei proprietăţi cu idealul de colectivitate (Gemeinschaftsideal). Căci adesea contactul dintre mamă şi copil este prea slab, pentru ca încă şi mai adesea el să fie prea puternic. În primul caz, copilul poate, încă de la începutul vieţii sale, să aibă o impresie de ostilitate a vieţii şi, prin experienţe ulterioare de acelaşi fel, să facă din această opinie firul conducător al vieţii sale.</p>
               <p rend="justify">Aşa cum am constatat adesea, contactul mai bun cu tatăl, cu bunicii nu este suficient spre a compensa relaţia mamă-copil. În general, se poate afirma că un contact mai bun al copilului cu tatăl demonstrează eşecul mamei, ceea ce aproape întotdeauna înseamnă instituirea unei a doua faze în viaţa copilului, faptul că el – pe drept sau pe nedrept – a trăit o decepţie cu privire la mamă. Faptul că adesea fetele au un contact mai puternic cu tatăl, iar băieţii cu mama, nu poate fi pus în relaţie cu sexualitatea, ci trebuie examinat prin prisma constatării de mai sus, care ne arată că avem de-a face cu două lucruri diferite: că taţii se poartă adesea duios cu fetele şi femeile şi că fetele, ca şi băieţii, în pregătirea lor ludică pentru viitoarele roluri în viaţă, precum şi în general în joc4, îl includ în această pregătire şi pe părintele se sex opus. Că uneori intră în joc şi impulsia sexuală, desigur rareori în modul exagerat prezentat de Freud, este un fapt pe care l-am observat numai la copiii foarte răsfăţaţi, care vor să-şi realizeze întreaga dezvoltare în interiorul familiei, ba şi mai mult, în cadrul unei legături exclusive cu persoana care îi răsfaţă.</p>
               <p rend="justify">Misiunea care îi revine în mod obligatoriu mamei, din punct de vedere al istoriei evoluţiei şi din punct de vedere social, este de a-l face pe copil cât mai repede posibil apt de colaborare şi de solidaritate umană, gata să ajute şi gata de a se lăsa ajutat în cazul în care forţele sale nu-i sunt suficiente. S-ar putea scrie volume despre „copilul echilibrat” („wohltemperierte Kind”). Este aici suficient să arătăm că copilul trebuie să se simtă în casă un partener cu drepturi egale, manifestând un interes sporit faţă de tată şi faţă de fraţi şi surori, iar în curând faţă de toate persoanele din anturajul său. Astfel, de timpuriu, el nu va mai fi o povară, ci un camarad (Mitspieler). Curând se va simţi în apele sale şi va dezvolta acel curaj (Mut) şi acea încredere în sine care îşi au originea în contactul cu anturajul. Tulburările pe care le prezintă, deficienţe intenţionate sau nu ale funcţiilor sale, enurezia, constipaţia, dificultăţile de alimentaţie fără cauze patologice, vor fi considerate atât de copilul însuşi cât şi de anturaj drept o problemă rezolvabilă, abstracţie făcând de faptul că asemenea fenomene nu ar apărea niciodată în cazul în care tendinţa de cooperare ar fi suficient de puternică. La fel putem spune despre sugerea policelui şi roaderea unghiilor, despre scobitul în nas sau despre înghiţitul pe nemestecate. Aceste fenomene apar numai în cazul în care copilul refuză conlucrarea, refuză să accepte civilizaţia (die Aufnahme der Kultur verweigert). Sunt fenomene care se manifestă aproape exclusiv la copiii răsfăţaţi care, astfel, vor să oblige anturajul la un efort mai mare, suplimentar, fiind întotdeauna asociate cu încăpăţânarea făţişă sau ascunsă, semn clar al unui sentiment de comuniune socială deficitar. M-am referit mereu, de multă vreme, la aceste fapte. Dacă azi Freud caută să atenueze pansexualismul, care este baza teoriei sale, la această revizuire realităţile evidenţiate de psihologia individuală au, desigur, o contribuţie majoră. Mult mai recenta concepţie a Charlottei Bühler cu privire la un stadiu „normal” al încăpăţânării la copil trebuie, desigur pe bună dreptate, redusă la realităţile relevate de psihologia individuală. Faptul că defectele copiilor se manifestă sub forma de trăsături de caracter ca încăpăţânarea, gelozia, egolatria, sentimentul de comuniune socială deficitar, ambiţia egoistă, pofta de răzbunare etc., trăsături de caracter care pot fi când mai evidente, când mai puţin evidente şi care rezultă din structura descrisă mai sus, confirmă de asemenea concepţia noastră despre caracter ca linie conducătoare în ţelul de superioritate, ca reflectare a stilului de viaţă şi ca atitudine socială neînnăscută, ci făurită de copil şi fasonată de acesta în acelaşi timp cu legea sa de mişcare. Probabil că micile bucurii ca reţinerea materiilor fecale, sugerea degetului, jocul infantil cu organele genitale etc., care uneori sunt preludiate de o senzaţie mai puternică, dar evanescentă de gâdilare, îi caracterizează pe copiii răsfăţaţi, care nu-şi pot refuza nici o dorinţă şi nici o desfătare.</p>
               <p rend="justify">O  altă răspântie periculoasă în dezvoltarea sentimentului de comuniune socială o constituie personaliatea tatălui. Mama nu trebuie să se opună ocaziei acestuia de a stabili contactul cu copilul cât mai curând posibil, fapt care nu este cu putinţă în caz de răsfăţ monopolizator sau în caz de aversiune faţă de soţ. Pe de altă parte, tatăl nu trebuie predestinat ca un distribuitor de ameninţări sau de pedepse. El trebuie să-i acorde copilului suficient timp şi căldură, spre a nu fi împins de mamă pe al doilea plan. Semnalez ca fiind de o deosebită nocivitate încercarea de a o birui pe mamă printr-o afecţiune şi mai mare arătată copilului sau, ca o corectare a răsfăţului la care se dedă mama, instituirea unui regim draconic, care nu face decât să-l ataşeze şi mai mult pe copil de mamă. La fel de nocivă este impunerea de către tată a autorităţii şi principiilor sale, caz în care poate că îl va subjuga pe copil, dar fără a-l constrânge să colaboreze prin prisma sentimentului de comuniune socială.</p>
               <p rend="justify">De o importanţă aparte, în epoca noastră febrilă, sunt orele mesei, care au rolul lor în educarea copiilor în spiritul colaborării. O atmosferă de bună dispoziţie este neapărat necesară. Poveţele cu privire la felul de a mânca trebuie reduse la strictul necesar. Bunul exemplu personal este calea cea mai bună de urmat. Mustrarea, accesele de furie, proasta dispoziţei trebuie eliminate în aceste ocazii. De asemenea, trebuie să ne reţinem de a face lectură şi de la debitarea de reflecţii găunoase. Orele de masă sunt de asemenea cât se poate de nepotrivite pentru reproşuri referitoare la notele rele primite la şcoală sau referitoare la alte neajunsuri. Această atmosferă de colectivitate (Gemeinsamkeit) trebuie să căutăm să o realizăm în special la micul dejun, deci la începutul zilei. O cerinţă importantă este aceea de a le da copiilor deplina libertate de a vorbi sau de a pune întrebări. Luarea în râs a copilului, zeflemisirea, criticarea lui pentru nimicuri, faptul de a-l da altor copii ca exemplu dăunează integrării, pot să producă închiderea în sine, timiditate şi un grav sentiment de inferioritate. Nu trebuie să le demonstrezi copiilor micimea lor, lipsa lor de cunoştinţe şi neputinţa, ci trebuie să le deschizi calea spre un antrenament curajos (zu einem mutigen Training), să nu le retezi interesul pe care-l arată pentru un lucru, să nu le smulgi totul din mână, să le arăţi întotdeauna că numai începutul e greu, să nu intri în panică în faţa unei situaţii periculoase, ci să dovedeşti spirit de prevedere şi o justificată protecţie. Iritabilitatea părinţilor, vrajba conjugală, lipsa de unanimitate în problemele educaţiei pot lesne să dăuneze dezvoltării sentimentului de comuniune socială. Orice excludere categorică a copilului din societatea adulţilor trebuie, de la caz la caz, evitată. Lauda şi dojana trebuie să aibă în vedere doar reuşita sau nereuşita instruirii (Training)5 şi nu personalitatea copilului.</p>
               <p rend="justify">Boala unui copil poate de asemenea deveni un obstacol periculos în calea dezvoltării sentimentului de comuniune socială. Un obstacol mai periculos, ca de altfel şi celelalte dificultăţi, dacă boala survine pe parcursul primilor cinci ani de viaţă. Am vorbit despre importanţa inferiorităţilor organice înnăscute şi am arătat că ele prezintă, din punct de vedere statistic, rele amăgitoare şi obstacole în calea sentimentului de comuniune socială. Acelaşi lucru poate fi spus şi despre bolile primei copilării, cum este rahitismul, care prejudiciază dezvoltarea corporală, dar nu pe cea psihică şi care, de asemenea, poate conduce la desfigurări mai mari sau mai mici. Dintre celelalte boli ale primei copilării, cele mai păgubitoare pentru sentimentul comuniunii sociale sunt acelea care, prin anxietatea şi preocuparea arătată de anturaj faţă de starea copilului, îi dau acestuia ideea că este o mare valoare, fără ca el să fi adus nici o contribuţie personală în acest sens. Sunt de citat în această privinţă tuşea convulsivă, scarlatina, encefalita şi coreea, după a căror evoluţie firească se pot observa la copil năravuri care arată că el luptă în continuare pentru menţinerea statutului lui de copil răsfăţat. Chiar şi în cazurile în care persistă sechele organice, indicat este să nu se raporteze la aceste sechele deteriorările intervenite în conduita copilului şi să nu se capituleze în faţa acestei situaţii. Ba chiar am putut observa, după diagnosticarea eronată a unor maladii cardiace şi renale şi după descoperirea acestor erori şi constatarea unei sănătăţi perfecte, că dificultăţile astfel generate nu dispar, egolatria şi toate consecinţele ei, îndeosebi lipsa de interes social, continuând invariabil să persiste. Anxietatea, îngrijorarea şi lacrimile nu-i sunt de ajutor copilului bolnav, ci îl instigă să vadă în boala sa un avantaj.</p>
               <p rend="justify">Se înţelege de la sine că sechelele corigibile ale copilului trebuie ameliorate sau vindecate cât mai repede posibil şi că în nici un caz nu trebuie să se conteze pe faptul că defectul se va „cicatriza” cu timpul. Pe de altă parte, trebuie să-l ferim pe copil pe cât posibil de boală, fără a-i inculca vreo fobie şi fără a-i interzice contactul cu ceilalţi.</p>
               <p rend="justify">A-l copleşi pe copil, pretinzându-i performanţe care întrec capacităţile sale fizice şi spirituale, poate uşor să ducă, din cauza dezgustului şi surmenajului, la o atitudine potrivnică integrării în viaţă.</p>
               <p rend="justify">Învăţământul artistic şi ştiinţific trebuie să corespundă puterii de înţelegere a copilului6. Pe acelaşi temei, trebuie pus capăt fanatismului unor sexopedagogi care vor să explice copiilor problemele sexuale.</p>
               <p rend="justify">Trebuie să-i răspundem copilului ori de câte ori el întreabă sau pare să întrebe, în măsura în care suntem siguri că el poate digera ceea ce îi comunicăm. În orice caz, însă, el trebuie instruit de timpuriu asupra valorii egale a sexelor şi asupra propriului său rol sexual, deoarece altfel, cum admite azi Freud, din civilizaţia noastră retrogadă ne-am putea alege cu opinia că femeia reprezintă o treaptă inferioară, ceea ce îi poate face lesne pe băieţi orgolioşi, cu toate urmările nefaste pentru societate, iar la fete poate provoca „protestul viril” descris de mine în anul 19127, de asemenea cu urmări negative: îndoială cu privire la propriul sex şi, în consecinţă, pregătirea deficitară pentru propriul rol sexual, cu toate consecinţele supărătoare care decurg de aici.</p>
               <p rend="justify">Anumite dificultăţi rezultă şi din poziţia ocupată în constelaţia fraţilor şi surorilor. Întâietatea pronunţată sau nu a unuia dintre fraţi în prima copilărie este adesea spre dezavantajul altuia. Cu o extraordinară frecvenţă găsim, în una şi aceeaşi familie, eşecul unui copil alături de reuşita altuia. Activitatea mai mare a unuia poate să ducă la pasivitatea celuilalt, succesul unuia la insuccesul celuilalt. Adesea constatăm că insuccesele timpurii au un efect nefavorabil asupra viitorului copilului.</p>
               <p rend="justify">De asemenea, preferinţa arătată pentru unul dintre copii, lucru greu de evitat, este dăunătoare pentru altul, declanşând la el un grav sentiment de inferioritate, cu toate manifestările posibile ale unui complex de inferioritate. Pe de altă parte, înălţimea, frumuseţea, forţa unuia îl pot pune în umbră pe celălalt. Oricum, nu trebuie trecute cu vederea faptele pe care le-am dat la iveală cu privire la poziţia copilului în grupul de fraţi şi surori.</p>
               <p rend="justify">Trebuie, înainte de toate, să punem cruce superstiţiei potrivit căreia situaţia fiecărui copil ar fi una şi aceeaşi în interiorul unei familii. Ştim deja că, fie şi dacă pentru toţi ar exista acelaşi anturaj şi aceeaşi educaţie, influenţa acestora e utilizată de copil ca material, într-un mod care este util puterii creatoare a acestuia. Vom vedea cât de diferit se comportă anturajul fiecărui copil în parte. Pare de asemenea sigur că copiii nu au aceleaşi gene şi aceleaşi condiţionări fenotipice. Chiar şi referitor la gemenii univitelini creşte din ce în ce mai mult îndoiala că ei ar avea o constituţie fizică şi psihică identică8. Dintotdeauna psihologia individuală susţine că există o constituţie fizică înnăscută, însă ea a constatat că „constituţia psihică” („psychische Konstitution”) se manifestă în primii trei ani până la cinci ani de viaţă sub forma unui prototip psihic (psychische Prototyp), care deja include în el legea de mişcare a individului şi îşi datorează forma sa vitală forţei creatoare a copilului, care utilizează ca material de construcţie ereditatea şi influenţele mediului. Numai în lumina acestei concepţii mi-a fost posibil să-mi reprezint diferenţele dintre fraţi ca fiind aproape tipice, chiar dacă ele sunt diferite de la un caz individual la altul. Consider această problemă ca rezolvată, din moment ce am arătat că în forma de viaţă a fiecărui copil apare amprenta poziţiei sale în rândul fraţilor şi surorilor. Faptul acesta aruncă o lumină vie asupra problemei dezvoltării caracterului. Căci dacă este adevărat că anumite trăsături de caracter corespund poziţiei copilului în şirul fraţilor şi surorilor, atunci nu prea mai rămâne loc de discuţie în sensul de a releva ereditatea caracterului sau provenienţa acestuia din zona anală sau din alte asemenea zone. Ba şi mai mult, este uşor de înţeles cum un copil, în virtutea poziţiei sale în rândul fraţilor şi surorilor, ajunge la un anumit caracter particular.</p>
               <p rend="justify">Mai mult sau mai puţin cunoscute sunt dificultăţile copilului unic.</p>
               <p rend="justify">Crescut întotdeauna printre adulţi, de cele mai multe ori ocrotit cu o grijă exagerată de părinţi, mereu preocupaţi de el, copilul învaţă foarte curând să se simtă în centrul atenţiei şi să se comporte ca atare. Adesea boala sau debilitatea unuia dintre părinţi constituie o circumstanţă agravantă. Încă şi mai adesea sunt de luat în considerare complicaţiile conjugale şi divorţurile, o atmosferă în care sentimentul de comuniune socială al copilului se dezvoltă anevoie. Nu de puţine ori avem de-a face cu mame care protestează nevrotic împotriva venirii pe lume a unui copil, protest legat de grija exagerată pentru copilul unic, cu înrobirea sa totală9. Găsim în viaţa de mai târziu a unor astfel de copii, la fiecare în mod diferit, una din nuanţele dintre supunerea care protestează în secret şi căutarea febrilă a autocraţiei (Alleinherrschaft), puncte vulnerabile care prin contactul cu o problemă exogenă încep să sângereze, ducând la manifestări zgomotoase.</p>
               <p rend="justify">În familiile cu copii numeroşi, primul-născut se găseşte într-o situaţie unică în felul ei, pe care nici un alt copil nu o trăieşte. Câtva timp el este copil unic şi are parte de tratamentul respectiv. Mai târziu el va fi „detronat”. Această expresie aleasă de mine redă atât de exact schimbarea de situaţie, încât autori care au adoptat-o mai târziu, atunci când descriu acest caz, cum face Freud, nu se pot lipsi de această expresie metaforică.</p>
               <p rend="justify">Perioada care precedă această „detronare” are importanţa ei prin impresiile trăite de copil în tot acest răstimp. Fie că este vorba de trei sau mai mulţi ani, evenimentul „detronării” interesează un stil de viaţă deja stabilizat şi va provoca o reacţie conformă acestuia. În general, copiii răsfăţaţi suportă această schimbare cam la fel de greu ca înţărcarea. Dar trebuie să constat că fie şi un interval de un singur an este suficient pentru ca urmele detronării să fie făcute vizibile pentru întreaga viaţă, în această privinţă trebuie să ţinem seama de faptul că primul-născut a şi dobândit un spaţiu vital (Lebensraum), ca şi de faptul că acesta este îngustat de venirea pe lume a celui de al doilea copil. După cum vedem, pentru o înţelegere aprofundată a situaţiei este necesar să luăm în considerare o mulţime de factori. Mai presus de toate este de notat că întregul proces, atunci când intervalul de timp nu este mare, se desfăşoară „în tăcere”, fără a fi exprimat în noţiuni, ceea ce înseamnă că nu este susceptibil de a fi corectat prin experienţe ulterioare, ci numai prin cunoaşterea conexiunilor cu ajutorul psihologiei individuale. Aceste impresii neverbale (wortlosen Eindrücke), atât de numeroase în prima copilărie, ar fi fost interpretate de Freud şi Jung, dacă cumva ei s-ar fi aplecat vreodată asupra acestora, nu ca evenimente trăite, ci, în deducţiile lor, ca impulsii inconştiente sau ca atavisme ale inconştientului colectiv10. Impulsurile de ură sau dorinţele de moarte la adresa altor persoane (Todes wünsche), pe care le întâlnim uneori, sunt produse11 ale unei educări incorecte a sentimentului de comuniune socială, produse bine cunoscute de noi şi pe care le găsim la copiii răsfăţaţi, adesea împotriva celui de al doilea copil. Asemenea dispoziţii şi indispoziţii găsim şi la copiii născuţi mai târziu, de asemenea în primul rând la cei răsfăţaţi. Dar primul-născut, dacă a fost răsfăţat peste măsură, are o situaţie oarecum excepţională faţă de ceilalţi şi, în medie, resimte mai puternic detronarea. Aceleaşi manifestări sunt însă de găsit şi la copiii care îi succedă, care pot contracta cu uşurinţă un complex de inferioritate, dovadă suficientă că acel puternic traumatism al naşterii12 ca factor cauzal în eşecurile primului-născut este de domeniul fabulei, o supoziţie vagă, care poate fi luată drept bună numai de cei care nu cunosc psihologia individuală.</p>
               <p rend="justify">Este de asemenea lesne de înţeles faptul că protestul primului-născut contra detronării sale se manifestă extrem de frecvent printr-o tendinţă de a recunoaşte ca fiind justificată puterea care i-a fost oarecum acordată sau de a o păstra de partea sa. Un exemplu grăitor în această privinţă am găsit în biografia lui Theodor Fontane. Cine nu vrea să despice firul de păr în patru nu se poate să nu recunoască trăsături autoritare în personalitatea lui Robespierre, în ciuda participării sale proeminente la revoluţie. Dat fiind însă faptul că psihologia individuală este împotriva oricărei reguli rigide, nu trebuie să scăpăm din vedere că determinant nu este locul ocupat în succesiunea fraţilor şi surorilor, ci situaţia respectivă, aşa încât portretul psihic (seelische Porträt) al unui prim-născut poate să apară şi mai târziu în această succesiune atunci când un copil îşi fixează atenţia asupra urmaşului său şi reacţionează faţă de acesta de pe poziţia unui prim-născut. Nu trebuie să trecem cu vederea nici împrejurarea în care uneori cel de al doilea născut îşi asumă rolul de prim-născut, atunci când, de exemplu, primul-născut este debil mintal. Un bun exemplu de acest fel găsim în personalitatea lui Paul Heyse, care a adoptat o atitudine aproape paternă faţă de fratele său mai mare şi care la şcoală se dădea drept mâna dreaptă a institutorului, în toate cazurile vom găsi însă un teren de cercetare gata pregătit, dacă studiem toate formele de viaţă speciale ale unui prim-născut şi nu uităm cum secundul îl încolţeşte de la spate. Că el găseşte uneori scăpare, tratându-l pe secund într-un mod patern sau matern, nu este decât o variantă a strădaniei sale către supremaţie (Streben nach der Oberhand).</p>
               <p rend="justify">O  problemă specială pare a se prezenta foarte adesea în cazul acelor prim-născuţi care sunt urmaţi, la un interval cât se poate de scurt, de o soră. Sentimentul lor de comuniune socială este adesea expus la grave prejudicieri. În primul rând din cauză că fetele sunt deosebit de favorizate de natură, în primii lor 17 ani de viaţă, în ceea ce priveşte creşterea corporală şi dezvoltarea psihică, care sunt mai rapide. Adesea lucrul acesta se întâmplă şi pentru că băiatul mai în vârstă încearcă să-şi afirme nu numai rangul său de prim-născut, ci şi superioritatea în sens rău a rolului său masculin, pe când fata, cu puternicul ei sentiment de inferioritate imprimat de starea socială a femeii, stare existentă încă şi astăzi, ripostează violent, manifestând în aceste împrejurări un antrenament mai serios, care îi conferă adesea trăsături energice. La unele fete acesta este preludiul „protestului viril”13, care poate duce la nenumărate urmări, bune sau rele, în dezvoltarea fetei, toate cantonate între preferinţele modului de a fi bărbătesc şi abaterile de la conduita normală a bărbaţilor şi până la respingerea dragostei (Ablehnung der Liebe) şi homosexualitate. Freud a făcut mai târziu uz de acest concept al psihologiei individuale şi l-a inclus în schema sa sexuală sub numele de „complex al castrării”, afirmând că numai lipsa organului genital masculin produce acel sentiment de inferioritate, a cărui structură a fost găsită de către psihologia individuală. Recent, însă, el a lăsat să se înţeleagă că ar acorda interes laturii sociale a acestei probleme. Faptul că primul-născut este aproape întotdeauna considerat stâlpul familiei14 şi purtătorul tradiţiilor ei conservatoare demonstrează, iarăşi, că aptitudinea de a ghici presupune experienţă.</p>
               <p rend="justify">În ceea ce priveşte impresiile cu care secundul îşi făureşte propria-i lege de mişcare, acestea vor fi influenţate îndeosebi de faptul că el are mereu în faţa sa un alt copil, care nu numai că este mai dezvoltat decât el, ci de cele mai multe ori îi contestă egalitatea, căutând să-şi menţină supremaţia. Aceste impresii nu intră în calcul dacă diferenţa de vârstă este mare, dar contează cu atât mai mult cu cât această diferenţă este mai mică. Trăirile secundului devin apăsătoare dacă acesta simte că primul-născut este imbatabil. Asemenea impresii dispar aproape cu totul în cazul în care secundul este biruitor de la bun început, fie din cauza inferiorităţii primului-născut, fie din cauza căderii în dizgraţie a acestuia. Aproape întotdeauna, însă, vom putea observa la secund o mai impetuoasă strădanie de ascensiune (Aufwärtsstreben), care se manifestă ba într-o energie mai mare, ba într-un temperament mai violent, fie pe latura sentimentului de comuniune socială, fie în eşecuri. Se impune să cercetăm dacă nu cumva el are de obicei impresia că se găseşte într-o competiţie, la care ia uneori parte şi primul-născut şi dacă nu-şi dă seama că întotdeauna este ca sub maxima presiune.</p>
               <p rend="justify">În caz de sexe diferite, rivalitatea se poate accentua, uneori fără deteriorarea sensibilă a sentimentului de comuniune socială. Frumuseţea unuia dintre copii este de luat şi ea în seamă. De asemenea răsfăţarea unuia dintre ei, sesizată de celălalt, deşi un observator din afară nu va găsi o deosebire frapantă în grija acordată de părinţi copiilor. Dacă unul dintre copii eşuează cu totul, adesea celălalt este absolut dispus la reuşită, dispoziţie care se poate dovedi mai puţin susţinută o dată cu intrarea în viaţa şcolară sau la atingerea maturităţii. Dacă unul din ei este recunoscut ca eminent, celălalt se poate rata. Uneori constatăm că ambii fac acelaşi lucru, atât în bine cât şi în rău, dar nu trebuie să trecem cu vederea faptul, vizibil chiar şi la gemenii univitelini, că unul se află la remorca celuilalt.</p>
               <p rend="justify">În cazul secundului, de asemenea, avem ocazia să ne minunăm de capacitatea sa originară de deducţie, în mod vădit investită de evoluţie, care o ia înaintea înţelegerii. Îndeosebi Biblia ne dezvăluie admirabil revolta titanică a secundului, în istoria lui Esau şi Iacob, fără ca noi să putem presupune un înţeles al acestor fapte, dorinţa fierbinte a lui Iacob de a fi prim-născut, lupta lui cu îngerul15 („Nu te voi lăsa să pleci, până nu mă vei binecuvânta”), visul său cu scara care urca la cer ne vorbesc clar despre spiritul de competiţie al secundului. Chiar şi acela neînclinat să urmărească expunerea mea nu va putea să nu se lase profund mişcat de dispreţul arătat de Iacob, de-a lungul întregii sale vieţi, la adresa primului-născut, de perseverenţa cu care peţeşte pe cea de-a doua fiică a lui Laban, de slaba speranţă pe care şi-o pune în primul său născut, de felul măreţ în care îl binecuvântează pe cel de-al doilea fiu al lui Iosif.</p>
               <p rend="justify">Una din cele două fete mai în vârstă dintr-o familie s-a simţit nespus de revoltată la naşterea surioarei sale, mai mică decât ea cu trei ani. Secunda a „ghicit” avantajul care îi revenea devenind un copil ascultător şi s-a făcut astfel extraordinar de iubită. Cu cât mai iubită era ea, cu atât mai mult spumega de furie cea mai vârstnică, iar atitudinea ei de protest înfocat s-a menţinut până la o vârstă înaintată. Secunda, obişnuită cu superioritatea ei pe toate planurile, a suferit primul ei şoc atunci când, la şcoală, a fost întrecută la învăţătură. Şcoala şi, mai târziu, cele trei probleme ale vieţii au silit-o să bată în retragere în faţa fiecărei situaţii periculoase pentru ambiţia ei şi, ca urmare a fricii sale de înfrângere, şi-a structurat complexul ei de inferioritate, sub forma numită de mine „mişcare şovăielnică” („zögernden Bewegung”). Prin aceasta era, desigur, protejată într-o oarecare măsură contra oricărei înfrângeri. Ea a visat în repetate rânduri că a pierdut trenul, ceea ce demonstrează forţa stilului ei de viaţă, care şi în vis îi recomanda cu insistenţă să se antreneze pentru pierderea ocaziilor. Dar nici o fiinţă omenească nu poate găsi un punct de echilibru în sentimentul de inferioritate. Tendinţa evoluţionistă a oricărei vieţuitoare către un ideal de perfecţiune16 nu are niciodată linişte şi urmează o cale ascendentă, fie în direcţia sentimentului de comuniune socială, fie contra acestuia, în mii de variante. Varianta care i s-a impus secundei noastre şi pe care, după câteva încercări de tatonare, ea a găsit-o utilă şi a adoptat-o, era o nevroză compulsivă a spălatului (Waschzwangsneurose) care, prin permanenta trebuinţă de a se spăla pe sine, hainele şi aparatura ei, mai ales după ce se apropia de alte persoane, i-a barat calea de soluţionare a problemelor, dar i-a şi permis să-şi omoare timpul, marele duşman al nevroticilor. Cu acesta ea a intuit, fără a pătrunde sensul actului, că prin îndeplinirea excesivă a unei funcţii a civilizaţiei, care mai înainte o făcuse iubită, acum îi pusese în inferioritate pe toţi ceilalţi oameni17. Numai ea era curată, toţi ceilalţi şi toate cele erau nişte împuţiciuni. Nu mai are rost să insist asupra sentimentului ei de comuniune socială deficitar, deficienţă care privea un copil în aparenţă bine crescut, dar peste măsură de răsfăţat de mama sa. La fel, inutil să mai spun că vindecarea sa nu este de conceput decât prin întărirea sentimentului de comuniune socială.</p>
               <p rend="justify">Sunt multe de spus despre cel mai mic din familie. În comparaţie cu ceilalţi, se găseşte şi el într-o situaţie fundamental diferită. El nu este niciodată singurul copil, aşa cum a fost o vreme primul-născut. Prâslea nu are pe nimeni în spatele lui, aşa cum au ceilalţi copii. Şi nu are în faţă pe unul singur, ca secundul, ci adesea pe mai mulţi. Prâslea este de cele mai multe ori răsfăţat de către părinţii ajunşi în pragul bătrâneţii şi se află în situaţia incomodă de a fi privit întotdeauna drept cel mai mic şi mai neputincios şi de a nu fi luat mai niciodată în serios. În general, nu este într-o situaţie defavorabilă. Aspiraţia sa la superioritate faţă de înaintaşii săi este zilnic aţâţată. În unele privinţe, situaţia sa este echivalentă cu a secundului, o situaţie în care pot ajunge şi copiii de pe alte locuri din şirul fraţilor şi surorilor dacă, întâmplător, izbucnesc rivalităţi similare. Forţa sa se manifestă adesea în încercările sale de a-şi depăşi toţi fraţii şi surorile, în cele mai diferite grade ale sentimentului de comuniune socială. Slăbiciunea sa provine adesea din faptul că evită lupta directă pentru superioritate – ceea ce pare a fi regulă la copiii foarte răsfăţaţi —, el căutând să-şi atingă ţelul pe un alt plan, într-o altă formă de viaţă, întro altă profesie. Privirea exersată a celui care practică psihologia individuală va sesiza întotdeauna cu uimire, în atelierul vieţii psihice umane, cât de des acest destin îi este impus celui mai mic dintre fraţi.</p>
               <p rend="justify">Dacă familia este o familie de oameni de afaceri, cel mai mic va fi, de exemplu, poet sau muzician. Dacă fraţii şi surorile au ocupaţii intelectuale, cel mai mic va îmbrăţişa adesea o meserie sau va intra în comerţ. Aici, desigur, trebuie să ţinem seama de îngustarea posibilităţilor pentru fete, în civilizaţia noastră cu totul imperfectă.</p>
               <p rend="justify">În ceea ce priveşte caracterologia celui mai mic dintre fraţi, referirea mea la biblicul Iosif a atras atenţia tuturor. Aşa cum toată lumea ştie, Beniamin era cel mai mic fiu al lui Iacob. El venise pe lume însă cu 17 ani mai târziu decât Iosif şi multă vreme a rămas necunoscut de către acesta. Nu contase în dezvoltarea lui Iosif. Se cunosc toate aceste fapte, cum acest băiat, visând despre viitoarea sa mărire, se plimba printre fraţii săi care trudeau din greu şi îi necăjea foarte tare cu visele lui de dominaţie asupra lor, asupra lumii, ca şi prin faptul că se asemuia cu Dumnezeu, desigur pentru că fusese preferatul tatălui lor. Dar el a devenit stâlpul familiei, al seminţiei sale şi, mai mult decât atât, unul dintre salvatorii civilizaţiei, în unele dintre acţiunile sale, precum şi în opera sa, se vede măreţia sentimentului său de comuniune socială.</p>
               <p rend="justify">Sufletul intuitiv al poporului a creat multe asemenea simboluri18.</p>
               <p rend="justify">Multe altele găsim de asemenea în Biblie, cum sunt Saul, David etc. Dar şi în basmele din toate timpurile şi de la toate popoarele, unde este vorba de Prâslea, putem fi singuri că el va fi învingătorul. Este de ajuns să facem un tur de orizont în societatea noastră contemporană, printre mărimile de prim ordin ale umanităţii, spre a vedea cât de des cel mai tânăr a ajuns în situaţii proeminente. Prâslea poate că şi eşuase adesea în mod surprinzător, ceea ce poate fi atribuit faptului că a depins de o persoană care l-a răsfăţat sau care l-a neglijat, situaţii în care, în mod greşit, şi-a construit inferioritatea sa socială (seine soziale Minderwertigkeit).</p>
               <p rend="justify">Acest domeniu de cercetare a copilului, cu privire la poziţia sa în şirul fraţilor şi surorilor, este departe de a fi epuizat. Asemenea cercetări arată cât se poate de clar felul în care un copil utilizează situaţia sa şi impresiile aferente ca material de construcţie pentru a-şi structura în mod creator stilul său de viaţă, legea sa de mişcare şi, prin intermediul acestora, trăsăturile sale de caracter. Cât de puţin loc a rămas pentru o ipoteză a trăsăturilor de caracter ereditare ar trebui să-i fie clar cititorului inteligent. Referitor la celelalte poziţii din şirul copiilor, în măsura în care ele nu le imită pe cele descrise mai sus, ştiu prea puţin. Crighton Miller, din Londra, mi-a semnalat că a descoperit un puternic protest viril la o fată care avea două surori mai mari, singurii copii din familie. M-am putut convinge, nu o dată, de exactitatea descoperirii sale şi mi-o explic prin faptul că această fată trăia deziluzia părinţilor la naşterea unei noi fete, pe care o intuia, dând expresie, oricum, nemulţumirii sale faţă de rolul de femeie. Să nu ne mire dacă vom descoperi la această a treia fată o puternică atitudine de încăpăţânare, care ne arată că ceea ce Charlotte Bühler găsise a fi „naturalul stadiu al încăpăţânării” poate fi mai degrabă înţeles ca o creaţie individuală19, ca un protest permanent împotriva unei umilinţe reale sau imaginare, în sensul explicaţiilor date de psihologia individuală.</p>
               <p rend="justify">În ceea ce priveşte dezvoltarea unei singure fete printre băieţi şi a unui singur băiat printre fete, cercetările mele nu sunt încheiate. Având în vedere observaţiile mele de până azi, mă aştept ca aceste două cazuri să se manifeste prin atitudini extreme, fie mai mult în direcţia masculină, fie în cea feminină. În direcţia feminină, dacă aceasta li s-a părut în copilărie a fi mai promiţătoare de succes, în cea masculină, dacă aceasta li s-a părut un ţel demn de râvnit. În primul caz vom găsi, în mod excesiv, gingăşia şi trebuinţa de sprijin (Anlehnungsbedürfnis), în toate manierele posibile, pozitive şi negative, iar în cel de al doilea caz vom găsi pofta de a domina, îndărătnicia, dar uneori şi curajul şi tenacitatea demnă.</p>
               <p rend="justify">NOTE</p>
               <p rend="justify">1  A se vedea nota 6 de la p. 128.</p>
               <p rend="justify">2  „sindmassgebende Mittel”, în textul original. (Nota trad.) 3 Experimente cu şobolani (femele) au demonstrat că sentimentul matern este mult mai puternic decât trebuinţa sexuală: femelele izolate de puii lor prin punţi pe care, trecând, erau supuse unor şocuri electrice, continuau să se avânte pe aceste punţi ori de câte ori erau despărţite de puii pe care trebuiau să-i alăpteze, pe când femelele care erau izolate de masculi prin punţi identice renunţau imediat la alte încercări de a înfrunta şocurile electrice. (Nota trad.)</p>
               <p rend="justify">4  A se vedea Groos, Spiele der Kinder.</p>
               <p rend="justify">5  Uneori este vădit că folosind termenul Training autorul are în vedere mai ales anumite sensuri ale termenului englez: instruire, formare, pregătire, dresaj, antrenament, sau pe toate la un loc. (Nota trad.) 6 A se vedea dr. Deutsch, Klavierunterricht auf individualpsychologischer Grundlage.</p>
               <p rend="justify">7  A se vedea A. Adler, Über den nervösen Charakter.</p>
               <p rend="justify">8  A se vedea Holub, Internat. Zeitschrift für Individualpsychologie, Leipzig, 1933.</p>
               <p rend="justify">9  „mit seiner vollkommenen Versklavung”, în textul original. (Nota trad.)</p>
               <p rend="justify">10 „als atavistisches soziales Unbewusstes”, în textul original. (Nota trad.)</p>
               <p rend="justify">11 „die uns wohlbekannten Kunstprodukte”, în textul original. (Nota trad.)</p>
               <p rend="justify">12 A se vedea, în această privinţă, lucrarea lui Otto Rank Le traumatisme de la naissance, Payot, Paris, 1928. (Nota trad.) 13 A se vedea A. Adler, Über den nervösen Charakter.</p>
               <p rend="justify">14 „der Träger der Familie”, în textul original. (Nota trad.) 15 De fapt, lupta cu Dumnezeu; a se vedea Biblia, Geneza, 32,28. (Nota trad.)</p>
               <p rend="justify">16 „nach einem idealen Ziel der Vollkommenheit”, în textul original. (Nota trad.)</p>
               <p rend="justify">17 „allen anderen Menschen den Rang abgelaufen hatte”, în textul original. (Nota trad.)</p>
               <p rend="justify">18 „Hinweise”, în textul original. (Nota trad.) 19 „als Kunstprodukt”, în textul original. (Nota trad.)</p>
            </div>
            <div type="div2">
               <head>14. Reverii şi vise</head>
               <p rend="justify">O  dată cu acest capitol intrăm în imperiul fanteziei. Ar fi o mare greşeală să scoatem această funcţie (creată şi ea de torentul evoluţionist) din întregul vieţii psihice şi din relaţiile acesteia cu cerinţele lumii exterioare sau să vrem să o opunem întregului, Eului. Ea este mai degrabă o parte a stilului de viaţă individual, pe care în acelaşi timp îl caracterizează şi, în calitate de proces psihic, îşi pune pecetea pe toate celelalte elemente ale vieţii psihice1, purtând de altfel în sine expresia legii de mişcare a individului. Misiunea ei este aceea ca, în anumite împrejurări, să se exprime ideatic, pe când de obicei se ascunde în imperiul emoţiilor şi sentimentelor sau în atitudinile individului. Ca orice alt proces psihic, ea ţinteşte spre ziua de mâine şi de aceea se mişcă în torentul care se îndreaptă către ţelul desăvârşirii (zum Ziel der Vollendung). Din acest punct de vedere este absolut clar cât de lipsit de sens este de a vedea în procesul imaginaţiei sau în derivatele acesteia reveriile şi visele, o împlinire a dorinţelor, ba mai mult, să crezi că prin aceasta ai adus vreo contribuţie la înţelegerea mecanismului acestora2.</p>
               <p rend="justify">Deoarece orice formă de expresie psihică este una de jos în sus, de la o minus-situaţie la o plus-situaţie, atunci putem considera că orice expresie a unui proces psihic este o împlinire de dorinţe.</p>
               <p rend="justify">Mai mult decât bunul-simţ (common sense), fantezia se serveşte de capacitatea de ghicire, fără ca prin aceasta să spunem că ea şi ghiceşte „exact”. Mecanismul ei constă în a se ţine la distanţă un timp – în cazul psihozei în mod permanent – de common sense, adică de sentimentul de comuniune socială din prezent, nemulţumită de viitorii paşi care trebuie făcuţi în direcţia colectivităţii. Lucrul acesta este uşor de făcut atunci când individul nu dispune de un puternic sentiment de comuniune socială.</p>
               <p rend="justify">Dacă, însă, este destul de puternic, atunci el conduce paşii fanteziei spre scopul unei îmbogăţiri a colectivităţii. Întotdeauna, însă, în mii de variante, procesul psihic ivit de la sine3 se lasă dizolvat artificial în idei, sentimente şi dispoziţii atitudinale. Vom recunoaşte drept „juste”, „normale”, „valoroase” doar acele atitudini care, aşa cum este cazul marilor realizări, slujesc obştea. Interpretarea noţională a acestor judecăţi printr-o altă prismă este logic exclusă, ceea ce nu împiedică adesea ca stadiul actual al common sense să refuze asemenea realizări, până când ele vor fi atins un nivel mai înalt de înţelegere, în sensul de a contribui la binele obştei.</p>
               <p rend="justify">Orice încercare de soluţionare a unei probleme actuale pune în mişcare fantezia, dat fiind faptul că avem de-a face cu necunoscutul viitorului. Puterea creatoare, al cărei rol în făurirea stilului de viaţă în copilărie l-am recunoscut, este la lucru în continuare.</p>
               <p rend="justify">Reflexele condiţionate, care ţes în mii de feluri configuraţia stilului de viaţă, pot fi utilizate mai departe doar ca material de construcţie4. Ele nu sunt utilizabile pentru crearea automată a ceva cu totul nou. Dar puterea creatoare urmează acum calea stilului de viaţă autocreat.</p>
               <p rend="justify">Cârmuirea fanteziei va fi lăsată şi ea în seama stilului de viaţă. Fie că individul recunoaşte interdependenţa, fie că nu, putem găsi în realizările ei expresia stilului de viaţă şi le utilizăm ca pe nişte porţi de intrare de unde să aruncăm o privire în atelierul spiritului. Procedând corect, vom ajunge întotdeauna la Eu, la întreg, pe când în cazul unei concepţii incorecte am putea avea impresia că există o opoziţie, cum ar fi aceea dintre conştient şi inconştient. Freud, reprezentantul acestei viziuni eronate, se apropie în marş forţat de o mai bună înţelegere vorbind azi de inconştient în Eu, ceea ce, fireşte, îi dă Eului o cu totul altă înfăţişare, înfăţişare pe care psihologia individuală a văzut-o de la bun început.</p>
               <p rend="justify">Orice idee mare, orice operă de artă îşi datorează apariţia neobositului spirit creator şi novator al umanităţii. Poate că cei mai mulţi contribuie într-o mică măsură la aceasta. Cel puţin în asimilarea şi în conservarea, în valorificarea noii creaţii. Aici, totuşi, reflexele condiţionate pot juca un rol important. La artistul creator ele sunt doar materialul de construcţie de care el se serveşte pentru a depăşi în imaginaţia sa vechiul. Artiştii şi geniile sunt neîndoielnic călăuzele umanităţii şi plătesc vamă pentru acesta cutezanţă, arzând în propriul lor foc, pe care ei l-au aprins în copilărie. „Am suferit şi, astfel, am devenit poet”5. Datorată pictorilor, învăţăm să privim, să percepem mai bine culorile, formele, liniile. De la muzicieni învăţăm să auzim mai bine şi să ne modulăm coardele vocale. Poeţii ne-au învăţat să gândim, să vorbim şi să simţim. Artistul însuşi, de cele mai multe ori puternic biciuit încă din prima copilărie de necazuri de tot felul, de sărăcie, de anomalii ale văzului şi auzului, de cele mai multe ori răsfăţat în mod părtinitor, se smulge de timpuriu din ghearele sentimentului său de inferioritate şi luptă cu fanatică ambiţie cu realitatea mărginită, pentru a o descătuşa, pentru sine şi pentru ceilalţi, ca port-drapel al evoluţiei care caută progresul, biruind dificultăţile şi ridicându-ne deasupra nivelului mediu.</p>
               <p rend="justify">Ceea ce noi încă de mult am demonstrat în această variantă apăsătoare, dar binecuvântată, este o mai mare sensibilitate corporală, o mai puternică receptivitate pentru evenimentele din exterior, variante care foarte adesea se lasă dovedite la purtător ca fiind inferiorităţi ale organelor de simţ, iar dacă nu sunt evidente la acesta – deoarece mijloacele noastre de cercetare adesea dau greş în cazul variantelor discrete —, atunci le găsim în inferiorităţile organice transmise ereditar, în arborele genealogic al familiei. Acolo se găsesc adesea urmele cele mai clare ale unor asemenea inferiorităţi constituţionale, care nu de puţine ori conduc la boli, la minus-variante care au forţat ascensiunea umanităţii6.</p>
               <p rend="justify">Spiritul creator al copilului se exprimă în jocul spontan şi în desfăşurarea individuală a fiecărui joc. Orice joc oferă spaţiu pentru aspiraţia la superioritate. Jocurile colective ţin seama de imboldul sentimentului de comuniune socială. Că, alături de acestea, nu trebuie să minimalizăm îndeletnicirile individuale, atât la copii cât şi la adulţi, este un lucru absolut justificat, ba chiar ele trebuie favorizate în măsura în care ne dau perspectiva unui beneficiu ulterior pentru societate. Ţine de tehnica anumitor realizări, ceea ce nu exclude deloc caracterul lor social, ca ele să fie încercate şi efectuate întotdeauna departe de ochii celorlalţi. Aici fantezia este iarăşi pusă la lucru, fiind din plin alimentată de artele frumoase. Va trebui totuşi să-i ferim pe copii, până la o anumită vârstă, de orice hrană spirituală indigerabilă, care poate fi rău înţeleasă sau care poate să înăbuşe sentimentul de comuniune socială aflat în dezvoltare.</p>
               <p rend="justify">Ţin de acestea, între altele, povestirile care conţin scene de groază, înfricoşătoare, care produc efecte puternice mai ales asupra copiilor cu sistemul uro-genital uşor de excitat7. Printre aceştia se numără copiii răsfăţaţi, care nu pot rezista ispitelor „principiului plăcerii”. Fantezia şi, mai târziu, praxisul acestor copii creează situaţii generatoare de frică şi, ca o consecinţă, generatoare de excitaţii sexuale. În cercetările mele asupra sadicilor sexuali şi masochiştilor am găsit întotdeauna, pe lângă un sentiment de comuniune socială deficitar, o succesiune funestă de asemenea circumstanţe.</p>
               <p rend="justify">Cele mai multe reverii ale copiilor şi adulţilor, detaşate într-un anumit grad de bunul-simţ, merg în direcţia ţelului de superioritate. Este lesne de înţeles că, în scopul unei compensări, ca şi în scopul menţinerii echilibrului sufletesc – care niciodată nu este atins pe această cale —, fantezia va fi orientată tocmai în acea direcţie concretă care trebuie să conducă la înfrângerea slăbiciunii resimţite. Procesul este, într-un anumit sens, similar cu acela pe care copilul îl parcurge la crearea stilului său de viaţă. Ori de câte ori întâlneşte dificultăţi, fantezia îl ajută să simuleze o înălţare a personalităţii, ceea ce, într-o anumită măsură, îl stimulează.</p>
               <p rend="justify">Desigur că există destule cazuri în care stimularea lipseşte, cazuri în care, ca să spunem aşa, fantezia însăşi reprezintă întreaga compensare. Că aceasta din urmă trebuie considerată drept antisocială, chiar dacă este lipsită de orice activitate şi de orice demers ostil, lucrul acesta este de la sine înţeles. De asemenea, atunci când, întotdeauna în consens cu stilul de viaţă, care o dirijează, fantezia este orientată împotriva sentimentului de comuniune socială, putem vedea în aceasta o dovadă a eliminării sentimentului de comuniune socială din stilul de viaţă, lucru de care cercetătorul are a ţine seama. Acesta este cazul frecventelor reverii (Tagträume) care, uneori, sunt înlocuite cu fantazări pe tema unor suferinţe chinuitoare. Imaginarea unor scene de război, a unor fapte eroice, a salvării unor persoane sus-puse dovedeşte de regulă un real sentiment de neputinţă8 şi face loc în viaţă timidităţii. Acela care, în aceste manifestări, ca şi în altele asemănătoare, vede formele de expresie contrastante ale unei ambivalenţe, ale unei scindări a conştiinţei, o viaţă dublă, nu cunoaşte unitatea persoanei, în care contradicţii aparente nu pot apărea decât ca rezultat al comparării minus-situaţiei şi plus-situaţiei şi al necunoaşterii raportului lor. Cine cunoaşte progresia neîntreruptă a procesului sufletesc înţelege că, dată fiind sărăcia limbajului nostru în caracterizarea corectă a unui fenomen psihic, este imposibil să descrii într-o formă statică un torent fără oprire.</p>
               <p rend="justify">Foarte adesea găsim fantazări pe tema că un copil îşi imaginează că el are alţi părinţi, ceea ce în mod cert dovedeşte nemulţumirea faţă de propriii săi părinţi9. În psihoze (şi nu numai în psihoze) găsim această fantazare pe teme reale impusă ca o acuzare permanentă, obligatorie. Ori de câte ori un ambiţios găseşte că realitatea este insuportabilă, el se refugiază pe tărâmul fermecat al fanteziei. Dar să nu uităm că atunci când fantezia se asociază realmente cu sentimentul de comuniune socială ne putem aştepta la realizări de mare valoare, deoarece fantezia, punând în mişcare sentimentele şi emoţiile necesare, acţionează ca un accelerator, sporind randamentul.</p>
               <p rend="justify">Valoarea randamentului fanteziei depinde, aşadar, în primul rând de gradul de saturaţie cu sentiment de comuniune socială. Lucrul acesta este valabil atât pentru individ cât şi pentru mase. Dacă avem de-a face cu un eşec sigur, trebuie să ne aşteptăm ca şi fantazarea să fie una care nu-şi atinge ţinta. Mincinosul, escrocul, lăudărosul sunt exemple grăitoare în acest sens. De asemenea măscăriciul. Fantezia sa nu se odihneşte niciodată, după cum nu o face nici atunci când se condensează în reverii.</p>
               <p rend="justify">Chiar şi atunci când individul este orientat spre un ţel de superioritate el este constrâns să-şi imagineze viitorul, ca în orice act de previziune. Nu este de trecut cu vederea faptul că fantazarea este un antrenament în cadrul stilului de viaţă, fie că ea are loc în realitate, în reverii, în vise sau în crearea unei opere de artă. Ea conduce la o reliefare a propriei personalităţi şi, în acest sens, se supune mai mult sau mai puţin bunului-simţ. Cel care visează ştie adesea că visează şi, dormind, oricât de detaşat de realitate ar fi, rareori cade din pat. În vise, tot ceea ce interesează fantezia – bogăţie, fapte eroice, opere măreţe, nemurire etc.</p>
               <p rend="justify">—  Este hiperbolă, metaforă, parabolă, simbol. Nu trebuie să neglijăm puterea incitatoare a metaforei10. În pofida obtuzităţii unora dintre adversarii mei, metaforele sunt travestiri fanteziste ale realităţii, niciodată identice cu aceasta. Valoarea lor e de necontestat atunci când dau vieţii noastre o energie suplimentară, dar trebuie să le interpretăm ca dăunătoare atunci când, prin stimularea sentimentelor, servesc la întărirea spiritului antisocial. În toate cazurile ele servesc la provocarea şi întărirea tonusului afectiv în faţa unei probleme date, în concordanţă cu stilul de viaţă, atunci când bunul-simţ se dovedeşte prea slab sau când se află în contradicţie cu soluţia problemei reclamate de stilul de viaţă. Faptul acesta ne va ajuta la înţelegerea viselor.</p>
               <p rend="justify">Ca să înţelegem visele, se impune să luăm în considerare somnul, care reprezintă starea dispoziţională în care este posibil visul. Fără discuţie, somnul este o creaţie a evoluţiei, o reglare autonomă care, fireşte, este legată de modificări de stări corporale şi care este provocat de acestea. Dacă azi nu putem decât bănui aceste stări (poate că Zondek a clarificat întrucâtva problema, prin cercetările sale asupra hipofizei), avem dreptul să admitem că acţionează la unison cu impulsul somnului (Schlafimpuls). Deoarece somnul slujeşte în mod vădit odihna şi refacerea, el apropie, de asemenea, de punctul de repaus toate activităţile corporale şi psihice. Forma de viaţă a individului uman este armonizată mai bine, prin veghe şi somn, cu alternanţa dintre zi şi noapte. Ceea ce, între altele, îl deosebeşte pe omul care doarme de acela treaz este distanţarea concretă de problemele zilei.</p>
               <p rend="justify">Somnul, însă, nu este frate cu moartea. Forma de viaţă, legea de mişcare a individului veghează fără răgaz. Omul care doarme se mişcă, evită în pat poziţiile neplăcute, poate fi trezit de lumină şi zgomot, ţine seama de copilul care doarme lângă el şi poartă cu sine bucuriile şi necazurile zilei. În somn omul este preocupat de toate problemele, a căror rezolvare nu trebuie tulburată de somn. Mişcările zgomotoase ale sugarului o trezesc pe mamă, iar noi ne trezim dimineaţa aproape întotdeauna la ora la care vrem să ne trezim. Atitudinea corpului în timpul somnului este adesea, aşa cum am arătat11, o bună imagine a atitudinii psihice, ca şi starea de veghe. Unitatea vieţii psihice se păstrează şi în timpul somnului, aşa încât trebuie să considerăm ca făcând parte din acest întreg somnambulismul sau sinuciderea în timpul somnului, scrâşnirea din dinţi, vorbitul în somn, contracţiile musculare, strângerea pumnilor, urmate de paralizii, de unde putem trage concluzii care trebuie confirmate, desigur, prin alte forme de expresie. În timpul somnului sunt uneori trăite sentimente şi stări neasociate cu vise.</p>
               <p rend="justify">Că visul apare de cele mai multe ori ca o realitate vizuală (als ein visuelles Faktum), faptul se explică prin importanţa cu totul aparte pe care o dăm certitudinii senzaţiilor noastre vizuale. Le-am spus totdeauna discipolilor mei: „Dacă vreun punct oarecare, în cercetarea pe care o efectuaţi, vi se pare a fi neclar, astupaţi-vă urechile şi urmăriţi cu ochii mişcarea”. Probabil că fiecare dintre noi este conştient de această mare certitudine, fără să fi raţionat clar asupra ei. Oare visul este în căutarea acestei mari certitudini? Oare dă el o expresie mai grăitoare stilului de viaţă, dat fiind faptul că se află la o distanţă mai mare de problemele zilei, redus la el însuşi, cu deplina păstrare a puterii creatoare ghidată de stilul de viaţă, eliberat de constrângerile impuse de realitatea dătătoare de legi?</p>
               <p rend="justify">Oare el trebuie să ţină seama de fantezia ancorată în stilul de viaţă, pe acele căi unde îl vedem, de altfel, luptând în favoarea stilului de viaţă, când individul este confruntat cu o problemă care îi depăşeşte puterile, atunci când bunul-simţ nu corespunde sentimentului de comuniune socială al individului, întrucât nu are forţă suficientă?</p>
               <p rend="justify">Nu vrem să-i urmăm pe cei care, printr-o conspiraţie a tăcerii şi prin spoliere pe furiş vor să ia apa de la moară psihologiei individuale. De aceea îl amintim aici pe Freud, care pentru prima dată a procedat la elaborarea unei teorii ştiinţifice a visului. Este un merit nepieritor, pe care nimeni nu i-l poate diminua, tot aşa de puţin ca şi anumite observaţii, pe care le socoate ca ţinând de „inconştient”. Se pare că el ştia mult mai multe decât a înţeles. Silindu-se însă să grupeze toate fenomenele psihice în jurul singurei substanţe predominante (die einzig herrschende Substanz) pe care o recunoaşte – libidoul sexual —, el trebuia să cadă în greşeală şi, ceea ce este încă şi mai rău, ia în considerare numai impulsiile nefaste care, aşa cum am demonstrat, îşi au originea în complexul de inferioritate al copiilor răsfăţaţi, sunt rezultatele educaţiei eronate şi propria creaţie eronată a copilului şi nu permit niciodată să fie înţeleasă structura psihică în dezvoltarea ei reală, evoluţionistă. Prin această prismă, rezumativ, concepţia despre vise este următoarea: „Dacă un om s-ar putea decide să aştearnă în scris toate visele sale, fără nici o reţinere, în mod fidel şi amănunţit, cu un comentariu care să facă referire la amintirile şi lecturile care ne-ar putea explica visele, el ar face umanităţii un dar de nepreţuit. Dar în stadiul în care se află în prezent umanitatea, este sigur că nimeni n-o va face; în taină şi pentru propria-i luare în considerare, încă ar fi ceva de valoare”. A scris aceste rânduri Freud? Nu el, ci Hebbel, în amintirile sale.</p>
               <p rend="justify">Să vedem în ce măsură rezistă criticii ştiinţifice concepţia psihanalitică. Este de crezut că destul de puţin, de vreme ce Freud însuşi, după nenumăratele modificări aduse teoriei interpretării viselor, susţine că el nu a afirmat niciodată că orice vis trebuie să aibă un conţinut sexual.</p>
               <p rend="justify">Este, oricum, un progres.</p>
               <p rend="justify">Ceea ce Freud numeşte „cenzură” nu este însă altceva decât o mai mare îndepărtare de realitate în timpul somnului, o luare de distanţă intenţionată faţă de sentimentul de comuniune socială, a cărui carenţă împiedică o soluţionare normală a problemei existente, aşa încât individul, ca în cazul unui şoc prilejuit de o înfrângere aşteptată, caută o cale mai uşoară, unde fantezia, aflată sub vraja stilului de viaţă, dincolo de limitele bunului-simţ, trebuie să-i fie de ajutor. Dacă vrem să găsim aici o împlinire de dorinţe sau, în disperare de cauză, dorinţa de a muri, nu găsim mai mult decât un loc comun care nu ne lămureşte cu nimic structura visului. Căci întregul proces vital, sub orice aspect l-am cerceta, poate fi privit drept căutata împlinire de dorinţe.</p>
               <p rend="justify">În cercetările mele asupra visului am avut două ajutoare de nădejde. Unul mi l-a oferit Freud, prin concepţiile sale inacceptabile. Am învăţat din greşelile lui. Şi deşi eu însumi nu am fost niciodată psihanalizat (invitaţie pe care, a limine, am refuzat-o, dat fiind că o acceptare strictă a concepţiei sale dăunează obiectivităţii ştiinţifice, care şi aşa nu este prea mare la cei mai mulţi), cunosc totuşi destul de bine teoria sa spre a putea nu numai să-i descopăr greşelile, ci şi spre a putea prezice, ca după imaginea în oglindă a unui copil răsfăţat, care va fi următorul pas al lui Freud. De aceea le-am recomandat tuturor discipolilor mei să se ocupe de teoria lui Freud. Lui Freud şi discipolilor săi le place nespus de mult să mă prezinte, într-o manieră lăudăroasă inconfundabilă, drept discipol al lui Freud, pentru că eu m-am certat foarte mult cu dânsul într-un cerc de psihologie, fără a fi frecventat prelegerile sale didactice. Deoarece acel cerc a trebuit să se alinieze la concepţiile lui Freud, eu am fost cel dintâi care l-am părăsit. Nu mi se va putea refuza dovada că, mult mai mult decât Freud, eu am trasat net graniţele dintre psihologia individuală şi psihanaliză şi că niciodată nu m-am lăudat cu discuţiile mele de altădată cu Freud. Îmi pare rău că ascensiunea psihologiei individuale şi influenţa ei de netăgăduit asupra transformării psihanalizei a fost dur resimţită de către psihanalişti. Dar cine altul să ştie mai bine decât mine cât de greu este să mulţumeşti concepţia despre lume a copiilor răsfăţaţi? La urma urmelor nu este de mirare că, după continua apropiere a psihanalizei – fără ca ea să abandoneze cu totul principiul ei fundamental – de psihologia individuală, asemănările au devenit mai vizibile pentru spiritele înguste, consecinţă evidentă a unui bun-simţ indestructibil. Unora li se va părea că am premeditat în mod arbitrar dezvoltarea psihanalizei în ultimii 25 de ani şi că sunt, în acest caz, ca prizonierul care se ţine tare.</p>
               <p rend="justify">Al doilea ajutor, mult mai puternic, îmi vine de la statornica unitate a personalităţii confirmată ştiinţific sub toate aspectele. Aceeaşi apartenenţă la unitate trebuie să-i fie proprie şi visului. Abstracţie făcând de marea distanţă cerută întotdeauna de stilul de viaţă faţă de realitatea care ne influenţează, ceea ce caracterizează şi fantezia din starea de veghe, nu ar trebui să acceptăm în cazul viselor, în numele susţinerii vreunei teorii, nici o formă psihică diferită de acelea care există în starea de veghe. Putem ajunge la concluzia că somnul şi viaţa onirică constituie o variantă a vieţii din starea de veghe, după cum, de asemenea, viaţa din starea de veghe este o variantă a celor dintâi. Suprema lege a celor două forme de viaţă, starea de veghe şi somnul, este: a nu lăsa să decadă sentimentul valorii Eului. Sau, ca să facem apel la terminologia psihologiei individuale: aspiraţia către superioritate, în sensul ţelului final, îl smulge pe individ de sub apăsarea sentimentului de inferioritate. Ştim în ce direcţie duce această cale, faptul că ea se îndepărtează mai mult sau mai puţin de sentimentul de comuniune socială, ceea ce înseamnă că merge împotriva acestui sentiment, adică împotriva bunului-simţ. Eul îşi trage tăria din fantezia onirică, spre a rezolva o problemă existenţială, pentru a cărei reuşită sentimentul de comuniune socială disponibil nu este suficient. Este de la sine înţeles că, în acest caz, ponderea subiectivă a problemei existente joacă rolul unui test cu privire la sentimentul de comuniune socială şi că acest test poate fi atât de apăsător încât şi cel mai bun să. înceapă să viseze.</p>
               <p rend="justify">Trebuie, aşadar, să stabilim în primul rând că orice stare onirică are un factor exogen. Aceasta înseamnă, desigur, mai mult şi altceva decât „resturile diurne” ale lui Freud. Importanţa sa constă în faptul că este probă şi căutare de soluţie. El conţine acel „înainte către ţel” („Vorwärts zum Ziele”), acel „încotro” („Wohin”) al psihologiei individuale, în opoziţie cu regresiunea lui Freud şi cu împlinirea dorinţelor sexuale infantile, acestea din urmă nefiind decât dezgolirea lumii fictive a copiilor răsfăţaţi, care vor să aibă totul numai pentru ei şi nu concep ca vreuna din dorinţele lor să rămână neîmplinită. Factorul exogen se referă la curenţii ascensionali (Aufwärtsströmen) ai evoluţiei şi arată cum îşi reprezintă fiecare individ calea pe care vrea să o urmeze, arată opinia sa cu privire la modul său de a fi şi cu privire la calitatea şi sensul vieţii.</p>
               <p rend="justify">Să facem, pentru moment, abstracţie de starea onirică (Traumzustand). Să luăm un om aflat în faţa unei probleme pentru a cărei soluţionare el nu se simte copt, având în vedere sentimentul său de comuniune socială deficitar. El recurge la fantezia sa. Cine face lucrul acesta? Fireşte, Eul, caracterizat de stilul său de viaţă. Intenţia este găsirea unei rezolvări care să convină stilului de viaţă. Ceea ce înseamnă, însă, cu excepţia puţinelor vise cu valoare socială, o rezolvare pe care bunul-simţ nu o încuviinţează, o rezolvare în dezacord cu sentimentul de comuniune socială, dar care îl reconfortează pe individul aflat în mizerie şi în îndoială, ba mai mult, îi consolidează stilul de viaţă, dându-i o idee despre valoarea Eului (Ichwert). Somnul, ca şi hipnoza, atunci când este corect efectuată, sunt doar facilitări întru acelaşi scop, ca şi autosugestia reuşită. Concluzia pe care trebuie să o tragem de aici este că visul, în calitatea sa de reacţie intenţionată a stilului de viaţă, caută să rămână la distanţă de sentimentul de comuniune socială şi reprezintă această distanţă. Totuşi, atunci când sentimentul de comuniune socială este mai puternic, ca şi în situaţiile mai riscante, se poate observa uneori o inversare, adică victoria sentimentului de comuniune socială asupra încercării de a-l eluda. Iată încă un caz care dă dreptate psihologiei individuale care afirmă că viaţa psihică nu se lasă niciodată încorsetată în formule şi reguli, caz rare lasă însă intactă, desigur, teza de bază, potrivit căreia visul indică distanţa de sentimentul de comuniune socială.</p>
               <p rend="justify">Aici intervine însă o obiecţie care m-a preocupat dintotdeauna şi căreia îi datorez o mai profundă înţelegere a problemei visului. Căci dacă starea de fapt descrisă mai sus trebuie acceptată, atunci cum să ne explicăm faptul că nimeni nu-şi înţelege visele, că nimeni nu le dă atenţie şi că de cele mai multe ori le uităm? Dacă facem abstracţie de mâna de oameni care pricep ceva din visele lor, se pare că în vis se consumă o energie, aşa cum de altfel niciodată nu găsim în economia spiritului.</p>
               <p rend="justify">Fireşte, aici ne vine în ajutor o altă experienţă a psihologiei individuale: omul ştie mai multe decât înţelege (der Mensch weiss mehr, als er versteht). Oare în vis, pe când capacitatea sa de înţelegere doarme, cunoştinţele sale sunt treze? Dacă aşa stau lucrurile, ar trebui ca fenomene similare să poată fi dovedite şi în starea de veghe. Şi iată că în realitate omul nu înţelege nimic din ţelul său şi, cu toate acestea, îl urmează. El nu înţelege nimic din stilul său de viaţă şi este în permanenţă captivul acestuia. Şi dacă, aflat în faţa unei probleme, stilul său de viaţă îl orientează într-o direcţie determinată, spre un chiolhan ori spre o investiţie productivă promiţătoare, atunci în mintea sa apar întotdeauna idei şi imagini, dispozitive de siguranţă (Sicherungen), cum le-am numit, pentru a-i face acea cale apetisantă, fără ca aceste idei şi imagini să fie întotdeauna în mod obligatoriu vizibil legate de ţelul individului. Dacă un bărbat este nemulţumit de femeia sa, atunci o alta îi apare ca fiind mult mai atrăgătoare, fără a-şi da seama de această relaţie şi cu atât mai puţin de acuzaţia adusă sau de dorinţa sa de răzbunare. Abia în raport cu stilul său de viaţă şi cu problema care îi stă în faţă cunoştinţele sale intră în sfera înţelegerii12. Pe de altă parte, am şi dovedit că fantezia, iar cu ea şi visul, trebuie să se debaraseze de o bună parte din common sense. Ar fi de aceea nedrept să privim visul prin prisma bunului său simţ, cum au făcut numeroşi autori, spre a ajunge la concluzia că visul este lipsit de sens.</p>
               <p rend="justify">Visul nu se apropie de common sense decât în cazuri extrem de rare şi nu se va confunda niciodată cu acesta. De aici rezultă funcţia cea mai importantă a visului, aceea de a-l abate pe cel care visează de la bunul-simţ, aşa cum am demonstrat şi în cazul fantazării. În vis, aşadar, autorul visului se înşală pe el însuşi. Conform concepţiei noastre fundamentale, putem adăuga: visul este o înşelare de sine (eine Selbstbetrug) în faţa unei probleme existente, pentru a cărei rezolvare sentimentul de comuniune socială de care se dispune nu este suficient, înşelare care face apel la stilul de viaţă, pentru soluţionarea problemei în concordanţă cu acesta.</p>
               <p rend="justify">Prin faptul că se smulge din realitate, realitate care cere interes social, curg puhoi imagini pe care i le inspiră individului stilul său de viaţă.</p>
               <p rend="justify">Dar nu mai rămâne nimic din vis după ce acesta s-a consumat?</p>
               <p rend="justify">Cred că am răspuns la această foarte importantă întrebare. Rămâne ceea ce rămâne întotdeauna când cineva a recurs la imaginaţie: sentimente, emoţii şi o atitudine. Din concepţia fundamentală a psihologiei individuale cu privire la unitatea personalităţii rezultă că toate acestea acţionează în direcţia stilului de viaţă. Aceasta a fost esenţa unuia din primele atacuri împotriva teoriei visului a lui Freud, din anul 1918, când, pe baza experienţei mele, am afirmat că visul ţinteşte înainte, că el îl face pe autorul visului (Träumer) „apt” de a rezolva o problemă în propria sa manieră. Mai târziu am putut întregi această concepţie, constatând că nu o face pe calea bunului-simţ, a sentimentului de comuniune socială, ci „alegoric”, metaforic, prin imagini convenţionale, aşa cum ar face-o poetul când vrea să trezească sentimente şi emoţii. Cu aceasta revenim pe terenul stării de veghe şi putem adăuga că până şi persoanele cele mai lipsite de har poetic se slujesc de comparaţii când vor să facă impresie, fie şi numai de cuvinte injurioase ca „măgar”, „hoaşcă bătrână” etc. De expresii figurative se serveşte de asemenea profesorul atunci când îi este greu să explice ceva prin cuvinte simple.</p>
               <p rend="justify">Expresiile figurate produc un dublu efect. Mai întâi comparaţiile sunt mai potrivite să trezească sentimente decât o explicaţie la obiect. În arta poetică, în limbajul solemn folosirea de metafore celebrează veritabile triumfuri. Dar, de îndată ce ne depărtăm de domeniul artelor frumoase, nu se poate să nu observăm pericolul pe care îl reprezintă folosirea comparaţiilor. „Comparaţiile şchioapătă”, spune pe drept cuvânt poporul şi prin aceasta el socoate că în folosirea lor se ascunde pericolul unei induceri în eroare. Ajungem, aşadar, la acelaşi raţionament ca mai sus, când am avut în vedere folosirea comparativă a imaginilor în vise.</p>
               <p rend="justify">Ele servesc, dincolo de căile raţiunii practice, la autoiluzionarea celui care visează şi la trezirea de sentimente, la profilarea unei atitudini interioare în sensul stilului de viaţă. Se poate, desigur, ca visul să o fi luat întotdeauna înaintea unei stări de spirit similare cu îndoiala, problemă care, totuşi, se cere cercetată mai îndeaproape. Din miile de posibilităţi, Eul alege exact acele imagini care convin stilului său de viaţă, care avantajează ţelul său şi care permit să elimine raţiunea practică, în favoarea stilului de viaţă.</p>
               <p rend="justify">Am stabilit astfel că fantezia celui care visează, întocmai ca şi în alte configuraţii ale sale, urmează şi în vis liniile ascendente ale stilului de viaţă, chiar şi atunci când utilizează imagini evocatoare de amintiri (Erinnerungsbilder), cum fac toate modurile noastre de a gândi, simţi şi acţiona. Cu toate că aceste imagini evocatoare de amintiri sunt de aşa natură în viaţa unui copil răsfăţat încât ele rezultă din erorile răsfăţului, exprimând totuşi o presimţire a viitorului, nu trebuie să ne lăsăm ademeniţi de concluzia eronată că aici şi-ar fi găsit satisfacţie dorinţele infantile, că aici ar avea loc o regresiune la un stadiu infantil. În afară de aceasta, trebuie să ţinem seama de faptul că stilul de viaţă selectează imagini în vederea atingerii scopului său, aşa încât interpretând această selecţie putem înţelege stilul de viaţă. Echivalarea imaginii onirice (Traumbild) cu situaţia exogenă ne ajută să descoperim linia de mişcare (Bewegungslinie) pe care cel care visează o urmează, în virtutea stilului de viaţă angajat în rezolvarea problemei date, în conformitate cu legea sa de mişcare. Slăbiciunea poziţiei sale o recunoaştem prin faptul că el ia în ajutor comparaţii şi parabole care evocă în mod greşit sentimente şi emoţii ale căror valoare şi sens nu pot fi dovedite şi care determină o intensificare, o accelerare a mişcării dirijate de stilul de viaţă, ca atunci când se apasă pe acceleratorul unui motor în funcţiune. Obscuritatea visului, o obscuritate pe care o putem constata de asemenea în multe cazuri din starea de veghe, când cineva vrea să-şi justifice eroarea cu ajutorul unor argumente nelalocul lor, este deci o necesitate şi nu o întâmplare.</p>
               <p rend="justify">Cel care visează mai dispune, exact ca în starea de veghe şi de un alt mijloc de a trece peste aspectul ei secundar sau prin excluderea esenţei acesteia. Această modalitate de a proceda se dovedeşte înrudită cu aceea, deosebit de răspândită, pe care am descris-o în anul 1932, în Zeitschrift für Individualpsychologie, ultimele caiete, ca pe o rezolvare parţială, lacunară a unei probleme, ca semn al unui complex de inferioritate. Refuz încă o dată să institui reguli de interpretare a viselor, dat fiind faptul că aceasta cere mult mai multă inspiraţie artistică (künstleriche Eingebung) decât vreo sistematizare de critic meschin. Visul nu oferă nimic faţă de ceea ce poate fi dedus din celelalte forme de expresie. El îi serveşte însă cercetătorului să recunoască cât de puternic acţionează încă vechiul stil de viaţă, iar pe cel cercetat îl face atent asupra acestui fapt, ceea ce în mod cert contribuie la convingerea sa. În interpretarea unui vis trebuie mers până acolo unde pacientul a înţeles că el, ca Penelopa, deşiră noaptea ceea ce a împletit ziua. Pe de altă parte, nu este de uitat acel stil de viaţă cu obedienţa sa exagerată, aparentă, aşa după cum o persoană hipnotizată îşi sileşte fantezia să urmeze calea arătată de medic, fără a adopta însă în acest sens şi atitudinea corespunzătoare, un fel de încăpăţânare pentru care el s-a exersat încă din copilărie.</p>
               <p rend="justify">Visele repetitive se referă la expresia legii de mişcare în faţa problemelor, expresie conformă cu stilul de viaţă şi care, după natura lor, sunt simţite ca similare. Visele scurte arată că unei probleme i-a fost dat un răspuns exact, rapid şi complet. Visele uitate lasă să se presupună că tonul lor afectiv este puternic în faţa unei raţiuni practice la fel de puternică, pentru a cărei reuşită eludare trebuie pulverizat materialul ideatic, aşa încât să rămână numai emoţia şi atitudinea. Constatăm că visele anxioase reflectă extrem de frecvent neliniştea înaintea unei înfrângeri şi că visele plăcute reflectă un viguros „Fiat”13 sau contrastul cu situaţia prezentă, provocând astfel sentimente de aversiune mai puternice. Visele în care apare un mort lasă să se înţeleagă ideea, care desigur trebuie confirmată şi de alte forme de expresie, că autorul visului încă nu l-a îngropat definitiv pe acel mort şi că încă se mai află sub influenţa sa. Visele axate pe cădere, desigur cele mai frecvente din toate, arată prudenţa anxioasă a individului, teama sa de a-şi pierde sentimentul valorii personale, dar în acelaşi timp, prin reprezentare spaţială, arată că autorul visului are iluzia de a ocupa un loc „sus”. Visele axate pe zbor semnifică la oamenii ambiţioşi strădania către superioritate, aspiraţia de a realiza ceva care să-i situeze deasupra celorlalţi oameni. Nu rareori aceste vise se asociază cu acelea axate pe cădere, ca un avertisment cu privire la o aspiraţie ambiţioasă şi riscantă. Visarea unei aterizări fericite, în cadrul unui vis axat pe cădere, se exprimă adesea nu ideatic, ci pe plan afectiv, de cele mai multe ori ca sentiment de securitate, dacă nu ca sentiment de predestinare (Prädestinationsgefiihl), potrivit căruia individul este asigurat că nimic rău nu i se mai poate întâmpla. A visa că pierzi un tren, o ocazie, traduce în general o trăsătură de caracter exprimată prin sustragerea de la o înfrângere temută, prin sosirea mai târziu sau prin scăparea ocaziei. Visele care te arată dezbrăcat, asociate cu spaima în faţa acestei situaţii, pot fi în general reduse la teama de a nu-ţi fi date în vileag nişte cusururi.</p>
               <p rend="justify">Adesea în vise capătă expresie înclinaţii motorii, vizuale şi acustice, dar întotdeauna în legătură cu atitudinea faţă de o problemă dată, a cărei rezolvare, în unele cazuri, rare, poate fi chiar facilitată, cum arată o serie de exemple. Rolul de spectator al celui care visează dă de înţeles cu o anumită certitudine că şi în viaţă individul se mulţumeşte cu rolul de spectator.</p>
               <p rend="justify">Visele sexuale dau loc clar la diferite explicaţii, ba cu privire la antrenamentul relativ slab în materie de contacte sexuale, ba cu privire la retragerea de la partener şi limitarea la sine însuşi. În visele axate pe homosexualitate este vorba de antrenamentul împotriva sexului opus şi nu de vreo înclinaţie ereditară, cum am şi subliniat destul de insistent. Visele care aduc în prim-plan scene de cruzime, în care individul care visează joacă un rol activ, tălmăcesc furia şi setea de răzbunare, ca şi visele axate pe pângărire. Frecventele vise ale enureticilor, care se văd urinând la locul nimerit, le facilitează acestora într-un mod laş acuzaţia şi răzbunarea împotriva unui sentiment de umilinţă. În scrierile mele se găsesc o mulţime de exemple de vise interpretate, ceea ce mă scuteşte aici de a da exemple concrete. Spre a ilustra relaţia cu stilul de viaţă, voi comenta visul care urmează:</p>
               <p rend="justify">Un bărbat, tată a doi copii, trăia în discordie cu soţia sa, despre care el ştia că nu se măritase din dragoste. El fusese iniţial un copil răsfăţat, „detronat” mai târziu de un alt copil, dar într-o şcoală cu regim disciplinar sever învăţase să-şi stăpânească accesele de furie în aşa măsură încât adesea, în situaţii defavorabile, căuta să se reconcilieze cu adversarii, ceea ce, se înţelege, rareori izbutea. Atitudinea faţă de soţia sa era un amestec de expectativă, de încercări de a crea o atmosferă de afecţiune şi de încredere reciprocă, laolaltă cu izbucniri de irascibilitate, caz în care cădea pradă sentimentului de inferioritate şi părea cu totul neajutorat. În faţa acestei situaţii femeia rămânea cu totul perplexă. Bărbatul se ataşase de cei doi băieţi ai săi, pe care îi iubea nespus şi care, la rândul lor, îl iubeau şi ei, în timp ce mama, cu sângele ei rece, fireşte că nu putea rivaliza cu bărbatul în dragostea pentru copii şi pierdea din ce în ce mai mult contactul cu ei. Bărbatului lucrul acesta îi apărea ca o neglijare a copiilor şi adesea îi făcea reproşuri pe această temă. Relaţiile conjugale s-au înrăutăţit şi ambii soţi erau decişi să împiedice naşterea altor copii.</p>
               <p rend="justify">Astfel s-au înfruntat multă vreme cei doi parteneri: bărbatul, care nu recunoştea în dragoste decât sentimentele puternice şi care se socotea frustrat în drepturile sale şi femeia, cu încercările ei nevolnice de a menţine căsnicia, frigidă şi, în virtutea stilului ei de viaţă, fără dorinţa de afecţiune pentru bărbat şi copii. Într-o noapte el a visat corpuri de femei însângerate, aruncate încolo şi încoace, fără nici un scrupul. Convorbirea avută cu el a dus la evocarea unei scene pe care o văzuse într-o sală de disecţie, unde îl dusese un prieten, student în medicină. Dar este lesne de văzut, fapt confirmat de bărbatul respectiv, că el fusese îngrozit de actul naşterii, la care asistase în două rânduri. Interpretarea visului ne stă la îndemână: „Nu mai vreau să văd o a treia naştere la soţia mea”.</p>
               <p rend="justify">Un alt vis: „Era ca şi cum pornisem în căutarea celui de al treilea copil al meu, care se pierduse sau care fusese răpit. Eram extraordinar de înspăimântat. Toate încercările mele disperate de a-l găsi au rămas zadarnice”. Deoarece bărbatul nu avea decât doi copii, este clar că el era în permanenţă neliniştit cu privire la posibilitatea naşterii unui al treilea copil, care s-ar fi găsit în mare pericol, dată fiind incapacitatea femeii de a se îngriji de copii. Visul a avut loc la scurt timp după răpirea copilului lui Lindbergh14 şi demonstrează problema şocului exogen în raport cu stilul de viaţă şi cu concepţia pacientului: ruperea relaţiilor cu un om lipsit de afecţiune şi, ca parte a acestei intenţii, hotărârea de a nu mai avea alţi copii, sub forma invocării exagerate a nepăsării femeii; dar, ca şi în primul vis, este străvezie spaima în faţa actului naşterii.</p>
               <p rend="justify">Pacientul venise la tratament pentru impotenţă. Alte simptoame ne duc în copilăria sa, când el învăţase ca, în caz de umilire, după repetate şi stăruitoare încercări de conciliere cu persoana crezută indiferentă, să o respingă şi când, de asemenea, găsea insuportabil faptul că mama sa dăduse naştere unui nou copil. Participarea decisivă a stilului său de viaţă la toate aceste manifestări, selectarea anumitor imagini, autoiluzionarea şi autointoxicarea cu alegorii, foarte îndepărtate de raţiunea practică şi conferindu-i stilului său de viaţă o nouă energie, retragerea din faţa problemelor de viaţă ca urmare a permanentului efect de şoc, obţinut mai degrabă prin deducţie decât în sensul bunului-simţ, rezolvarea pe jumătate a problemei, în concordanţă cu moliciunea acestui bărbat, toate acestea sunt lucruri evidente şi interdependente.</p>
               <p rend="justify">Dacă ar fi să mă pronunţ pe scurt cu privire la ceea ce Freud descrie drept simbolistica visului, aş spune următoarele, în lumina experienţei mele: este adevărat că dintotdeauna oamenii au înclinaţia de a compara în glumă fenomenele şi obiectele sexuale – şi nu numai pe acestea – cu fapte din viaţa practică. Lucrul acesta se întâmplă, desigur, la bodegă, unde întotdeauna se spun vorbe necuviincioase. Tentaţia de a proceda în felul acesta constă în mare parte, pe lângă tendinţa de a umili, de a debita cuvinte de duh şi de a se lăuda, în spaţiul pe care simbolul îl oferă ridicării tonusului emoţional. Nu trebuie să fii prea inteligent ca să înţelegi aceste simboluri uzuale în folclor şi în şlagărele bulevardiere.</p>
               <p rend="justify">Desigur că este mai important de precizat că ele apar în vise, în scopuri care rămân a fi descoperite. Este meritul lui Freud de a fi atras atenţia asupra acestui fapt. Dar să reduci la simboluri sexuale tot ceea ce nu înţelegi, pentru ca apoi să spui că totul provine din libidoul sexual, este un mod de a proceda care nu rezistă unei critici raţionale. Chiar şi aşa-numitele „experienţe demonstrative” cu persoane hipnotizate, cărora li s-a sugerat să viseze scene sexuale şi din ale căror comunicări se descoperă apoi că şi aceste persoane au visat prin prisma simbolurilor lui Freud, sunt dovezi cu totul insuficiente. Alegerea de simboluri obişnuite în locul expresiilor sexuale fără perdea demonstrează cel mult un sentiment natural de pudoare. Să adăugăm că i-ar fi greu astăzi unui discipol al lui Freud să găsească pentru asemenea experimente pe cineva care să nu aibă cunoştinţă de teoriile acestuia. Facem totală abstracţie de faptul că „simbolistica freudiană” a îmbogăţit foarte mult vocabularul poporului şi că a distrus cu totul spontaneitatea în examinarea unor lucruri de altfel inofensive. Adesea se poate observa că bolnavi care au urmat în prealabil un tratament psihanalitic fac în mare măsură uz, în visele lor, de simbolistica freudiană. Contestarea mea ar fi şi mai dură dacă eu aş crede, ca Freud, în telepatie şi aş putea să admit, cum au făcut-o precursorii săi superficiali, că transmiterea de idei are loc ca o emisiune radiofonică.</p>
               <p rend="justify">Acest contraargument rămâne, aşadar, pentru mine suspendat.</p>
               <p rend="justify">NOTE</p>
               <p rend="justify">1  „als seelische Bewegung genommen”, în textul original. (Nota trad.)</p>
               <p rend="justify">2  Transparentă luare de poziţie, cam expeditivă, împotriva concepţiei lui Freud. (Nota trad.)</p>
               <p rend="justify">3  „der sich entspinnende seelische Bewegungsvorgang”, în textul original. (Nota trad.).</p>
               <p rend="justify">4  Cât de nedrept este Alfred Adler ori de câte ori trece cu o anumită trufie peste concepţia profund ştiinţifică a lui Pavlov, din care totuşi el se inspiră în mod esenţial, ne convingem parcurgând cu atenţie fie şi numai următorul text din opera genialului fiziolog rus: „Omul reprezintă desigur un sistem (sau mai bine zis o maşină) şi ca orice alt sistem din natură, el este supus legilor ei inevitabile şi unitare; considerat însă prin prisma cunoştinţelor noastre ştiinţifice actuale, acest sistem se prezintă unic în ce priveşte capacitatea desăvârşită de autoreglare. Cunoaştem suficiente maşini create de mâna omului, cu variate proprietăţi de autoreglare. Din acest punct de vedere metoda folosită în studiul omului considerat drept sistem este aceeaşi ca şi pentru oricare alt sistem, adică: descompunerea în părţi, studiul rolului fiecărei părţi, studiul legăturii dintre părţi, studiul corelaţiei cu mediul înconjurător şi, în cele din urmă, pe baza tuturor acestor date, cunoaşterea acestui sistem şi dirijarea lui, dacă ea stă în puterile omului. Sistemul nostru este însă prin excelenţă dotat cu capacităţile de autoreglare, de autosusţinere, de restabilire, de reparare şi chiar de perfecţionare. Impresia principală cea mai puternică şi care rămâne constantă după ce se studiază activitatea nervoasă superioară prin metoda noastră, este plasticitatea excepţională a acestei activităţi şi posibilităţile ei uriaşe: nimic nu rămâne imobil, nemaleabil, totul poate fi realizat, totul poate fi modificat în bine, sub rezerva creării condiţiilor corespunzătoare. /Cât de discordantă şi înspăimântătoare ne apare la prima vedere această paralelă între sistem (maşină) şi om cu toate idealurile, năzuinţele şi realizările sale! În ce măsură însă corespunde ea realităţii? Considerat prin prisma evoluţiei, nu reprezintă oare omul o realizare supremă a naturii, întruchiparea supremă a resurselor ei nelimitate, o afirmare a legilor ei puternice rămase încă necunoscute?</p>
               <p rend="justify">Nu sunt oare toate acestea suficiente pentru demnitatea omului, pentru a-i oferi satisfacţia cea mai înaltă? În realitate, toate rămân ca şi în cazul în care am admite ideea despre libertatea voinţei, cu responsablitatea ei personală, socială şi de stat: ne rămâne posibilitatea şi deci obligaţia de a ne cunoaşte şi de a ne menţine la înălţimea resurselor noastre, folosindu-ne de această cunoaştere. Nu reprezintă oare obligaţiile şi cerinţele sociale şi de stat acele condiţii care, impuse sistemului nostru, trebuie să determine în acesta reacţii corespunzătoare, în vederea unităţii şi perfecţionării sistemului?” (I. P. Pavlov, „Un fiziolog răspunde psihologilor”, în Opere alese, voi. II, Editura Academiei Republicii Populare Române, Bucureşti, 1951, pp. 162-l63. (Nota trad.) 5 Temă care l-a obsedat pe Goethe, dar şi pe mai toţi marii poeţi ai lumii. (Nota trad.)</p>
               <p rend="justify">6  A se vedea A. Adler, Studie über Minderwertigkeit von Organen.</p>
               <p rend="justify">7  Efectul dezastruos asupra copiilor al unor astfel de povestiri, fie ele şi capodopere ale literaturii universale, a fost în mod realist reflectat îndeosebi de Paul Bourget, în romanul Discipolul (traducere de Leonard Gavriliu, Editura Ştiinţifică, Bucureşti, 1955). (Nota trad.) 8 „ein tatsächliches Schwächegefühl”, în textul original. (Nota trad.)</p>
               <p rend="justify">9  Adesea auzim exprimat regretul că nu ştiu cine nu a avut un alt tată, o altă mamă, alţi părinţi, ceea ce, din punct de vedere biologic, constituie o imposibilitate absolută. Un copil dat are părinţii pe care îi are şi fără de care el nu ar fi existat. Alţi părinţi, fie şi numai prin substituirea unuia singur dintre părinţi, înseamnă un cu totul alt copil. (Nota trad.) 10 Să amintim, în acest context, concepţia lui Lucian Blaga, potrivit căreia „«stilul» metaforei naşte din categoriile abisale, ce se imprimă oricărei plăsmuiri a spiritului uman, oricărei creaţii de cultură, din adâncurile inconştientului” (Lucian Blaga, Trilogia culturii. Cuvânt înainte de Dumitru Ghişe, Editura pentru Literatura Universală, Bucureşti, 1969, p. 289). (Nota trad.)</p>
               <p rend="justify">11 Praxis und Theorie der Individualpsychologie.</p>
               <p rend="justify">12 „wird sein Wissen um die nächsten Dinge Varstandnis”, în textul original. (Nota trad.)</p>
               <p rend="justify">13 în limba latină, în textul original = să se facă, de la biblicul Fiat Lux (= Să se facă lumină). (Nota trad.)</p>
               <p rend="justify">14 Cazul acesta, puternic „mediatizat” în acel timp, a preocupat intens opinia publică mondială. (Nota trad.)</p>
            </div>
            <div type="div2">
               <head>15. Sensul vieţii</head>
               <p rend="justify">Problema sensului vieţii are valoare şi semnificaţie numai dacă o privim în cadrul sistemului relaţional Om-Cosmos. Este în acest caz lesne de văzut că, în această relaţie, Cosmosul posedă o putere modelatoare (eine formende Kraft). Cosmosul este, ca să spunem aşa, tatăl tuturor vieţuitoarelor. Iar întreaga viaţă este de conceput ca o luptă perpetuă de satisfacere a cerinţelor Cosmosului. Nu ca şi cum ar exista o impulsie (Trieb) care mai târziu în viaţă ar fi în stare să ducă totul la final şi care nu trebuie decât să se desfăşoare, ci ceva înnăscut ce aparţine vieţii, o năzuinţă, un imbold, o dezvoltare de la sine, un Ceva (ein Etwas) fără de care viaţa nu poate fi nicidecum reprezentată. Viaţa înseamnă a se dezvolta de la sine. Spiritul uman este din cale afară de obişnuit să închidă într-o formă toate cele ce curg, să ia în considerare nu mişcarea, ci mişcarea încremenită, mişcarea care a devenit formă. Noi, protagoniştii psihologiei individuale1, suntem dintotdeauna preocupaţi de a dizolva în mişcare ceea ce sesizăm ca formă. Ştie oricine că omul cu tot ceea ce el are se trage dintr-o celulă; ar trebui însă să se înţeleagă cum se cuvine şi faptul că această celulă conţine de asemenea fermenţii dezvoltării. Modul în care a apărut viaţa pe pământ este o chestiune problematică, a cărei rezolvare definitivă poate că nu o vom găsi niciodată.</p>
               <p rend="justify">Dezvoltarea fiinţei vii dintr-o infimă unitate vie nu poate avea loc decât prin consimţământul influenţelor cosmice. Aşa cum a făcut-o Smuts, în genialul său eseu2, am putea să presupunem că există viaţă şi în materia moartă, o concepţie care ne este sugerată insistent de fizica modernă, care ne arată cum electronii se mişcă în jurul protonului. Nu ştiu dacă această concepţie se va menţine în viitor; cert este că noţiunea noastră privind viaţa nu mai poate fi pusă la îndoială, anume că ea este simultan mişcare, mişcare care urmăreşte autoconservarea, înmulţirea, contactul cu lumea exterioară, un contact victorios, pentru ca viaţa să nu se stingă. În lumina aprinsă de Darwin, avem în vedere selecţia tuturor celor care s-au putut adapta la cerinţele lumii exterioare. Concepţia lui Lamarck, care este încă şi mai apropiată de a noastră, ne face să înţelegem puterea creatoare ancorată în orice fiinţă vie. Faptul universal al evoluţiei creatoare a tuturor vieţuitoarelor ne poate lămuri că direcţia dezvoltării la fiecare specie are un ţel, ţelul perfecţiunii, al adaptării active la cerinţele cosmice.</p>
               <p rend="justify">La această cale a dezvoltării, a unei adaptări permanente şi active la cerinţele lumii exterioare trebuie să ne referim dacă vrem să înţelegem în ce direcţie se mişcă viaţa. Trebuie să avem în vedere că este vorba aici de ceva primordial, de ceva care îi este inerent vieţii încă de la originile sale.</p>
               <p rend="justify">Este vorba întotdeauna de a deveni învingător, de conservarea individului, a rasei umane, de stabilirea unei relaţii favorabile între individ şi lumea exterioară. Această constrângere, de realizare a unei mai bune adaptări, nu poate avea niciodată sfârşit. Aceste idei le-am dezvoltat încă în anul 19023 şi am arătat clar că eşecul acestei adaptări active stă sub ameninţarea permanentă a acestui „adevăr” şi că dispariţia de popoare, familii, specii de animale şi plante este de atribuit eşecului adaptării active.</p>
               <p rend="justify">Vorbesc de adaptarea activă şi elimin de aici fantazarea care vede această adaptare legată de situaţia prezentă sau de pieirea întregii vieţi.</p>
               <p rend="justify">Este vorba mai degrabă de o adaptare sub specie aetemitatis, deoarece este „justă” numai acea dezvoltare corporală şi psihică care poate să treacă drept „justă” pentru viitorul cel mai îndepărtat. În afară de aceasta, noţiunea de adaptare activă înseamnă că atât corpul cât şi spiritul, precum şi întregul domeniu organizat al vieţii4 trebuie să tindă la această ultimă adaptare, care este stăpânirea tuturor prin avantajele şi dezavantajele instituite de Cosmos. Aparentele compromisuri care persistă, poate, pentru o vreme, sucombă în cele din urmă, strivite de adevăr.</p>
               <p rend="justify">Ne găsim în mijlocul torentului evoluţiei, dar îl observăm tot atât de puţin ca şi rotaţia pământului. În această conexiune cosmică, unde viaţa individului este parte, tendinţa de asimilare victorioasă la lumea exterioară este o condiţie. Chiar dacă cineva ar vrea să pună la îndoială faptul că încă de la începutul vieţii a existat aspiraţia către perfecţiune, parcursul miliardelor de ani ne arată clar că azi aspiraţia către perfecţiune este o realitate ereditară, care există în orice om. Această consideraţie ne poate arăta şi altceva. Nimeni dintre noi nu ştie cu adevărat care este singura cale justă de urmat. Umanitatea a făcut repetate încercări de a-şi reprezenta acest ţel final al dezvoltării umane. Că infinitul Cosmos ar trebui să aibă un interes în menţinerea vieţii abia dacă este mai mult decât o dorinţă deşartă, dar care îşi poate găsi (şi şi-a şi găsit) utilizarea ca atare în religie, în morală şi etică, în calitate de forţă motrice a promovării binelui obştesc al umanităţii. De asemenea, adorarea unui fetiş, a unei şopârle, a unui falus ca fetiş într-un trib preistoric nu ni se pare justificată din punct de vedere ştiinţific. Dar nu trebuie să trecem cu vederea modul în care această concepţie despre viaţă, primitivă, a favorizat viaţa în comun a umanităţii, sentimentul de comuniune socială, prin faptul că oricine se afla sub vraja aceleiaşi pasiuni religioase era privit ca frate, ca tabu şi era pus sub protecţia marelui trib.</p>
               <p rend="justify">Suprema reprezentare dobândită până azi din această înălţare ideală a umanităţii este noţiunea de Dumnezeu5. Este în afară de orice îndoială faptul că noţiunea de Dumnezeu include în sine, realmente ca pe un ţel, acea mişcare către perfecţiune şi că nostalgiei obscure a omului de a atinge perfecţiunea îi corespunde cel mai bine, drept ţel concret al perfecţiunii. Ce-i drept, mi se pare că fiecare om şi-l reprezintă altfel pe Dumnezeu. Există desigur reprezentări care de la bun început nu sunt la înălţimea acestui principiu al perfecţiunii, dar, în faţa versiunii sale celei mai pure, putem spune: iată varianta concretă reuşită a ţelului perfecţiunii. Puterea originară, care a fost atât de activă în stabilirea ţelurilor religioase orientative şi care trebuie să conducă la coeziunea umanităţii nu a fost alta decât sentimentul de comuniune socială care este de considerat ca o cucerire a evoluţiei efortului progresiv în torentul evoluţiei. Fireşte că s-au făcut o mulţime de încercări pentru ca oamenii să-şi reprezinte acest ţel al perfecţiunii. Noi, cei iniţiaţi în psihologia individuală, îndeosebi cei care suntem şi medici şi care avem de-a face cu oameni care trăiesc eşecuri, cu oameni care se îmbolnăvesc de nevroză, de psihoză, cu delincvenţi, cu alcoolici etc., vedem şi la ei acest ţel al superiorităţii, dar dirijat într-o direcţie care contrazice raţiunea în aşa măsură încât nu putem recunoaşte aici, cum era de aşteptat, un ţel al perfecţiunii. Dacă cineva, de exemplu, încearcă să-şi concretizeze acest ţel de a-i domina pe ceilalţi, atunci un asemenea ţel al perfecţiunii ni se pare incapabil să dirijeze indivizii şi masele, pentru că nu fiecare şi-ar putea fixa ca datorie acest ţel al perfecţiunii, cât timp ar fi silit să intre în contradicţie cu cerinţa imperioasă a evoluţiei, să violeze realitatea şi să se apere înfricoşat împotriva adevărului şi a partizanilor acestuia. Dacă întâlnim oameni care şi-au fixat drept ţel al perfecţiunii să se bizuie pe alţii, atunci şi acest ţel al perfecţiunii ni se pare că vine în contradicţie cu raţiunea. Dacă cineva îşi fixează drept ţel de perfecţiune să lase nerezolvate problemele vieţii, pentru ca astfel să nu aibă de suferit certe înfrângeri, care ar fi contrare ţelului perfecţiunii, nouă ni se pare că şi acest ţel este impropriu, cu toate că multora li se pare acceptabil.</p>
               <p rend="justify">Dacă ne lărgim perspectiva şi punem întrebarea: Ce se întâmplă cu acele vietăţi care şi-au fixat un ţel al perfecţiunii injust, a căror adaptare activă este nereuşită pentru că au apucat-o pe o cale greşită, dat fiind faptul că nu au găsit calea care duce la promovarea obştei?</p>
               <p rend="justify">—  Atunci dispariţia speciilor, raselor, triburilor, familiilor şi a mii de indivizi izolaţi, care au făcut degeaba umbră pământului, ne învaţă cât este de necesar pentru individ să găsească o cale oarecum justă către ţelul unei desăvârşiri. Este evident că şi în zilele noastre ţelul perfecţiunii orientează dezvoltarea întregii personalităţi a individului, toate mişcările de expresie (alle Ausdrucksbewegungen), felul de a vedea, de a gândi, de a simţi, concepţia despre lume şi viaţă. Este de asemenea clar pentru orice iniţiat în psihologia individuală că o orientare care se îndepărtează de adevăr antrenează în mod necesar prejudicierea individului respectiv, dacă nu chiar pieirea sa. Ar fi cu adevărat o descoperire fericită dacă am şti mai multe despre direcţia pe care o avem de urmat, dat fiind faptul că suntem totuşi angajaţi în torentul evoluţiei şi trebuie să-i urmăm cursul. Şi în această privinţă psihologia individuală a realizat multe, aşa cum a făcut-o prin constatarea tendinţei universale către perfecţiune (das allgemeines Streben nach Vollkommenheit). Pe baza unei experienţe considerabile, ea a dobândit o concepţie care ne permite să înţelegem întrucâtva care este direcţia către perfecţiunea ideală, stabilind de fapt normele sentimentului de comuniune socială.</p>
               <p rend="justify">Sentimentul de comuniune socială înseamnă înainte de toate o aspiraţie către o formă de colectivitate pe care trebuie să o gândim ca eternă, aşa cum ar putea fi gândită dacă umanitatea ar fi atins ţelul perfecţiunii. Nu este vorba nicidecum de o colectivitate sau societate din prezent, nici de instituţii (Formen) politice sau religioase, ci de ţelul cel mai potrivit al perfecţiunii, care trebuie să fie un ţel al colectivităţii ideale a întregii umanităţi, ultima expresie a evoluţiei. Fireşte că voi fi întrebat de unde ştiu eu aceasta. Cu siguranţă nu din experienţa nemijlocită şi trebuie să admit că au dreptate cei care găsesc în psihologia individuală o bucată de metafizică. Pe care unii o laudă, iar alţii o dezaprobă. Din păcate există mulţi oameni care au o concepţie greşită despre metafizică şi care ar vrea să elimine din viaţa umanităţii tot ceea ce ei nu pot percepe direct. Dacă am face lucrul acesta, am anula posibilităţile de dezvoltare ale oricărei idei noi. Orice idee nouă se situează dincolo de experienţa nemijlocită. Experienţa nemijlocită nu ne oferă niciodată ceva nou, ci numai ideea sintetizatoare, care leagă faptele. Fie că o numim speculativă sau transcendentală, nu există ştiinţă care să nu fie obligată să conflueze în metafizică. Nu văd nici un motiv de a ne teme de metafizică. Ea a influenţat în cel mai înalt grad viaţa oamenilor şi dezvoltarea lor. Nu suntem în posesia adevărului absolut şi de aceea suntem obligaţi să raţionăm asupra viitorului nostru, asupra rezultatului acţiunilor noastre etc. Conceptul nostru de sentiment de comuniune socială, ca model suprem al umanităţii6, al unei stări în care ne reprezentăm ca soluţionate toate problemele vieţii, toate relaţiile cu lumea exterioară, este un ideal înălţător, un ţel normativ (ein richtunggebendes Ziel), ţel al desăvârşirii care trebuie să poarte în el ţelul unei colectivităţi ideale, deoarece tot ceea ce găsim noi valoros în viaţă, ceea ce există şi dăinuie pentru veşnicie este un produs al acestui sentiment de comuniune socială.</p>
               <p rend="justify">Am descris până aici faptele, efectele şi deficienţele sentimentului de comuniune socială din zilele noastre, la individ şi la mase şi, în interesul cunoaşterii omului, al caracterologiei, m-am străduit să expun experienţa pe care am acumulat-o, să arăt clar care este legea de mişcare a individului şi a maselor, precum şi greşelile acestora. În psihologia individuală toate faptele de experienţă incontestabile sunt privite şi interpretate din punctul de vedere al acestei ştiinţe, al cărei sistem ştiinţific s-a dezvoltat sub presiunea acestor fapte de experienţă.</p>
               <p rend="justify">Rezultatele obţinute sunt confirmate de concordanţa lor reciprocă şi de aceea cu bunul-simţ. Tot ceea ce se cere imperios de la o teorie riguros ştiinţifică este atins în psihologia individuală: un număr imens de experienţe directe, un sistem care ţine seama de toate faptele de experienţă şi care nu le contrazice, o capacitate exersată de deducţie7 în concordanţă cu bunul-simţ, capacitate în stare să integreze în sistem faptele de experienţă. Această capacitate este cu atât mai necesară cu cât fiecare caz se prezintă altfel şi se cer mereu noi eforturi pentru o deducţie măiastră8. Dacă purced acum şi la susţinerea dreptului psihologiei individuale de a valora şi ca o concepţie despre lume şi viaţă (Weltanschauung), prin faptul că eu o folosesc la înţelegerea sensului vieţii umane, trebuie pe de altă parte să mă feresc de orice concepţie morală şi religioasă care se orientează între virtute şi viciu, cu toate că eu sunt dintotdeauna convins că atât morala şi religia, cât şi mişcările politice au aspirat mereu să se orienteze după sensul vieţii şi s-au dezvoltat sub presiunea sentimentului de comuniune socială, ca adevăr absolut. Faţă de ele, punctul de vedere al psihologiei individuale este determinat de cunoaşterea ştiinţifică, ca şi de încercarea sa de a cunoaşte mai profund sentimentul de comuniune socială. Iată acest punct de vedere: voi considera ca îndreptăţit acel curs al acţiunii a cărui orientare face dovada incontestabilă că slujeşte ţelul de bunăstare a întregii umanităţi. Voi socoti ca fiind eronat orice curs al acţiunii care contrazice acest punct de vedere sau care este impregnat de formula lui Cain: „De ce trebuie să-mi iubesc aproapele?”</p>
               <p rend="justify">Bazându-mă pe constatările făcute anterior, fie-mi permis să lămuresc pe scurt faptul că la venirea noastră pe lume găsim doar ceea ce străbunii noştri ne-au lăsat drept contribuţie la evoluţie, la dezvoltarea superioară a umanităţii. Chiar şi acest fapt ar putea să ne explice cum viaţa se rostogoleşte mai departe, cum ne apropiem de o stare care să facă posibilă o mai mare contribuţie din părtene, o mai mare capacitate de cooperare, unde fiecare individ să se reprezinte pe sine, mai mult decât până azi, ca parte a întregului, o stare pentru care, fireşte, toate formele activităţii noastre sociale sunt încercări şi exersări pregătitoare, în direcţia instituirii acelei colectivităţi ideale. Că această operă, adesea mărturie a extraordinarei puteri omeneşti, se dovedeşte în multe privinţe nedesăvârşită, ba chiar şi eronată uneori, este un fapt care arată că „adevărul absolut” este inaccesibil omului pe drumul său evolutiv, cu toate că suntem în stare să ni-l apropiem. Un mare număr de realizări sociale, pe de altă parte, nu sunt date decât pentru un anumit timp şi pentru o anumită situaţie, dovedindu-se chiar dăunătoare după o vreme. Ceea ce ne poate feri să ne închinăm la o ficţiune dăunătoare, să ne cramponăm de schema unei atari ficţiuni, este Steaua Polară a binelui obştei (der Leitstern des Wohles der Allegemeinheit), sub a cărei călăuzire devenim mai capabili de a găsi drumul cel drept.</p>
               <p rend="justify">Binele obştei, dezvoltarea superioară a umanităţii se bazează pe veşnic nepieitoarele creanţe ale străbunilor noştri. Spiritul lor rămâne mereu viu. El este nemuritor, aşa cum alţii sunt prin copiii lor. Pe ambele se întemeiază dăinuirea genului omenesc. Cunoaşterea sa este superfluă.</p>
               <p rend="justify">Realitatea contează. Problema drumului just mi se pare rezolvată, cu toate că adesea dibuim în întuneric. Nu vrem să tranşăm definitiv chestiunea, ci pur şi simplu să spunem că mişcarea individului şi mişcarea masei au pentru noi valoare numai dacă creează valori pentru eternitate, pentru dezvoltarea superioară a întregii umanităţi (für die Höherentwicklung der gesamten Menschheit). Pentru a combate această teză nu trebuie să fie invocată nici propria prostie, nici aceea a altcuiva. Este de la sine înţeles că nu ne aflăm în posesia adevărului, ci că doar ne străduim să-l găsim.</p>
               <p rend="justify">Încă şi mai elocvente, ca să nu spunem inteligibile, devin aceste lucruri dacă ne întrebăm ce s-a întâmplat cu acei oameni care nu au contribuit cu nimic la binele obştei. Răspunsul este: ei au dispărut fără urmă. Nimic n-a rămas din dânşii, ei prăpădindu-se atât trupeşte cât şi sufleteşte. I-a înghiţit pământul. Au împărtăşit soarta acelor specii de animale dispărute, care nu s-au putut armoniza cu datele cosmice (kosmischen Gegebenheiten). Este aici, aşadar, la drept vorbind, o legitate cosmică secretă, ca şi cum exigentul Cosmos ar porunci: „Căraţi-vă! Voi nu aţi înţeles sensul vieţii, nu puteţi aspira la viitor!”</p>
               <p rend="justify">Fără discuţie că este o lege necruţătoare. Comparabilă doar cu zeităţile crunte ale popoarelor din vechime şi cu tabuurile care îi ameninţau cu pieirea pe toţi cei care se ridicau contra colectivităţii. Astfel accentul este pus pe durată, pe durata veşnică a contribuţiei oamenilor care au realizat ceva pentru obşte. Se înţelege că suntem destul de chibzuiţi spre a nu pretinde că posedăm cheia care să ne permită să spunem exact, pentru fiecare caz în parte, ce contează pentru eternitate şi ce nu. Avem convingerea că putem greşi şi că numai o cercetare meticuloasă, obiectivă poate decide, iar adesea abia doar cursul lucrurilor.</p>
               <p rend="justify">Dar poate că am şi făcut un mare pas înainte prin faptul că putem evita ceea ce nu este spre binele colectivităţii.</p>
               <p rend="justify">Sentimentul nostru de comuniune socială are astăzi o rază mult mai mare de acţiune. Fără a-l fi înţeles, noi căutăm, pe căi diferite, adesea greşite, în educaţie, în comportamentul individului şi al rasei, în religie, ştiinţă şi politică, să stabilim consonanţa cu viitoarea bunăstare a omenirii. Fireşte că o mai bună percepere a viitoarei armonii o va avea acela care posedă un sentiment de comuniune socială optim. În linii mari, principiul social şi-a croit drum, cel care se împiedică trebuind să fie sprijinit şi nu înghiontit (den Strauchelnden zu stützen und nicht zu stürzen).</p>
               <p rend="justify">Dacă aplicăm concepţia noastră la viaţa culturală de azi şi stăruim asupra faptului că copilul şi-a fixat proporţia de sentiment de comuniune socială, aceasta fiind neschimbată pentru întreaga viaţă, dacă nu cumva intervin ulterior îmbunătăţiri, atunci atenţia noastră se îndreaptă spre anumite situaţii generale, a căror influenţă poate acţiona dăunător asupra dezvoltării sentimentului de comuniune socială infantil. Aşa este războiul şi glorificarea sa în învăţământul şcolar. Copilul, al cărui sentiment de comuniune socială este încă necopt şi slab, se înrolează involuntar într-o lume în care este posibil ca oamenii să lupte contra maşinilor şi a gazelor toxice, fiind constrânşi să se simtă onoraţi când omoară pe cât mai mulţi dintre semenii lor, în mod cert tot atât de valoroşi pentru viitorul omenirii.</p>
               <p rend="justify">Într-o mai mică măsură îşi produce efectul pedeapsa cu moartea, a cărei daună asupra sufletului copilului este întrucâtva diminuată de precizarea că în acest caz avem de-a face nu cu oameni, ci mai degrabă cu neoameni.</p>
               <p rend="justify">Trăirea inoportună a problemei morţii poate determina la copilul cu o slabă înclinaţie spre cooperare o oprire intempestivă a dezvoltării sentimentului de comuniune socială. De acelaşi pericol sunt ameninţate fetele cărora un anturaj necugetat le înfăţişează în culori înspăimântătoare problemele dragostei, procreaţiei şi naşterii. Problema economică nerezolvată apasă extrem de greu asupra sentimentului de comuniune socială pe cale de dezvoltare. Sinuciderea, crima, tratamentul nemilos aplicat infirmilor, bătrânilor, milogilor, prejudecăţile şi tratamentul injust aplicat unor persoane, salariaţi, rase şi comunităţi religioase, maltratarea celor slabi şi a copiilor, certurile dintre soţi şi încercările de a o pune pe femeie într-o situaţie de inferioritate şi altele şi mai şi, ifosele celor cu bani sau cu ascendenţă nobiliară, spiritul de gaşcă şi influenţa acestuia până şi în cele mai înalte cercuri, alături de răsfăţul sau neglijarea copiilor, pun de timpuriu un punct final dezvoltării întru colaborare şi solidaritate umană (Entwicklung zum Mitmenschen). În epoca noastră, în afară de necesitatea de a-i stabili copilului locul său în colaborarea socială, de ajutor în contracararea acestor pericole este explicarea la timp a faptului că până în prezent noi nu am atins decât un nivel relativ scăzut al sentimentului de comuniune socială şi că a fi o adevărată fiinţă umană solidară cu semenii (ein richtiger Mitmensch) este a concepe ca pe o datorie a sa colaborarea pentru soluţionarea acestor anomalii, spre binele obştei, fără a aştepta o dezvoltare mitică a tendinţei benefice sau venită din partea altora, încercări, întreprinse fie şi cu cele mai bune intenţii, de a obţine dezvoltarea superioară prin intensificarea unor metode malefice, cum sunt războiul, pedeapsa cu moartea sau ura rasială şi religioasă determină întotdeauna la generaţiile ce vin o prăbuşire a sentimentului de comuniune socială şi, în consecinţă, o agravare vizibilă a celorlalte rele.</p>
               <p rend="justify">Interesant de constatat este că ele conduc aproape întotdeauna la bagatelizarea vieţii, a camaraderiei şi a relaţiilor de dragoste, fapte în care se poate percepe clar decăderea sentimentului de comuniune socială.</p>
               <p rend="justify">Am prezentat în capitolele precedente destule cazuri, pentru a-l face pe cititor să înţeleagă că are de-a face cu o explicaţie ştiinţifică atunci când eu subliniez că individul nu poate progresa în dezvoltarea sa autentică decât dacă trăieşte şi năzuieşte ca parte a întregului. Obiecţiile superficiale ale sistemelor individualiste sunt realmente lipsite de importanţă în faţa acestei concepţii. Pot însă să merg mai departe, arătând cum toate funcţiile noastre sunt în aşa fel calculate încât să nu tulbure colectivitatea oamenilor, să-i lege pe indivizi de societate. A privi înseamnă a accepta, a fertiliza ceea ce cade pe retină. Văzul nu este pur şi simplu un proces fiziologic, el îl arată pe om ca parte a întregului, care primeşte şi dă. Prin văz, auz, vorbire noi ne asociem unii cu alţii. Omul priveşte, ascultă, vorbeşte numai când interesul său este legat de lumea exterioară, de ceilalţi. Raţiunea sa, bunul său simţ se supun controlului semenilor, adevărului absolut şi ţintesc la corectitudinea eternă (ewige Richtigkeit). Sentimentele şi concepţiile noastre estetice, care poartă în sine poate cea mai mare forţă motrice de creaţie, au o valoare eternă numai dacă se desfăşoară în torentul evoluţiei întru bunăstarea umanităţii.</p>
               <p rend="justify">Toate funcţiile noastre corporale şi sufleteşti sunt dezvoltate corect, normal, sănătos în măsura în care poartă în ele suficient sentiment de comuniune socială şi sunt apte pentru colaborare.</p>
               <p rend="justify">Când vorbim de virtute, ne referim la cineva care colaborează, iar când vorbim de viciu avem în vedere pe cineva care tulbură colaborarea.</p>
               <p rend="justify">Aş putea să demonstrez, de asemenea, că tot ce este eşec este eşec pentru că tulbură colectivitatea, fie că este vorba de copiii greu educabili, de nevrotici, criminali sau sinucigaşi. În toate cazurile vedem că lipseşte contribuţia la binele obştei. În toată istoria umanităţi nu găsim oameni izolaţi. Dezvoltarea umanităţii a fost posibilă doar pentru că umanitatea a fost o colectivitate şi pentru că aspiraţia sa către perfecţiune a năzuit la o societate ideală. Lucrul acesta se exprimă în toate mişcările, în toate funcţiile unui om, fie că el a găsit sau nu acea direcţie care, în torentul evoluţiei, se caracterizează prin idealul de societate, dat fiind faptul că omul este inevitabil călăuzit, stânjenit, pedepsit, lăudat, favorizat de idealul de societate, aşa încât fiecare individ nu numai că este responsabil de fiecare abatere, ci o şi ispăşeşte. Este o lege dură, de-a dreptul crudă.</p>
               <p rend="justify">Acei oameni care au şi dezvoltat în ei un puternic sentiment de comuniune socială se străduiesc neîncetat să îmblânzească rigorile legii pentru acela care calcă greşit, ca şi cum ei ar şti că acesta este un om care a rătăcit drumul, din motive pe care abia psihologia individuală este în stare să le arate. Dacă omul ar înţelege cum s-a rătăcit, ocolind calea evoluţiei, atunci el ar părăsi drumul greşit şi s-ar alătura obştei.</p>
               <p rend="justify">Toate problemele vieţii umane cer, cum am arătat, capacitate de colaborare şi pregătire în acest sens, semne vizibile ale sentimentului de comuniune socială. În această dispoziţie psihică se includ curajul şi fericirea, care altfel nu sunt de găsit.</p>
               <p rend="justify">Toate trăsăturile de caracter exprimă gradul de sentiment de comuniune socială, urmând o anumită linie care, potrivit cu opinia individului, conduce la ţelul superiorităţii. Astfel, trăsăturile de caracter sunt linii directoare, întreţesute în stilul de viaţă care le-a modelat şi care le scoate mereu la lumină. Limbajul nostru este prea sărac pentru a exprima cu un singur cuvânt cele mai fine configuraţii ale vieţii psihice, cum o facem cu trăsăturile de caracter, trecând cu vederea diversitatea care se ascunde sub această expresie. De aceea pentru cei care se agaţă de cuvinte licăresc acolo contradicţii, aşa încât pentru ei niciodată nu este clară unitatea vieţii sufleteşti.</p>
               <p rend="justify">Poate că unii se vor convinge definitiv de faptul simplu că tot ceea ce definim noi ca eşec dă la iveală un deficit al sentimentului de comuniune socială. Toate rătăcirile copiilor şi adulţilor, toate trăsăturile de caracter infecte, manifestate în familie, la şcoală, în viaţă, în relaţiile cu ceilalţi, în cadrul profesiunii şi în dragoste îşi arată provenienţa din deficitul sentimentului de comuniune socială, fiind efemere sau durabile şi unele şi celelalte în mii de variante.</p>
               <p rend="justify">O  mai atentă studiere a vieţii personale şi a vieţii maselor, a trecutului cât şi a prezentului ne relevă lupta umanităţii pentru un sentiment de comuniune socială mai puternic. Este greu de trecut cu vederea peste faptul că umanitatea este conştientă de lucrul acesta şi pătrunsă de importanţa lui. Necazurile din prezent îşi au originea în deficienţele educaţiei sociale9. Ceea ce ne impulsionează să ajungem pe o treaptă mai înaltă, să ne eliberăm de eşecurile vieţii noastre publice şi ale propriei noastre personalităţi este sentimentul de comuniune socială sugrumat. El trăieşte în noi şi caută să răzbată la lumină, părând a nu fi îndeajuns de puternic spre a se afirma, în pofida tuturor piedicilor.</p>
               <p rend="justify">Suntem îndreptăţiţi să sperăm că mult mai târziu, când omenirea îşi va acorda destul răgaz pentru aceasta, forţa sentimentului de comuniune socială va triumfa împotriva tuturor piedicilor din afară. Atunci omul îşi va manifesta sentimentul de comuniune socială aşa cum respiră. Până atunci nu ne rămâne nimic altceva de făcut decât să înţelegem acest curs necesar al lucrurilor şi să fim apostolii acestei concepţii.</p>
               <div type="div3">
                  <head>Note</head>
                  <p rend="justify">1  „Wir Individualpsychologen”, în textul original. (Nota trad.) 2 J. Chr. Smuts, Wholeness and Evolution, London.</p>
                  <p rend="justify">3  A se vedea A. Adler, Heilen und Bilden.</p>
                  <p rend="justify">4  „die ganze Organisation des Lebens”, în textul original. (Nota trad.)</p>
                  <p rend="justify">5  A se vedea E. Jahn şi A. Adler, Religion undIndividuapsychologie.</p>
                  <p rend="justify">6  „als der letzten Form der Menschheit”, în textul original. (Nota trad.)</p>
                  <p rend="justify">7  „trainierte Fähigkeit des Erratens”, în textul original. (Nota trad.) 8 „des künstlerischen Erratens”, în textul original. (Nota trad.) 9 „aus dem Mangel sozialer Durchbildung”, în textul original. (Nota trad.)</p>
               </div>
            </div>
            <div type="div2">
               <head>
                  <label>Anexă.</label>Funcţia consilierului</head>
               <p rend="justify">Concepţia noastră fundamentală cu privire la unitatea stilului de viaţă modelat în prima copilărie, concepţie de care am fost conştient încă de la începutul activităţii mele, fără a-i fi pătruns importanţa, m-a autorizat de la bun început să admit că, din primul moment al apariţiei sale, cel consiliat se prezintă ca personalitate ce este, fără ca el să o ştie.</p>
               <p rend="justify">Consultaţia este pentru pacient o problemă socială. Orice întâlnire a unui om cu altul este o astfel de problemă. De aceea fiecare se va prezenta în lumina legii sale de mişcare. Expertul, adesea de la prima privire, poate spune ceva despre sentimentul de comuniune socială al celuilalt.</p>
               <p rend="justify">Prefăcătoria nu ajută prea mult în faţa unui specialist în psihologie individuală experimentat. Pacientul aşteaptă de la consilier un generos sentiment de comuniune socială. Experienţa ne-a arătat că nu trebuie să ne aşteptăm la prea mult interes social din partea pacientului şi că nici nu-i putem cere lucrul acesta. Din această perspectivă, ne vom sprijini în principal pe două situaţii. Prima este aceea că, în general, sentimentul de comuniune socială nu este prea ridicat, iar a doua că de cele mai multe ori avem de-a face cu copii răsfăţaţi, care nici mai târziu nu scapă de lumea lor fictivă. Nu trebuie să ne mire deloc faptul că mulţi dintre cititori au pus, fără a se cutremura, întrebarea: „De ce trebuie să-mi iubesc aproapele?” La urma urmei, Cain a pus o întrebare asemănătoare.</p>
               <p rend="justify">Privirea, alura, modul ferm sau molâu de a se prezenta pot da de gol multe trăsături. Dacă ne facem o regulă din a-i repartiza pacientului un loc determinat, un divan de pildă, stabilindu-i un orar strict1, o mulţime de lucruri ne vor scăpa. Chiar prima întâlnire trebuie să fie un examen de o totală spontaneitate şi simplitate. Până şi felul de a strânge mâna ne poate atrage atenţia asupra unei anumite probleme. Adesea vedem că oamenii care au fost răsfăţaţi se reazemă cu plăcere de ceva, pe când copiii nu se dezlipesc de mama care îi însoţeşte. Dar, ca toate cele care presupun capacitatea de deducţie a unei probleme şi în aceste cazuri vom lăsa de-o parte regulile rigide şi vom proceda la o verificare a ceea ce este de preferat să ţinem pentru noi, pentru ca mai târziu să folosim într-o formă inteligibilă, adecvată, fără a leza sensibilitatea pacientului, întotdeauna gata să se manifeste. Pacientului nu trebuie să-i indicăm un loc determinat, ci să-l invităm să şadă oriunde pofteşte. Distanţa faţă de medic sau consilier trădează – îndeosebi la şcolari – mult din modul de a fi al pacienţilor. Important este, apoi, ca în cadrul unor asemenea consultaţii şi chiar în societate să interzicem sever mult răspândita „Aha-psihologie”2 şi la început să evităm răspunsurile stricte date celor consiliaţi cât şi rudelor acestora. Specialistul în psihologie individuală, făcând abstracţie de deducţie, pe care n-o poate transfera altora, nu trebuie să uite că el trebuie să-şi demonstreze concluziile. Nu trebuie să adoptăm o atitudine critică faţă de părinţii şi rudele celui care ne solicită sfatul, cu atât mai mult când cazul este socotit tratabil şi nu pierdut, chiar dacă nu suntem dispuşi să-l preluăm, în afară de anumite împrejurări deosebite când, într-un caz absolut fără speranţă, se impune să spunem adevărul. Văd un avantaj în faptul de a nu întrerupe mişcările unui pacient. El se poate ridica, poate umbla, poate fuma, cum îi este voia. Le-am dat uneori pacienţilor mei chiar posibilitatea de a dormi în prezenţa mea, când ei mi-au propus lucrul acesta cu scopul de a-mi îngreuna sarcina, atitudine care pentru mine era tot atât de clară ca un limbaj, fiind ca şi când s-ar fi exprimat prin cuvinte duşmănoase. Privirea piezişă a pacientului divulgă clar slaba sa înclinaţie pentru o strânsă colaborare.</p>
               <p rend="justify">Bătător la ochi este şi pacientul tăcut sau cel care vorbeşte puţin, cel care nu ştie cum să înceapă vorba sau care, dimpotrivă, trăncăneşte de aşa manieră încât consilierul nu are cum spune ce are de spus. Spre deosebire de psihoterapeuţi, practicantul psihologiei individuale (der Individualpsychologe) va evita să moţăie sau să aţipească, să caşte, să arate lipsă de interes, să folosească cuvinte dure, să dea sfaturi pripite, să se erijeze în instanţă supremă, să fie nepunctual, să se ia la ceartă sau să declare, indiferent de pretext, că însănătoşirea este lipsită de perspectivă.</p>
               <p rend="justify">În cazurile realmente dificile este recomandabil ca un consilier judicios să-şi decline competenţa şi să-l trimită pe pacient la alţii care, poate, sunt mai competenţi. Orice tentativă de a se comporta autoritar amplifică nereuşita, după cum orice lăudăroşenie dăunează curei. De la bun început consilierul trebuie să stabilească limpede că responsabilitatea însănătoşirii revine solicitantului consultaţiei, deoarece, aşa cum pe drept cuvânt spune un proverb englezesc: „Calul îl poţi duce la apă, dar nu-l poţi sili să bea”.</p>
               <p rend="justify">Trebuie să avem grijă cu stricteţe de a nu privi tratamentul şi însănătoşirea ca pe un succes al consilierului (des Beraters), ci ca pe un succes al celui consiliat (des Beratenen). Consilierul poate doar să arate greşelile, pacientul este acela care trebuie să dea viaţă adevărului.</p>
               <p rend="justify">Deoarece în toate cazurile de eşec pe care le-am văzut avem de-a face cu o carenţă în sfera colaborării, trebuie să recurgem la toate mijloacele care să favorizeze în primul rând colaborarea pacientului cu consilierul. Este la mintea oricui că lucrul acesta nu este posibil decât dacă pacientul se simte la medic în apele sale. Iată de ce această operă colectivă (Gemeinschaftsarbeit) are o importanţă extraordinară ca primă încercare serioasă, ştiinţifică, de ridicare a nivelului sentimentului de comuniune socială. Un lucru, între altele, trebuie neapărat evitat, lucru adesea pretins de alţi consilieri în caz de persistenţă a sentimentului de inferioritate şi în faţa slabei securităţi a pacientului în compania medicului, anume provocarea artificială – prin referiri neîncetate la componentele sexuale refulate – a ceea ce Freud a numit transfer pozitiv, procedeu într-adevăr cerut de cura psihanalitică, dar care nu face decât să impună o nouă sarcină psihoterapeutului, aceea de a face apoi să dispară această stare.</p>
               <p rend="justify">Dacă pacientul, care aproape întotdeauna este an copil răsfăţat sau un adult însetat de răsfăţ, a învăţat să-şi asume întreaga responsabilitate pentru comportarea sa, consilierul va putea evita alunecarea în promisiunea iluzorie de a-i satisface cu uşurinţă şi imediat dorinţele nesatisfăcute. Deoarece, în linii mari, celor răsfăţaţi li se pare că orice dorinţă, neîmplinită sau de neîmplinit, este reprimată, aş dori să precizez aici încă o dată: psihologia individuală nu pretinde nici o reprimare a dorinţelor, fie ele îndreptăţite sau neîndreptăţite. Ea profesează însă ideea că dorinţele neîndreptăţite trebuie recunoscute ca fiind contrare sentimentului de comuniune socială şi că ele pot fi făcute să dispară nu prin reprimare, ci printr-un plus de interes social (durch ein Plus an sozialen Interesse).</p>
               <p rend="justify">S-a întâmplat ca o dată să fiu ameninţat cu violenţă de un individ debil, care suferea de Dementia praecox şi pe care l-am vindecat total, după ce cu trei ani mai înainte un alt medic îl declarase incurabil. Ştiam de la bun început că el se aştepta să-l resping şi să-l dau pe uşă afară, aşa cum i se întâmpla mereu, încă din copilărie. Timp de trei luni el a venit la tratament fără a deschide gura. În măsura în care îi cunoşteam viaţa, am folosit prilejul spre a-i da sfaturi prudente. În tăcerea sa şi în alte atitudini asemănătoare am recunoscut tendinţa sa obstrucţionistă şi mi-am dat seama că mă aflu în faţa punctului culminant al acţiunii sale de împotrivire atunci când el a ridicat mâna să mă lovească. Am decis, pe moment, să nu mă apăr. A urmat un nou atac, în cursul căruia a fost spartă o fereastră. Am pansat, în modul cel mai amical cu putinţă, o mică rană sângerândă a pacientului. Nu-i sfătuiesc însă pe prietenii mei să extragă vreo regulă din acest caz. Când succesul în vindecarea cazului a fost absolut sigur, l-am întrebat pe pacient: „Ce credeţi, cum de am putut noi doi reuşi să vă însănătoşim?” RăFuncţia consilieruluispunsul primit ar trebui, ce-i drept, să producă cea mai mare impresie în toate cercurile interesate şi m-a făcut să surâd gândindu-mă la atacurile tuturor acelor psihologi şi psihiatri mediocri care se luptă cu morile de vânt. Pacientul mi-a răspuns: „Este simplu ca bună ziua: îmi pierdusem întreg curajul de a trăi (Mut zum Leben), iar în cursul consfătuirilor noastre l-am regăsit”. Cine cunoaşte adevărul psihologiei individuale, anume că respectivul curaj este doar o latură a sentimentului de comuniune socială, va înţelege transformarea acestui bărbat.</p>
               <p rend="justify">Beneficiarul consultaţiilor de psihologie individuală trebuie să aibă în toate împrejurările convingerea că el este absolut liber în raport cu tratamentul. Îl poate urma sau nu, după cum crede el de cuviinţă. Numai că trebuie să ne ferim de a-l face pe pacient să creadă că este suficient să înceapă tratamentul pentru a scăpa de simptoame. Rudelor unui epileptic li s-a spus, la prima consultaţie, că dacă ele îl vor lăsa singur, bolnavul nu va mai avea accese3. Rezultatul a fost că din prima zi el a avut un acces puternic pe stradă, soldat cu fractura maxilarului inferior. Un alt caz a avut urmări mai puţin tragice. Un tânăr i-a fost adus unui psihiatru cu diagnosticul de cleptomanie şi a plecat de acolo, după prima consultaţie, cu umbrela medicului.</p>
               <p rend="justify">Aş vrea să mai fac şi o altă recomandare. Consilierul va trebui să se angajeze faţă de pacient că nu va vorbi nimănui despre schimburile de idei avute împreună şi va trebui să-şi respecte angajamentul. Dimpotrivă, pacientul va fi liber să vorbească despre toate, după cum va crede el de cuviinţă. Desigur că uneori riscăm ca pacientul să facă uz în societate de explicaţiile primite, căzând în mrejele „Aha-psihologiei”, dar el poate fi potolit printr-o discuţie amicală. Sau pot avea loc acuzaţii la adresa familiei, lucru care de asemenea trebuie prevăzut, spre a-l face dinainte pe pacient să înţeleagă că familia sa nu este vinovată decât atâta timp cât el o învinovăţeşte prin comportarea sa şi că ea va fi nevinovată chiar din momentul în care el se va simţi sănătos. În afară de aceasta, trebuie să i se explice pacientului că nu le putem cere membrilor familiei să ştie mai multe decât ştie el însuşi şi că pe propria sa răspundere el a folosit influenţele anturajului său ca material de construcţie pentru a-şi dezvolta stilul său de viaţă greşit. Ar fi de asemenea bine să se arate că şi părinţii săi ar putea să arunce responsabilitatea eventualelor lor greşeli asupra părinţilor lor, care, la rându-le, ar putea-o arunca asupra bunicilor ş.a.m.d.</p>
               <p rend="justify">Aşadar, nu există o vină în sensul în care o înţelege el.</p>
               <p rend="justify">Mi se pare important să nu lăsăm să încolţească la consilier ideea că el trebuie să se servească de opera psihologiei individuale spre a deveni celebru sau spre a se îmbogăţi. Zelul în racolarea de pacienţi aduce numai prejudicii. La fel exprimările pline de dispreţ sau de-a dreptul pline de ură la adresa altor consilieri.</p>
               <p rend="justify">Iată un exemplu în această privinţă:</p>
               <p rend="justify">Un bărbat a venit la mine să-l vindec de o astenie nevrotică, care se declanşase ca urmare a fricii de eşec. Mi-a mărturisit că îi fusese recomandat şi un alt psihiatru, pe care voia să-l consulte. I-am dat adresa respectivului. În ziua următoare el a venit la mine şi mi-a povestit cum a decurs vizita. După ce i-a luat anamneză, psihiatrul i-a recomandat o cură de băi reci. Pacientul i-a replicat că a şi urmat până atunci cinci asemenea cure, fără nici un rezultat. Medicul l-a povăţuit să facă şi o a şasea cură, într-un stabiliment select, pe care i-l recomanda în mod special. Bolnavul i-a mărturisit că deja în două rânduri urmase fără succes hidroterapii şi a adăugat că avea intenţia de a apela la tratamentul meu. Psihiatrul a protestat, remarcând că dr. Adler nu ar fi făcut decât să-i sugereze ceva.</p>
               <p rend="justify">Pacientul a replicat: „Poate că îmi va sugera ceva care să mă facă sănătos” şi şi-a luat rămas bun. Dacă acel psihiatru nu ar fi fost stăpânit de dorinţa de a împiedica recunoaşterea psihologiei individuale, el şi-ar fi dat desigur seama că nu-l putea împiedica pe pacient să vină la mine şi ar fi înţeles în profunzimea lor reflecţiile juste ale acestuia. Pe prietenii mei îi rog însă să se abţină de la observaţii dispreţuitoare în faţa pacienţilor, chiar şi atunci când ar fi justificate. Locul de a corecta opiniile greşite şi de a promova concepţiile corecte trebuie desigur căutat în câmpul ştiinţei şi cu mijloace ştiinţifice.</p>
               <p rend="justify">Dacă după prima convorbire se face simţită la pacient îndoiala cu privire la faptul dacă el trebuie să mai vină la tratament, trebuie să-l lăsăm să decidă singur în zilele următoare. Nu este uşor de răspuns la întrebarea obişnuită cu privire la durata tratamentului. O găsesc îndreptăţită, dat fiind faptul că mulţi dintre vizitatori au auzit de tratamente care au durat până la opt ani şi care s-au dovedit inutile. Un tratament bazat pe psihologia individuală ar trebui să demonstreze cel puţin succese parţiale vizibile în trei luni, de cele mai multe ori şi mai devreme. Dat fiind faptul că succesul depinde de colaborarea pacientului, se procedează corect când se spune, spre a se deschide încă de la început o poartă sentimentului de comuniune socială, că durata tratamentului depinde de colaborarea pacientului şi că medicul, dacă este cu adevărat iniţiat în psihologia individuală, este gata orientat după o jumătate de oră de consultare, dar că el trebuie să aştepte până când şi pacientul şi-a înţeles stilul de viaţă şi greşelile. Oricum, se poate adăuga: „Dacă într-o săptămână sau două nu sunteţi convins că vă aflaţi pe calea cea bună, atunci renunţ să vă mai tratez”.</p>
               <p rend="justify">Inevitabila problemă a onorariului creează dificultăţi. Am cunoscut destui pacienţi ale cărora averi considerabile s-au topit în cure anterioare.</p>
               <p rend="justify">Ne vom orienta după onorariile uzuale prin partea locului, punând la socoteală efortul depus şi timpul consumat, dar, în interesul sentimentului de comuniune socială cerut, trebuie să renunţăm la pretenţii nefiresc de mari, îndeosebi când acestea pot să le dăuneze pacienţilor. Tratamentul gratuit trebuie aplicat cu acea prudenţă care să nu le inspire pacienţilor săraci o lipsă de interes pentru ei. O sumă globală, chiar dacă pare avantajoasă, ca şi promisiunea de a plăti după însănătoşire, sunt de refuzat, nu pentru că aceasta din urmă pare improbabilă, ci pentru că astfel un nou cosiderent este adus în mod artificial în relaţia medic-pacient, îngreuind reuşita. Plata trebuie să se facă săptămânal sau lunar, întotdeauna la sfârşitul săptămânii sau lunii. Reclamaţiile de orice fel sau aşteptările dăunează curei. Chiar şi micile servicii amicale (Liebesdienste), pe care nu rareori le propune pacientul însuşi, trebuie refuzate, iar cadourile trebuie refuzate cu tact sau acceptarea lor trebuie amânată până la vindecarea deplină. În timpul tratamentului nu trebuie să aibă loc invitaţii reciproce sau vizite făcute împreună. Tratamentul rudelor sau al cunoscuţilor creează dificultăţi, deoarece stă în natura lucrurilor ca eventualul sentiment de inferioritate să devină mai apăsător în prezenţa unor persoane cunoscute. Chiar consilierul4 simte aversiune în faţa sentimentului de inferioritate al pacientului şi trebuie să facă tot ce îi stă în putinţă spre a uşura situaţia acestuia. Cine are şansa, ca în psihologia individuală, să diagnosticheze doar greşeli şi niciodată defecte ereditare, să arate că întotdeauna există posibilităţi de vindecare şi de situare a pacientului pe aceeaşi scară de valori cu oricare altul, insistând mereu asupra nivelului scăzut al sentimentului de comuniune socială, acela va înţelege de ce psihologia individuală nu întâmpină niciodată marea rezistenţă pe care o întâmpină alte orientări din domeniul psihoterapiei. Se va înţelege lesne că tratamentul bazat pe psihologia individuală nu duce niciodată la crize şi că dacă un practicant incompetent al psihologiei individuale, cum este Kunkel, consideră ca fiind inevitabile crizele, zdruncinarea şi zdrobirea pacientului, atunci este sigur că toate acestea se întâmplă pentru că, înainte de toate, el le provoacă în mod artificial şi inutil. Dacă procedează astfel este poate pentru că, în mod eronat, el crede că îi face un serviciu bisericii5. Am considerat întotdeauna că este un imens avantaj menţinerea tensiunii în cursul tratamentului la un nivel cât mai scăzut posibil şi mi-am făcut o adevărată metodă din a-i spune mai fiecărui pacient că există situaţii amuzante care seamănă întru totul cu propria lor nevroză şi că, prin urmare, îşi poate lua nevroza mai puţin în serios decât o face. Criticilor prea puţin spirituali trebuie să le iau vorba din gură, adăugând că asemenea glume, fireşte, nu trebuie să ducă la reînvierea sentimentului de inferioritate (pe care Freud acum îl găseşte ca fiind elucidat). Referiri la fabule, la personalităţi istorice, la citate din poeţi şi filosofi contribuie la creşterea încrederii în psihologia individuală şi în concepţiile sale.</p>
               <p rend="justify">La fiecare convorbire se impune să ne dăm seama dacă pacientul6 se găseşte pe calea colaborării. Orice expresie mimică, orice cuvânt, orice mărturisire sau reţinere depun mărturie în acest sens. Interpretarea temeinică a viselor ne dă de asemenea ocazia să calculăm succesul, insuccesul şi gradul de colaborare. Este însă necesară o prudenţă deosebită în incitarea pacientului la o prestaţie oarecare. Dacă vine cumva vorba despre aceasta, poziţia noastră trebuie să fie neutră, evident în afară de cazul în care este vorba de o întreprindere primejdioasă; încolo, ne putem arăta convinşi de reuşită, fără a putea totuşi judeca cu toată exactitatea dacă pacientul este deja realmente pregătit pentru aceasta. O încurajare, înainte de dobândirea unui sentiment de comuniune socială mai puternic, se plăteşte de cele mai multe ori prin întărirea sau prin revenirea simptoamelor.</p>
               <p rend="justify">În ceea ce priveşte problema profesiunii, trebuie să procedăm mai energic. Nu în sensul de a cere acceptarea unei anumite profesiuni, ci arătând că pacientul este cel mai bine pregătit pentru cutare sau cutare meserie şi că acolo va putea să realizeze ceva. Ca în general la fiecare pas în tratament, trebuie să menţinem direcţia încurajării în sensul convingerii psihologiei individuale, conform căreia atât de multe vanităţi neîntemeiate se simt călcate pe coadă, că (exceptând performanţele uimitoare, asupra structurii cărora nu putem spune prea multe) „orice om poate totul” („jederalles kann”).</p>
               <p rend="justify">Cât priveşte examinarea copiilor care au nevoie de consiliere, consider că este foarte nimerit chestionarul redactat de mine şi de colaboratorii mei, pe care îl reproduc la sfârşitul cărţii de faţă. Fireşte că nu-l va putea utiliza corect decât acela care dispune de suficientă experienţă, acela care cunoaşte la precizie concepţia îndrăzneaţă a psihologiei individuale şi care are destul exerciţiu în ceea ce priveşte capacitatea de deducţie (Fähigkeit des Erratens). Folosindu-l, va face din nou constatarea că întreaga artă a înţelegerii individualităţii umane constă în sesizarea stilului de viaţă al individului structurat în copilărie, în perceperea influenţelor care s-au exercitat în perioada structurării acestuia şi în a vedea în ce mod acest stil de viaţă se manifestă în lupta cu problemele sociale ale umanităţii. La acest chestionar, elaborat acum câţiva ani, este necesar să adăugăm că trebuie stabilit gradul de agresivitate, activismul şi că nu trebuie să uităm că marele număr de eşecuri la copii se datorează răsfăţului, care înteţeşte continuu efervescenţa emoţională a copilului şi îl duce mereu în ispită, aşa încât, în condiţiile unei camaraderii imorale, cu greu poate rezista diferitelor tentaţii.</p>
               <div type="div3">
                  <head>Note</head>
                  <p rend="justify">1  Luare de poziţie critică la adresa psihanalizei lui Freud. (Nota trad.)</p>
                  <p rend="justify">2  Denumire caricaturală dată psihologiei formei sau configuraţiei (profesată de Wertheimer, Köhler, Koffka), care susţinea că maimuţele şi copiii cu care se experimenta descopereau subit soluţia problemei, ca în urma unei miraculoase revelaţii: „Aha, va să zică aşa! „(Nota trad.) 3 Adler lasă aici impresia că epilepsia ar fi o maladie mintală, un fel de nevroză gravă cu putinţă de vindecat prin metode psihoterapeutice.</p>
                  <p rend="justify">Cum stau lucrurile cu această suferinţă neuropsihică (de epilepsie au pătimit şi un Dostoievski, Flaubert sau Creangă) vedem, de exemplu, din cartea lui W. Penfield şi Herbert Jasper, Epilepsy and the Funcţional Anatomy of the Human Brain, Little &amp; Brown, Boston, 1954 (Nota trad.) 4 „der Behandelnde”, în textul original. (Nota trad.)</p>
                  <p rend="justify">5  A se vedea E. Jahn şi A. Adler, Religion und Individualpsychologie.</p>
                  <p rend="justify">6  „der Untersuchte”, în textul original. (Nota trad.) CHESTIONAR DE PSIHOLOGIE INDIVIDUALĂ PENTRU CUNOAŞTEREA ŞI TRATAMENTUL</p>
                  <p rend="justify">COPIILOR GREU EDUCABILI (întocmit şi explicitat de Asociaţia internaţională pentru psihologie individuală)</p>
                  <p rend="justify">În completare – un CHESTIONAR PENTRU ADULŢI</p>
                  <p rend="justify">1. De când există reclamaţii cu privire la conduita copilului? Care era starea fizică şi psihică a copilului în momentul în care eşecurile acestuia au devenit evidente?</p>
                  <p rend="justify">Importante sunt: schimbările intervenite în mediu, prima zi de şcoală, mutarea de la o şcoală la alta, mutarea într-o altă clasă, nereuşite la învăţătură, noi prietenii, boli ale copilului şi părinţilor etc.</p>
                  <p rend="justify">2. S-a observat ceva neobişnuit la copil? Debilitate fizică sau psihică? Laşitate? Neglijenţa? Înclinaţia pentru viaţa retrasă?</p>
                  <p rend="justify">Neîndemânare? Gelozie? Are nevoie de ajutor ca să mănânce, să se îmbrace, să se spele, să-şi facă patul? Se teme să rămână singur? Se teme de întuneric? Este lămurit asupra rolului sexului său? Ce caractere sexuale primare, secundare, terţiare are? Ce atitudine are faţă de sexul opus? În ce stadiu se află educaţia sa sexuală? Este copil vitreg? Este copil ilegitim? A fost crescut în pensiune? Cum erau părinţii săi adoptivi?</p>
                  <p rend="justify">La ce vârstă a început să vorbească şi să meargă? A întâmpinat dificultăţi în aceste privinţe? Dentiţia s-a dezvoltat normal? Dificultăţi la numărat şi calcul aritmetic, la desen, la cântare, la înot? S-a ataşat de o persoană în mod exclusiv? De tată? De mamă? De bunici? De guvernantă?</p>
                  <p rend="justify">O  atenţie deosebită trebuie acordată atitudinii ostile în faţa vieţii, cauzelor declanşării sentimentului de inferioritate, tendinţelor de a ocoli dificultăţile, de a evita oamenii, precum şi unor trăsături de caracter ca: egoismul, sensibilitatea, impacienţa, emotivitatea, lăcomia, prudenţa.</p>
                  <p rend="justify">3. A dat multă bătaie de cap părinţilor? De ce şi de cine se teme cel mai mult? Ţipă noaptea în somn? Udă patul? Este dominator? Este dominator faţă de cei puternici sau numai faţă de cei slabi? A arătat o înclinaţie frapantă de a se culca în patul unuia dintre părinţi? Este neîndemânatic? Inteligent? A fost tachinat şi ridiculizat peste măsură?</p>
                  <p rend="justify">Arată o preocupare vanitoasă în ceea ce priveşte frizura, îmbrăcămintea, încălţămintea? Se scobeşte în nas? Îşi roade unghiile? Este lacom la mâncare? Fură? Are dificultăţi de defecaţie?</p>
                  <p rend="justify">Ne vom clarifica asupra activităţii mai mult sau mai puţin intense a copilului referitor la dobândirea unei poziţii prioritare. În afară de aceasta, ne vom lămuri dacă încăpăţânarea nu l-a împiedicat să-şi cultive actele instinctuale (Triebhandlungen).</p>
                  <p rend="justify">4. Şi-a făcut uşor prieteni sau era arţăgos şi maltrata oamenii şi animalele? Îi plăcea să se asocieze cu fete (băieţi) mai în vârstă sau mai puţin în vârstă decât el? Avea tendinţa de a conduce? Sau se ţinea la distanţă? A fost colecţionar? Zgârcit? Avid de bani?</p>
                  <p rend="justify">Toate acestea se referă la capacitatea sa de a stabili contacte şi la gradul său de demoralizare.</p>
                  <p rend="justify">5. Cum se prezintă el azi în toate aceste privinţe? Cum se comportă la şcoală? Merge cu plăcere acolo? Întârzie la ore? Înainte de a merge la şcoală este surescitat? E în criză de timp? Îşi pierde cărţile, caietele, ghiozdanul? Este surescitat când îşi face temele pentru acasă şi înaintea examenelor? Uită să-şi facă temele sau refuză să le facă? Îşi risipeşte timpul? E leneş? Indolent? Se poate concentra? Tulbură atmosfera de lucru din clasă? Care este atitudinea sa faţă de institutor? Critică?</p>
                  <p rend="justify">Arogantă? De nepăsare? Caută să fie ajutat la efectuarea temelor sau aşteaptă să fie împins de la spate? Se arată ambiţios la gimnastică sau la sport? Se crede parţial sau total nedotat? Citeşte mult? Care este lectura sa preferată? Este slab la toate materiile de învăţământ?</p>
                  <p rend="justify">Aceste întrebări ne permit să ne facem o idee despre pregătirea pentru şcoală a copilului şi despre rezultatul experienţei trăite în şcoală.</p>
                  <p rend="justify">Pe lângă acestea, ne arată cum reacţionează el în faţa dificultăţilor.</p>
                  <p rend="justify">6. Informaţii exacte cu privire la condiţiile de viaţă de acasă, cu privire la bolile din familie, alcoolism, tendinţe infracţionale, nevroze, debilitate, lues, epilepsie, standard de viaţă. Decese? Ce vârstă avea copilul în momentul survenirii unui deces sau altuia? Este copilul orfan sau abandonat? Cine domină în familie? Educaţia pe care o primeşte este severă, sâcâitoare, edulcorată? Este copilul îngrozit de viaţă? Cum este supravegheat? Părinţi vitregi?</p>
                  <p rend="justify">Vedem copilul în situaţia sa în familie şi putem judeca ce influenţe au intervenit în viaţa lui.</p>
                  <p rend="justify">7. Ce loc ocupă copilul în şirul fraţilor şi surorilor? Este prim-născut, secund, cel mai mic, băiat unic, fată unică? Care sunt rivalităţile?</p>
                  <p rend="justify">Plânge des? Râde maliţios? Tinde să-i denigreze neapărat pe ceilalţi?</p>
                  <p rend="justify">Întrebări importante pentru caracterologie, lămurindu-ne asupra atitudinii copilului faţă de ceilalţi.</p>
                  <p rend="justify">8. Ce idei are până acum copilul cu privire la alegerea profesiunii?</p>
                  <p rend="justify">Ce gândeşte despre căsătorie? Care este profesiunea celorlalţi membri ai familiei? Cum este viaţa conjugală a părinţilor?</p>
                  <p rend="justify">Facilitează tragerea de concluzii cu privire la curajul copilului şi cu privire la încrederea sa în viitor.</p>
                  <p rend="justify">9. Care sunt jocurile preferate? Care sunt poveştile preferate? Care sunt personalităţile istorice şi personajele preferate? Se lasă furat de imaginaţie? Tulbură cu plăcere jocul altora? Are o judecată lucidă şi respinge fantazările? Reverii?</p>
                  <p rend="justify">Aceste întrebări ne dau informaţii cu privire la modelele sale în urmărirea superiorităţii.</p>
                  <p rend="justify">10. Care sunt cele mai vechi amintiri? Are vise de mare efect sau repetitive? (zbor, cădere, piedici greu de trecut, pierderea unui tren, concurs de alergări, captivitate, vise anxioase).</p>
                  <p rend="justify">Se poate pune în evidenţă tendinţa de izolare, prudenţa excesivă, ambiţia, preferinţa pentru anumite persoane, pasivitatea etc.</p>
                  <p rend="justify">11. În ce privinţe este descurajat copilul? Se simte umilit?</p>
                  <p rend="justify">Reacţionează favorabil la dovezile de atenţie şi la laudă? Are reprezentări superstiţioase? Fuge din faţa dificultăţilor? Se apucă de diferite treburi, ca să le părăsească numaidecât? Se îndoieşte de viitorul său? Crede în urmările dăunătoare ale eredităţii? A fost în mod sistematic descurajat de către anturajul său? Are o concepţie despre lume şi viaţă pesimistă?</p>
                  <p rend="justify">Aflăm astfel dacă copilul şi-a pierdut sau nu încrederea în sine şi dacă se orientează în alte direcţii.</p>
                  <p rend="justify">12. Ce obiceiuri rele are? Face grimase? O face pe prostul? Pe naivul? Face comicării?</p>
                  <p rend="justify">Încercări prea puţin curajoase de a atrage atenţia asupra sa.</p>
                  <p rend="justify">13. Are defecte de vorbire? Este urât? Bădăran? Are picioare strâmbe? Rahitism? Are picioare în X sau în O? Obezitate? Este prea înalt sau prea mic de statură? Are defecte de văz, auz? Alienat mental? Este stângaci? Sforăie? Este din cale afară de frumos?</p>
                  <p rend="justify">Avem aici de-a face cu dificultăţi ale vieţii pe care copiii, de ele mai multe ori, le supraevaluează, putând astfel ajunge într-o stare durabilă de descurajare. O dezvoltare eronată găsim adesea la copiii extrem de frumoşi. Ei ajung să creadă că totul li se cuvine şi capot obţine totul fără efort, fiind lipsiţi astfel de o judicioasă pregătire pentru viaţă.</p>
                  <p rend="justify">14. Vorbeşte copilul pe faţă de incapacitatea sa, de „dotarea deficitară” pentru şcoală, pentru muncă, pentru viaţă? Idei de sinucidere?</p>
                  <p rend="justify">Există o relaţie temporală între nereuşitele şi erorile sale? (decădere, intrarea într-o bandă). Supraestimează succesele aparente? Este servil? O face pe sfântul? E revoltat?</p>
                  <p rend="justify">Sunt forme de expresie ale unei descurajări foarte mari. Adesea aceasta survine după încercări infructuoase de a realiza progrese, eforturi care eşuează din cauza unei atitudini necorespunzătoare, dar şi din cauza unei insuficiente înţelegeri din partea anturajului. De aici încercarea de a găsi o satisfacţie pe un teren de luptă marginal (Nebenkriegsschauplatz).</p>
                  <p rend="justify">15. Care sunt performanţele pozitive ale copilului? De tip vizual, acustic, motor?</p>
                  <p rend="justify">Informaţii importante, deoarece arată potenţialul copilului în materie de interes, înclinaţii şi pregătire, într-o altă direcţie decât cea frecventată până în prezent.</p>
                  <p rend="justify">Pe baza acestor întrebări, care nu trebuie puse una după alta, ci sub formă de conversaţie spontană, neşablonată, reuşim să ne facem întotdeauna o imagine a personalităţii, care ne permite să înţelegem că, fireşte, eşecurile nu sunt îndreptăţite, dar că sunt de înţeles. Greşelile descoperite trebuie întotdeauna explicate în mod amical, cu răbdare şi fără a se recurge la ameninţări.</p>
                  <p rend="justify">În ceea ce priveşte EŞECURILE ADULŢILOR, s-a dovedit a fi valoros următorul chestionar, prin aplicarea căruia un iniţiat în psihologie individuală va obţine, într-o jumătate de oră, o viziune amplă asupra stilului de viaţă al individului.</p>
                  <p rend="justify">Informaţiile pe care le cer, desigur nu într-o manieră rigidă, prezintă analogie cu anamneză practicată de medici, interpretarea datelor făcându-se însă prin prisma psihologiei individuale.</p>
                  <p rend="justify">CHESTIONARUL este aproximativ următorul:</p>
                  <p rend="justify">1. Ce vă face să suferiţi?</p>
                  <p rend="justify">2. În ce situaţie v-aţi aflat când aţi observat simptoamele?</p>
                  <p rend="justify">3. În ce situaţie vă găsiţi în prezent?</p>
                  <p rend="justify">4. Ce profesiune aveţi?</p>
                  <p rend="justify">5. Spuneţi-mi ceva despre părinţii dumneavoastră, despre trăsăturile lor de caracter, starea sănătăţii, eventual despre boala de care au murit, despre raporturile dumneavoastră cu ei.</p>
                  <p rend="justify">6. Câţi fraţi şi câte surori aveţi? Al câtelea dintre fraţi sunteţi? Care este atitudinea fraţilor şi surorilor faţă de dumneavoastră? Ce poziţie socială au ei? Sunt şi ei suferinzi?</p>
                  <p rend="justify">7. Care a fost preferatul tatălui? Dar al mamei? Ce educaţie aţi primit?</p>
                  <p rend="justify">8. Întrebări cu privire la semnele de răsfăţ în copilărie (anxietate, timiditate, dificultăţi în contactarea altora şi în legarea de prietenii, felul dumneavoastră de a fi etc.).</p>
                  <p rend="justify">9. Boli în copilărie şi conduita anturajului în aceste cazuri.</p>
                  <p rend="justify">10. Care sunt cele mai vechi amintiri?</p>
                  <p rend="justify">11. De ce vă temeţi sau v-aţi temut cel mai mult?</p>
                  <p rend="justify">12. Ce atitudinea aţi avut, în copilărie şi mai târziu, faţă de sexul opus?</p>
                  <p rend="justify">13. Ce profesie v-a interesat cel mai mult şi, în cazul în care nu aţi îmbrăţişat-o, de ce nu aţi reuşit lucrul acesta?</p>
                  <p rend="justify">14. Sunteţi ambiţios, hipersensibil, înclinat spre accese de furie, pedant, autoritar, timid, nerăbdător?</p>
                  <p rend="justify">15. Cum sunt persoanele din anturajul dumneavoastră actual?</p>
                  <p rend="justify">Ţâfnoase, le sare muştarul din orice, afectuoase?</p>
                  <p rend="justify">16. Cum dormiţi?</p>
                  <p rend="justify">17. Ce vise aveţi? (cădere, zbor, vise iterative, profetice, pe tema examenelor, pierderea unui tren etc.).</p>
                  <p rend="justify">18. Boli în familie.</p>
                  <p rend="justify">Ajuns aici, aş vrea să le dau cititorilor mei o indicaţie importantă.</p>
                  <p rend="justify">Cine a citit cartea până aici şi nu a înţeles pe deplin însemnătatea acestor întrebări ar trebui să o reia, întrebându-se dacă nu a citit-o fără atenţia cuvenită sau – Doamne fereşte!</p>
                  <p rend="justify">—  Dacă nu cumva a citit-o în duşmănie.</p>
                  <p rend="justify">Dacă ar fi să explic aici importanţa acestor întrebări pentru intuirea structurii stilului de viaţă, ar trebui să rescriu întreaga carte. Ar fi, însă, inechitabil. În consecinţă, prezentul set de întrebări, precum şi chestionarul pentru copii, are valoarea unui test al cărui rezultat este că ne arată dacă cititorul a colaborat, dacă – cu alte cuvinte – a agonisit suficient sentiment de comuniune socială. Căci principala misiune a acestei cărţi este nu numai aceea de a-l face pe cititor capabil de a-i înţelege pe alţii, ci şi aceea de a-l face să sesizeze importanţa sentimentului de comuniune socială şi de a-i da viaţă în sine însuşi.</p>
                  <p rend="justify">SFÂRŞIT</p>
               </div>
            </div>
         </div>
      </body>
   </text>
</TEI>
