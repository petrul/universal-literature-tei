<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Scrieri</title>
            <author>Macedonski,Alexandru</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">
               <ptr target="https://creativecommons.org/licenses/by-sa/3.0/deed.ro"/>
               <lb/>
            </p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/wiki/Autor:Alexandru_Macedonski"/>
            </p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name/>
               <date>2022-09-06T16:46:09.570534151</date>
            </change>
         </listChange>
      </revisionDesc>
   </teiHeader>
   <text>                           
      <body>
         <head>Scrieri</head>
         <author>Macedonski,Alexandru</author>
         <p rend="start color(#000000)">
            <ptr target="https://ro.wikisource.org/wiki/Autor:Alexandru_Macedonski"/>
         </p>
         <p rend="color(#000000)">
            <ptr target="https://creativecommons.org/licenses/by-sa/3.0/deed.ro"/>
            <lb/>
         </p>
         <p rend="justify">ro</p>
         <div type="div1">
            <head>Prima verba</head>
            <subtitle>1872</subtitle>
            <div type="div2">
               <div type="div3">
                  <head>Dedicațiune iubitei mele mume</head>
                  <lg>
                     <l>Mamă! aste versuri primește de la mine,</l>
                     <l>De și pot ca să moară de cum vor apărea;</l>
                     <l>Muri-vor pentru lume iar nu și pentru tine</l>
                     <l>Căci ele sunt o parte din inimioara mea!</l>
                  </lg>
                  <lg>
                     <l>Deși această carte, uitată, aruncată,</l>
                     <l>În casele străine prin colțuri va zăcea!</l>
                     <l>În casă-mi părintească cu grijă așezată</l>
                     <l>La locul de onoare vei fi o! Cartea mea!</l>
                  </lg>
                  <lg>
                     <l>Deși străina lume râzând cu ironie</l>
                     <l>Sarcasmele amare în contra-mi va scotea,</l>
                     <l>O mamă ce vegheat-a p-a mea copilărie</l>
                     <l>Lăuda-va este versuri din cărticica mea!</l>
                  </lg>
                  <trailer>București, 14 septembrie 1872.</trailer>
               </div>
               <div type="div3">
                  <head>La defunctul meu părinte</head>
                  <subtitle>General Alex. D. Macedonski</subtitle>
                  <lg>
                     <l>Pe moarte-ți văl negru eu trebuie a trage </l>
                     <l>Căci oamenii ceia de sânge pătați </l>
                     <l>Din lumea aceasta ei se vor retrage,</l>
                     <l>Goniți de conștiință, de sânge urmați!</l>
                  </lg>
                  <trailer>București, 1869</trailer>
               </div>
               <div type="div3">
                  <head>O voce</head>
                  <lg>
                     <l>Popor Român hai și te ridică<lb/>Inima domnească-ți este inamică!</l>
                     <l>Popor Român tu ești lănțuit,<lb/>Drepturile-ți toate, vai! Ți s-a răpit!<lb/>Nimeni nu cutează nici să-ți mai vorbească,<lb/>Tremurăm de frică-n țara Românească!</l>
                  </lg>
                  <p rend="center">_____</p>
                  <lg>
                     <l>Bucureștiul nostru, vechia capitală,</l>
                     <l>Vai! Se stăpânește c-o forță brutală,</l>
                     <l>Căci Românul nostru este obosit</l>
                     <l>Și în lanțuri grele șade lănțuit!</l>
                     <l>O Române unde-i vitejia ta,</l>
                     <l>Când Românul singur, zece învingea!</l>
                  </lg>
                  <p rend="center">_____</p>
                  <lg>
                     <l>Popor Român, nu cumva vei plânge?</l>
                     <l>Asta mai lipsește, când lanțul ne strânge.</l>
                     <l>Să vedem Românul plângând ca femei</l>
                     <l>În loc c-a lui spadă să scoată scântei,</l>
                     <l>Să înoate-n sânge omorând pe hoți</l>
                     <l>Să gonim din țară pe tiranii toți!</l>
                  </lg>
                  <p rend="center">_____</p>
                  <lg>
                     <l>Omul ce cutează ca să vă vorbească</l>
                     <l>E inimă verde căci e Românească!</l>
                     <l>Este un braț forte căci e Românesc,</l>
                     <l>Și Românul are sânge vitejesc!</l>
                     <l>El nu dă preț vieții, căci este Român</l>
                     <l>Și nu recunoaște p'un infam stăpân!</l>
                  </lg>
                  <p rend="center">_____</p>
                  <lg>
                     <l>Oh! Ne jefuiră și ne prăpădiră,</l>
                     <l>Și răbdară toți, nimeni nu săriră</l>
                     <l>Pân'la tiranie ca să-și facă loc,</l>
                     <l>Când ne-a luat cenușa și de lângă foc!</l>
                     <l>Însă acuma timpul iată c-a sosit!</l>
                     <l>V-a răbda Românul diar vi s-a-mplinit!</l>
                  </lg>
                  <trailer>1866, ianuarie.</trailer>
               </div>
               <div type="div3">
                  <head>Gondolierul</head>
                  <lg>
                     <l>Gondoletă grațioasă </l>
                     <l>Ce te legeni voluptuos,</l>
                     <l>Mergi pe marea furtunoasă </l>
                     <l>Către țărmul-ntunecos;</l>
                  </lg>
                  <lg>
                     <l>Căci deși este furtună </l>
                     <l>Eu sunt astăzi așteptat,</l>
                     <l>De ființa cea mai jună </l>
                     <l>Care stă-n acel palat;</l>
                  </lg>
                  <lg>
                     <l>Gondoletă grațioasă</l>
                     <l>Mergi ca vântul peste val !</l>
                     <l>Căci m-așteaptă a mai frumoasă </l>
                     <l>Dintre fete p-acel mal !</l>
                  </lg>
                  <lg>
                     <l>Gondoleta mea iubită,</l>
                     <l>Taie valul furtunos,</l>
                     <l>E Signora<hi rend="color(#0b0080)">
                           <note xml:id="ftn1" place="foot" n="1">Espresiunea Signora nu se usitează numai pentru a zice Doamnă ci încă vorbind despre o damă mare E una Signora în gura unui italian va se zică e o damă mare; prin urmare în ultima strofă a Gondolierului fraza: E Signora Margarită însemnează E Doamna cea mare, cea nobilă etc.</note>
                        </hi> Margarită </l>
                     <l>P-acel mal întunecos !!!</l>
                  </lg>
               </div>
               <div type="div3">
                  <head>1872! </head>
                  <lg>
                     <l>Vedem cu fața îmbătrânită </l>
                     <l>Umblând prin stradă niște copii!</l>
                     <l>Generațiune de tot slăbită </l>
                     <l>Care trăiește numa-n orgii!</l>
                  </lg>
                  <trailer>București, 1872 August 4</trailer>
               </div>
               <div type="div3">
                  <head>Ea e departe </head>
                  <lg>
                     <l>A mea privire tot rătăcește,</l>
                     <l>În depărtare mă uit mereu;</l>
                     <l>Și zi și noapte nu s-odihnește</l>
                     <l>Sufletul meu!</l>
                  </lg>
                  <lg>
                     <l>Este departe a mea iubită,</l>
                     <l>Și către dânsa ochiu-mi îndrept,</l>
                     <l>Căci și viața mi-este sfârșită</l>
                     <l>Din al meu piept!</l>
                  </lg>
                  <lg>
                     <l>Nenorocite!.. Uite, privește,</l>
                     <l>Ea e departe! îmi strig mereu;</l>
                     <l>Și zi și noapte nu s-odihnește</l>
                     <l>Sufletul meu!</l>
                  </lg>
                  <lg>
                     <l>Totul aicea mi-o reaminte,</l>
                     <l>Uite vâlcea unde-o vedeam,</l>
                     <l>Unde-n a verei noapte adinte</l>
                     <l>O sărutam!</l>
                  </lg>
                  <lg>
                     <l>Ah! acuma deși tot june,</l>
                     <l>Peste o groapă mă aplec eu!</l>
                     <l>Dorul de dânsa crud te răpune</l>
                     <l>Sufletul meu!</l>
                  </lg>
                  <lg>
                     <l>De ce-am lăsat-o ca să mai plece,</l>
                     <l>Căci poate mâine de va veni,</l>
                     <l>Afla-va 'n locu-mi o piatră rece!</l>
                     <l>Nu voi a mai fi!</l>
                  </lg>
                  <lg>
                     <l>'Mi-aduc aminte că la plecare,</l>
                     <l>Luând batista o agită!</l>
                     <l>Ș-apoi trăsura în fuga mare</l>
                     <l>Se depărtă!</l>
                  </lg>
                  <lg>
                     <l>Dar sunteți triste, voi suvenire,</l>
                     <l>Ce pe la ochiu-mi umblați mereu,</l>
                     <l>Căci regretați acea fericire</l>
                     <l>Sufletul meu!</l>
                  </lg>
                  <trailer>București, 1872 Iulie 30</trailer>
               </div>
               <div type="div3">
                  <head>La o doamnă </head>
                  <lg>
                     <l>Acum iubito, timp de junețe, </l>
                     <l>De mult în urmă-ți tu l-ai lăsat;</l>
                     <l>Ș-amorul n-are nici o tandrețe </l>
                     <l>Pentru ființa în bătrânețe!</l>
                     <l>O neagră coamă ce-a 'ncărunțat </l>
                     <l>Nu mai atrage p-acest băiat!</l>
                  </lg>
                  <trailer>Viena 1870 Maiu</trailer>
               </div>
               <div type="div3">
                  <head>Desperarea</head>
                  <lg>
                     <l>Atâtea chinuri mă tot apasă,</l>
                     <l>Curând ca floarea voi veșteji!</l>
                     <l>Și spun la oameni, dar ce le pasă</l>
                     <l>Dac-a mea viață se va fini?</l>
                     <l>Nici consolare nu am în lume,</l>
                     <l>Chiar râd mulțime de cântul meu.</l>
                     <l>Stinge-te, viață, stinge-te, nume!</l>
                     <l>Suflete, zboară la Dumnezeu! </l>
                  </lg>
                  <lg>
                     <l>Crezui odată c-a mea durere</l>
                     <l>Ea se va stinge, dar eu mă sting!</l>
                     <l>Căci nu am voie, și n-am putere</l>
                     <l>Moartea ce vine ca să o resping.</l>
                     <l>O consolare de l-astă lume</l>
                     <l>Nu aflai încă la chinul meu.</l>
                     <l>Stinge-te, viață, stinge-te, nume,</l>
                     <l>Suflete, zboară la Dumnezeu! </l>
                  </lg>
                  <lg>
                     <l>În van vegheat-am fără-ncetare,</l>
                     <l>Scriind în versuri dulci lecțiuni.</l>
                     <l>Lumea-și râse d-a mea cântare,</l>
                     <l>Râse d-a mele lamentațiuni!</l>
                     <l>Și vai! nu este streina lume</l>
                     <l>Patria-mi râse de chinul meu,</l>
                     <l>Stinge-te, viață, stinge-te, nume,</l>
                     <l>Suflete, zboară la Dumnezeu! </l>
                  </lg>
                  <lg>
                     <l>Al meu părinte servit-a însă,</l>
                     <l>Servit-a țara unde născu;</l>
                     <l>Putu să strângă, dar el nu strânse!</l>
                     <l>În sărăcie el petrecu!</l>
                     <l>Oh! și ce moarte îl luă din lume!...</l>
                     <l>Dar râdeți toți de cântul meu.</l>
                     <l>Stinge-te, viață, stinge-te, nume,</l>
                     <l>Suflete, zboară la Dumnezeu! </l>
                  </lg>
                  <lg>
                     <l>Văduvi avute, recompensate,</l>
                     <l>În aste timpuri sunt nencetat,</l>
                     <l>Cele sărace sunt delăsate...</l>
                     <l>Omul virtuții e insultat!</l>
                     <l>Așa ajunge a noastră lume...</l>
                     <l>Plânsul oprește cântecul meu.</l>
                     <l>Stinge-te, viață, stinge-te, nume,</l>
                     <l>Suflete, zboară la Dumnezeu!</l>
                  </lg>
               </div>
               <div type="div3">
                  <head>Prin selbea-ntunecoasă</head>
                  <lg>
                     <l>Îmi place, către seară, prin selbea-ntunecoasă,</l>
                     <l>Să șed lângă un arbor, să cânt și să privesc!</l>
                     <l>S-ascult a filomelei cântare-armonioasă,</l>
                     <l>Ș-a celorlalte paseri concertul îngeresc! </l>
                  </lg>
                  <lg>
                     <l>S-aud murmurul dulce al apei cristaline,</l>
                     <l>Ce printre flori și iarbă se scurge-ncetișor;</l>
                     <l>Să văd razele lunii plăcute, ș-argentine,</l>
                     <l>Venind să se reflecte în micul râușor; </l>
                  </lg>
                  <lg>
                     <l>Să-mi văd deasupra frunții plutind strălucitoare</l>
                     <l>A stelelor lumine, ici-colo peste cer,</l>
                     <l>Și-n juru-mi umbra nopții așa de-ncântătoare,</l>
                     <l>Ce-n lume răspândește tăcere și mister. </l>
                  </lg>
                  <lg>
                     <l>Atuncea cât îmi place să-mi uit d-această viață!</l>
                     <l>Chiar rătăcind prin selbe să-mi uit că eu respir!</l>
                     <l>Iar numai câteodată din creieri-mi pe față</l>
                     <l>Să se reflecte încă vrun dulce suvenir! </l>
                  </lg>
                  <lg>
                     <l>Și astfel să trec noaptea prin selbea-ntunecoasă,</l>
                     <l>Nutrindu-mă cu aerul îmbălsămit de flori,</l>
                     <l>Să-mi uit prezenta viață, atât de dureroasă,</l>
                     <l>Căci eu o voi relua-o în revărsat de zori!</l>
                  </lg>
               </div>
            </div>
         </div>
         <div type="div1">
            <head>Poezii</head>
            <p rend="center">1882</p>
            <p rend="center">Publicată de Librari Editori IG. Haimann &amp; Schonfeld în 1882.</p>
            <div type="div2">
               <div type="div3">
                  <head>Ecourile nopții </head>
                  <lg>
                     <l>Inima-mi ce se îmbată,</l>
                     <l>        Bată,</l>
                     <l>Bată căci beat de amor,</l>
                     <l>        Mor!</l>
                  </lg>
                  <lg>
                     <l>Pe brațe-mi iată se-nclină</l>
                     <l>        Lină;</l>
                     <l>Viața să-mi ceară i-aș da,</l>
                     <l>        Da!</l>
                  </lg>
                  <lg>
                     <l>Afară e nori, furtună,</l>
                     <l>        Tună!</l>
                     <l>În casă, pace și traiu,</l>
                     <l>        Raiu!</l>
                  </lg>
                  <lg>
                     <l>Cu buzele-n foc brunite,</l>
                     <l>        Unite,</l>
                     <l>Nu mai formăm amândoi</l>
                     <l>        Doi!</l>
                  </lg>
                  <lg>
                     <l>Ca șerpi de flăcări, plăvițe</l>
                     <l>        Vițe</l>
                     <l>Din păru-i, m-ard, mă omor,</l>
                     <l>        Mor!</l>
                  </lg>
                  <lg>
                     <l>Mor, dar încă o să plângă</l>
                     <l>        Lângă</l>
                     <l>Piatra subt care-oi zăcea,</l>
                     <l>        Ea!</l>
                  </lg>
                  <lg>
                     <l>Ah! jalea mea e adâncă,</l>
                     <l>        Încă</l>
                     <l>N-am viețuit și disper,</l>
                     <l>        Per!</l>
                  </lg>
                  <lg>
                     <l>Dar ea, săruturi o mie, </l>
                     <l>        Mie</l>
                     <l>Îmi dă ș-astfel redeviu</l>
                     <l>        Viu!...</l>
                  </lg>
                  <lg>
                     <l>Atunci privirea-mi revarsă,</l>
                     <l>        Arsă</l>
                     <l>De al plăcerii pojar,</l>
                     <l>        Jar!</l>
                  </lg>
                  <lg>
                     <l>Iar luna întunecată</l>
                     <l>        Cată</l>
                     <l>La noi, printre, nori umblând,</l>
                     <l>        Blând!</l>
                  </lg>
                  <lg>
                     <l>Și-n nori când dânsa dispare,</l>
                     <l>        Pare</l>
                     <l>În umbră sânu-i rozalb,</l>
                     <l>        Alb!</l>
                  </lg>
                  <lg>
                     <l>Fioru-atunci mă petrece,</l>
                     <l>        Rece</l>
                     <l>Prin piept ca un ascuțit</l>
                     <l>        Cuțit!</l>
                  </lg>
                  <lg>
                     <l>Că-n lume asemănare</l>
                     <l>        N-are</l>
                     <l>Dând lumii ocol împrejur,</l>
                     <l>        Jur!</l>
                  </lg>
                  <lg>
                     <l>Sprîncene vin să se-mbine</l>
                     <l>        Bine,</l>
                     <l>Umbrind pe feți de ninsori,</l>
                     <l>        Sori!</l>
                  </lg>
                  <lg>
                     <l>Chipu-i într-una, plăcere,</l>
                     <l>        Cere!</l>
                     <l>Dulcile-i vorbe ce-ncântă,</l>
                     <l>        Cântă!</l>
                  </lg>
                  <lg>
                     <l>Adio zile amare!...</l>
                     <l>        Mare</l>
                     <l>Făcu fericirea mea,</l>
                     <l>        Ea!</l>
                  </lg>
                  <lg>
                     <l>Acel ce-amorul desminte,</l>
                     <l>        Minte!</l>
                     <l>La noi, cu farmeci divine,</l>
                     <l>        Vine!</l>
                  </lg>
                  <lg>
                     <l>Amorul crezut o poveste,</l>
                     <l>        Este!</l>
                     <l>Iată-l în inimă-mi chiar,</l>
                     <l>        Iar! </l>
                  </lg>
                  <trailer>1880, Ianuarie 25</trailer>
               </div>
               <div type="div3">
                  <head>Ocnele</head>
                  <lg>
                     <l>Guri deschise-n vârf de stâncă, galerii nemăsurate,</l>
                     <l>Bolți al căror arc se pierde într-un haos neguros,</l>
                     <l>Astfel se deschid sub munte ocnele înfricoșate,</l>
                     <l>Cel de pentru vecinicie loc de muncă fioros!</l>
                     <l>Aci fumurile lumii nu pot să se mai scoboare,</l>
                     <l>Și nici vaiete, nici lacrimi nu pot să reurce-afar',</l>
                     <l>Iar pe ceruri de-arde încă binefăcătorul soare,</l>
                     <l>Pentru cei ce sunt năuntru strălucește în zadar!</l>
                     <l>Scările în lungi spirale tremură ș-abia te poartă,</l>
                     <l>Pasul ți se-mpleticește, spiritul e-ncremenit;</l>
                     <l>De te uiți în jos pe gură, ca l-a Iadurilor poartă,</l>
                     <l>La privire ți s-arată un abis nemărginit!</l>
                     <l>Sute de lumânărele licăresc înnegurate,</l>
                     <l>Și din fundul ce-ngrozește străbătând, pare că-ți zic,</l>
                     <l>C-aci, una lângă alta, zac ființe vinovate,</l>
                     <l>Cu victime înfierate de destinul inamic!</l>
                     <l>Însă dacă chiar lumina până sus abia pătrunde,</l>
                     <l>Zgomotul abia s-aude ca un vuiet subteran,</l>
                     <l>Și multiplele ciocane căror stânca le răspunde</l>
                     <l>Cad p-al sării stei de piatră și recad c-un murmur van. </l>
                  </lg>
                  <lg>
                     <l>Eu m-am coborât în ele plin de-a lor imensă taină</l>
                     <l>Și ca într-un vis fantastic le-am parcurs și le-am văzut, </l>
                     <l>Catacombe îmbrăcate într-a negurilor haină,</l>
                     <l>Cum își prelungesc rețeaua pe sub muntele tăcut.</l>
                     <l>Zgomotul de voci confuze pare ș-azi că-l aud încă</l>
                     <l>Câte inimi sfărâmate, Dumnezeule,-am văzut!</l>
                     <l>Câte chipuri sigilate de o suferință-adâncă,</l>
                     <l>Umbre searbăde și triste pe la ochi-mi n-au trecut!</l>
                     <l>Am văzut și tinerețea în deplina-i bărbăție,</l>
                     <l>Cu suavele ei forme și cu mușchii ei de fier,</l>
                     <l>Cu privirea ei în care arde-o stea de poezie,</l>
                     <l>Ridicând de disperare pumni nemernici către cer!</l>
                     <l>În zadar sunt însă toate. Cel ce intr-aci o dată,</l>
                     <l>Vinovat, sau poate numai, dus de un destin barbar,</l>
                     <l>Inimă, putere, viață, să-și zdrobească singur cată,</l>
                     <l>Și să lase-orice speranță pentru vecinicie-afar'!</l>
                     <l>Am văzut și bătrânețea de ani mulți în două frântă,</l>
                     <l>Cu o mână tremurândă ridicând greul ciocan</l>
                     <l>Cum își plimbă împrejuru-i ochii care te-nspăimântă.</l>
                     <l>Ochi în care nu mai arde nici-un simțământ uman! </l>
                  </lg>
                  <lg>
                     <l>Am văzut... și-n taină sfântă întrebatu-m-am atunce,</l>
                     <l>Ce sunt oare-acele umbre și de ce sunt ele-aci?</l>
                     <l>Într-a ocnelor urgie cine-n drept e să le-arunce?</l>
                     <l>Și pe-a răului cărare cin' le-a-mpins a rătăci?</l>
                     <l>Ce?... Se naște omu-ntr-însul cu a răului menire?</l>
                     <l>Merge el ca să omoare numai pentru-a omorî?</l>
                     <l>Ce?... Tâlhar te-ații la drumuri pentru gustul de răpire?</l>
                     <l>Ce?... N-aștepți până ce foamea vine a te doborî?</l>
                     <l>Ce?... Ești vinovat când iarna se coboară să te-nghețe,</l>
                     <l>Fără s-aibi o bucătură, tu, nici copilașii tăi?</l>
                     <l>Ce?... N-omori și-i lași să moară, pe când pot să se răsfețe</l>
                     <l>Într-a banului orgie bogătașii nătărăi? </l>
                     <l>Dar ce drept mai mult ca ție le-a dat Dumnezeu sub soare?</l>
                     <l>Pentru dânșii-a făcut numai ca pământul să dea rod?</l>
                     <l>Îmi iei pâinea, — îmi iei viața, și îmi ceri să nu te-omoare?</l>
                     <l>Ești bogat, dar din spinarea bietului popor nerod!</l>
                     <l>Vai! Ce-am convenit cu toții a numi societate,</l>
                     <l>Mult mai demnă ca tâlharii e de-acest cumplit locaș!</l>
                     <l>Statul e o ficțiune, iar dreptatea, strâmbătate,</l>
                     <l>Care duce omenirea dintr-un hop într-un făgaș!</l>
                     <l>Am văzut... Și taina sfântă ce deplin mă cuprinsese</l>
                     <l>Își luă spre ceruri zborul părăsindu-mă-ngrozit...</l>
                     <l>Bolțile lung vuvuiră, facla-n mâini mi se stinsese,</l>
                     <l>Farmecu-ncetă, ș-afară, fără veste, m-am trezit!</l>
                  </lg>
               </div>
               <div type="div3">
                  <head>Formele</head>
                  <subtitle>Satiră</subtitle>
                  <lg>
                     <l>Forma-nghite astăzi fondul, ș-o justiție diformă</l>
                     <l>Trece-n fața lumii dreaptă, dac-a pus dreptatea-n formă!</l>
                     <l>Iar când sufletu-ți c-un altul fără preot s-a legat,</l>
                     <l>Faptul în concubinagiu este-ndată proclamat.</l>
                     <l>Trebuia în fața lumii să târăști acea ființă,</l>
                     <l>
                        <hi rend="italic">Coram populo</hi>, iubirea să-i aduci la cunoștință,</l>
                     <l>Și cu fruntea înclinată sub beteală, s-o expui</l>
                     <l>La surâse cu-nțelesuri și la poftele oricui!</l>
                     <l>Trebuia la ofițerul situației civile</l>
                     <l>S-o mai duci, ca să-și înscrie numele pe vreo trei file,</l>
                     <l>Și pe loc, după ce popa <hi rend="italic">Isaiia</hi> ți-a cântat,</l>
                     <l>Mulțumit să pleci acasă spre a fi felicitat,</l>
                     <l>Să chemi lumea să mănânce ciocolată și cofeturi,</l>
                     <l>Să ai prânz de gală seară, ș-alte multe marafeturi, </l>
                  </lg>
                  <lg>
                     <l>Și la urmă comedia s-o pecetluiești c-un bal,</l>
                     <l>Ca să-ți joace toți mireasa în vârtejul infernal,</l>
                     <l>Iar când, unul câte unul, invitații mi te lasă,</l>
                     <l>Să rămâi cu mama-soacră, sfeșnic neclintit în casă;</l>
                     <l>Și s-o vezi cum la ureche îi șoptește-ncetinel,</l>
                     <l>Sub pretextul s-o scutească de surprinderi de-orice fel,</l>
                     <l>Vorbe multe și mărunte, care-o fac ca să roșească,</l>
                     <l>Veștejindu-i de pe frunte lămâița feciorească!</l>
                     <l>Singur când te vezi în fine, searbăd, rece, obosit,</l>
                     <l>„Te iubesc” îi spui alene, pe trei sferturi adormit,</l>
                     <l>Și la rândul ei mireasa, l-acel glas sforăitor,</l>
                     <l>Fruntea-și pleacă și adoarme pe-adormitul tău amor!</l>
                     <l>Iată ce-nsemnează-ntocmai, legiuita cununie,</l>
                     <l>A societății de-astăzi principală temelie,</l>
                     <l>Formă ce nendeplinită face din copii bastarzi,</l>
                     <l>Din femei, prostituate ce-ar fi bune să le arzi,</l>
                     <l>Și din tații de familii, ce de forme s-au scutit,</l>
                     <l>Monștri de nerușinare, oameni de disprețuit!</l>
                     <l>Dacă treci la tribunale, spre-a lăsa căsătoria,</l>
                     <l>Găsești iar că și-n dreptate forma-și are-mpărăția,</l>
                     <l>Astfel că îți pierzi averea dac-o formă vei scăpa,</l>
                     <l>Sau de-a drept ajungi la ocnă între vii a te-ngropa!</l>
                     <l>În armată este formă, în dreptate este formă,</l>
                     <l>În biserică tot formă, și-n gazetării — reformă.</l>
                     <l>Formă în căsătorie, în virtute formă iar...</l>
                     <l>Forma este-n fruntea legii, fondul este la dosar!</l>
                     <l>Trebuie să naști în formă, dacă vrei să porți un nume;</l>
                     <l>Trebuie să mori cu formă, dacă vrei să pleci din lume;</l>
                     <l>La intrarea ta în viață, trebuie ca să-ți plătești</l>
                     <l>Toate taxele intrării, că de nu, te păcălești.</l>
                     <l>La ieșirea ta de-asemeni, fără formă nu se iese, </l>
                  </lg>
                  <lg>
                     <l>Că ș-acolo ai de plată atestate de decese!</l>
                     <l>Însuși eu, poet prin suflet, înșirând aici aceste,</l>
                     <l>Fără ca să cuget, poate, jertfesc formelor funeste,</l>
                     <l>Și umblând pe-a lui orbită, globul nostru vagabond</l>
                     <l>Poartă astfel în spinare forme de-oameni fără fond.</l>
                  </lg>
               </div>
               <div type="div3">
                  <head>Noaptea de aprilie</head>
                  <lg>
                     <l>Mai ții oare încă minte noaptea-n care ne-am iubit?...</l>
                     <l>Un moment! Și-n el o viață de un secol am trăit!</l>
                     <l>Pentru tine ce-am fost însă? Tot ce-ai fost și pentru mine.</l>
                     <l>Un capriciu de o clipă pe-ale inimii ruine!</l>
                     <l>Iată tot. Fără-ndoială, noaptea, c-o vei fi uitat</l>
                     <l>Și te miri de întrebare precum însumi sunt mirat;</l>
                     <l>Unul ș-altul, de atuncea, multe nopți avem de-acele</l>
                     <l>Ca să ne-amintim de toate, este foarte-adevărat!</l>
                     <l>Dar secretul întrebării, cunoscut inimii mele,</l>
                     <l>Nu e-al meu să-l dau pe față, și-ți rămâne a ghici</l>
                     <l>Pentru ce aceste vorbe vin pe buze-a-mi rătăci</l>
                     <l>„Mai ții oare încă minte noaptea-n care ne-am iubit?...</l>
                     <l>Un moment!... Și-n el o viață de un secol am trăit!" </l>
                  </lg>
                  <lg>
                     <l>Eram tineri deopotrivă, visători ca Poezia,</l>
                     <l>Grațioși ca Tinerețea, dulci ca două sărutări</l>
                     <l>Care-aprind pe buze rumeni ale dragostei-mbătări!</l>
                     <l>Tu în arte, eu în versuri, ne-ncepuserăm solia,</l>
                     <l>Viitoru-n fața noastră surâdea, și între noi</l>
                     <l>Sta capriciul molatic; iar deschis pentru-amândoi</l>
                     <l>Se afla Musset pe masă. Mai ții minte, spune-mi, oare,</l>
                     <l>Frazele armonioase din poema-ncântătoare, </l>
                     <l>Când perdelele alcovei tresăreau? Când Rolla, mut,</l>
                     <l>În beția cea din urmă sta cu sufletul pierdut!</l>
                     <l>Marion, pe-ale lui brațe, o copilă! cumpărată</l>
                     <l>Pe preț d-aur, de la mă-sa, se zbătea nevinovată!...</l>
                     <l>O! De ce n-am fost ca Rolla și ca el să fi făcut</l>
                     <l>A-mi fi noaptea cea din urmă noaptea ce-am păstrat în </l>
                  </lg>
                  <lg>
                     <l>    minte?... </l>
                  </lg>
                  <lg>
                     <l>Câte suferințe astfel nu mi-aș fi cruțat, și cât</l>
                     <l>N-aș dormi acum de bine printre mutele morminte,</l>
                     <l>Unde scapi de scârba lumii și de-al traiului urât! </l>
                  </lg>
                  <lg>
                     <l>Spune-mi, draga mea... Mă iartă că era să-ți zic pe nume!...</l>
                     <l>Poți să fii cu o femeie, dar de ești un om de lume,</l>
                     <l>Trebuie după aceea, doamnă, ca să-i zici, și eu,</l>
                     <l>Care fac din lume parte, ca un om cu manieră,</l>
                     <l>Pot să sar pe ici, pe colo, câte-un gard din drumul meu...</l>
                     <l>Însăși le-ai sărit adesea... Să sar însă-o barieră...</l>
                     <l>Nu e-n gustul dumitale și nu poate fi-ntr-al meu!...</l>
                     <l>Doamna mea, dar. Mai ții minte?... Eu nu uit nimic... Încât</l>
                     <l>Focul ce ardea în sobă parcă-l văd. Tușeai p-atunce</l>
                     <l>Și credeai că Moartea, grabnic, are-n groapă să te-arunce</l>
                     <l>Ea luă amorul nostru și se mulțumi pe-atât!</l>
                     <l>Este-adevărat, desigur: Nu făcusem jurăminte</l>
                     <l>Ca să ne iubim o viață cum se face-obicinuit!</l>
                     <l>Un capriciu de o noapte are altfel de cuvinte</l>
                     <l>Și, cu toate-aceste, o clipă cât un secol ne-am iubit!</l>
                     <l>Luna nu era în ceruri ca s-o am de mărturie,</l>
                     <l>Și-nchizându-și somnoroase ochii lor pătrunzători,</l>
                     <l>Stelele nenumărate de pe bolta azurie</l>
                     <l>Dormeau duse prin văzduhuri sub o grea manta de nori!</l>
                     <l>Ușa chiar era-ncuiată. Iar pe ulița deșeartă</l>
                     <l>Câțiva nătărăi de frunte se luaseră la ceartă, </l>
                     <l>Atrăgând de la fereastră pe un curios gardist,</l>
                     <l>Care, strâns la cataramă, în mundiru-i de cazarmă,</l>
                     <l>Dup-o lungă sărutare, auzise-n casă larmă...</l>
                     <l>Precum vezi, n-am nici un martor, și e lucru foarte trist!...</l>
                     <l>Lemnele trosneau sub flăcări și se-ncovoiau în două,</l>
                     <l>Însă în cenușă mută de atunci s-au prefăcut,</l>
                     <l>Că de-ar ști ca să vorbească revenind la viața nouă,</l>
                     <l>Multe-ar mai putea să spună ele, care ne-au văzut! </l>
                  </lg>
                  <lg>
                     <l>A! de n-ai uita nimica din momentele trecute,</l>
                     <l>Dacă noaptea de aprile ți-a rămas în suvenir,</l>
                     <l>Vino, vom sorbi din cupa fericirilor pierdute.</l>
                     <l>Zilele vor curge line după-al nopților delir!</l>
                     <l>Sunt atât de tânăr încă, inima mi-e-atât de plină,</l>
                     <l>Buzele-mi șoptind un nume după dragoste suspină!</l>
                     <l>E ciudat, fără-ndoială, — că sunt ani întregi de zile —</l>
                     <l>Să-mi reamintesc de-o noapte printre nopțile de-aprile,</l>
                     <l>Și cu gândul dus la tine, visător, să mă trezesc</l>
                     <l>Cu o patimă în suflet și în inimă c-un nume</l>
                     <l>Ca să-mi fluture pe buze și să-mi spuie că iubesc!</l>
                     <l>E ciudat, și n-am ce zice, dar ciudat așa cum este,</l>
                     <l>Face parte integrantă din a dragostei poveste</l>
                     <l>Inima este-o enigmă și iubirea un mister,</l>
                     <l>Le urmez, și iată totul: să le înțeleg nu cer!</l>
                     <l>De e scris însă departe unde te-afli-acuma, doamnă,</l>
                     <l>Să uiți nopțile de-aprile pentru nopțile de toamnă</l>
                     <l>Și să râzi de-aceste versuri ale sufletului meu,</l>
                     <l>Uită-le, dar lasă-mi dreptul ca să nu le uit și eu,</l>
                     <l>Și să-mi zic ca mângâiere pentr-o patimă adâncă</l>
                     <l>„Mai ții oare încă minte noaptea-n care ne-am iubit? </l>
                  </lg>
                  <lg>
                     <l>     O mai ții tu minte încă?... </l>
                  </lg>
                  <lg>
                     <l>    Într-o clipă trecătoare cât un secol am trăit!"</l>
                  </lg>
               </div>
               <div type="div3">
                  <head>Accente intime</head>
                  <lg>
                     <l>În zilele aceste când inima expiră,</l>
                     <l>Când egoismu-n aer ca molimă planează,</l>
                     <l>Când florile simțirii din piepturi se retează,</l>
                     <l>Când bunul trai e ținta la care se aspiră,</l>
                     <l>Când orice este nobil ne lasă reci și muți,</l>
                     <l>Când fruntea și-o ridică toți oamenii căzuți,</l>
                     <l>De ce nu e putință s-adormi pe neașteptate</l>
                     <l>Și tocmai peste-un secol, nembătrânit d-etate,</l>
                     <l>Să te deștepți prin farmec la viață și lumină,</l>
                     <l>Călcând într-un nou secol pe-a vechiului ruină! </l>
                  </lg>
                  <lg>
                     <l>Nu plâng pe-o soartă crudă ce-n veci mă urmărește</l>
                     <l>O inimă ce simte o dată se zdrobește!...</l>
                     <l>De mic Fatalitatea în cartea ei m-a-nscris</l>
                     <l>Să trec prin astă lume cum trece un proscris,</l>
                     <l>Dar plâng că nu văd cerul ce-n ochi se oglindește</l>
                     <l>Prin ochiul Omenirii la inime transmis!</l>
                     <l>De câte ori în taină, creând o lume-ntreagă,</l>
                     <l>Distrug pe cea reală, rup lanțul ce mă leagă,</l>
                     <l>Și pentru alte zile mă simt că sunt născut</l>
                     <l>Familii, țări, fruntarii, le șterg prin cugetare,</l>
                     <l>Și ridicând pe tronu-i familia cea mare,</l>
                     <l>În patrie comună văd globul prefăcut!</l>
                     <l>Simțiri mici și înguste din epocile noastre,</l>
                     <l>Destule generații în scutecele voastre</l>
                     <l>Le-ați înfășat, și ele, tot prunce au rămas</l>
                     <l>Al secolului nostru cu secolul din urmă</l>
                     <l>Voi sunteți compromisul spre-a face un nou pas;...</l>
                     <l>Făcutu-l-ați?... Răspundeți, căci secolul se curmă</l>
                     <l>Și celălalt de-acuma ridică al său glas! </l>
                  </lg>
                  <lg>
                     <l>Ah! inima de lacrimi mi-o simt atât de plină;...</l>
                     <l>În locu-vă, răspunsul, sunt ele care-l dau!</l>
                     <l>Mai mult ca totdeauna povara ne înclină</l>
                     <l>Și se refuză pâine acelor care n-au!</l>
                     <l>Mai mult ca totdeauna pământu-acesta mare</l>
                     <l>Nu poate să hrănească pe toți câți a născut,</l>
                     <l>Mai mult ca totdeauna, nimic e-o cugetare,</l>
                     <l>Ș-o frunză e poetul de crivățe bătut!</l>
                     <l>Săracul și bogatul n-au loc l-aceeași masă</l>
                     <l>Ș-aceeași atmosferă pe univers apasă,</l>
                     <l>Schimbarea nu există decât în proceduri;</l>
                     <l>De sunt zâmbiri pe buze, în suflete sunt uri;</l>
                     <l>Disprețul covârșește pe-acela ce nu știe</l>
                     <l>Că lumea este-o casă de joc de stosărie</l>
                     <l>În care se despoaie prin orișice mijloc</l>
                     <l>Și că se-ngăduiește să aibi prin pozunare</l>
                     <l>Cărți bine măsluite spre-a face bancul mare,</l>
                     <l>Destul să nu te prindă vreun altul mai excroc! </l>
                  </lg>
                  <lg>
                     <l>Eu nu visasem lumea, desigur, precum este,</l>
                     <l>Și când mă deștept astăzi ș-o văd fără de veste,</l>
                     <l>Îmi vine câteodată să mă ascund, să fug,</l>
                     <l>Sau singur, fără milă, smintit, să mă distrug,</l>
                     <l>Să nu mai văd lumina din cerul plin de soare,</l>
                     <l>Și haina vieții-n zdrențe s-o lepăd la picioare! </l>
                  </lg>
                  <lg>
                     <l>Sărmani copii ce încă la sân de scumpe mume</l>
                     <l>Zâmbiți acestui soare, neștiutori de lume,</l>
                     <l>Voi, care-aveți un suflet umplut de bunătate</l>
                     <l>Și care-aveți să pierdeți acea virginitate</l>
                     <l>De cugete-aurite din inimi inocente, </l>
                     <l>Nențelegători încă de-aceste lungi lamente,</l>
                     <l>Cu frunți mult mai senine c-al cerului azur,</l>
                     <l>Cu suflete curate ca focul cel mai pur,</l>
                     <l>De e ș-a voastră soartă ca să intrați ca mine</l>
                     <l>În cercul unui haos de inimi în ruine,</l>
                     <l>Închideți ochii voștri; ...Muriți; nu mai intrați;</l>
                     <l>Veniți curați în lume, ieșiți din ea curați! </l>
                  </lg>
                  <lg>
                     <l>Ce?... Plânsul mă îneacă și nu mai am putere</l>
                     <l>Să-năbușesc în mine accentul de durere</l>
                     <l>Când mumele m-ascultă c-o tristă-ncremenire,</l>
                     <l>Privindu-și copilașii cu inima-n privire!</l>
                     <l>Ce?... Dragile ființe să moară?... Înapoi!</l>
                     <l>Mori tu, poete searbăd, cu drojdii amărâte,</l>
                     <l>Din care pornești lumii neîmpăcat război! </l>
                  </lg>
                  <lg>
                     <l>Să mor!... Zilele mele sunt astăzi hotărâte...</l>
                     <l>Nenorocite mume, e prea târziu să mor!</l>
                     <l>Dar dac-acea femeie ce-n pântecile sale,</l>
                     <l>În zilele-i frumoase de glorii triumfale,</l>
                     <l>Când supunea destinul c-un zâmbet răpitor,</l>
                     <l>Ursită-a fost să poarte pe bietul visător,</l>
                     <l>O! dac-acea femeie ar fi putut să știe</l>
                     <l>Ce soartă pregătindu-și îmi pregătește mie,</l>
                     <l>Nu ar fi fost mai bine cu mâini nendurătoare</l>
                     <l>Să mă omoare-ndată și-apoi să se omoare? </l>
                  </lg>
                  <lg>
                     <l>Societate crudă, acuzatoare vecinic,</l>
                     <l>Sunt mulți care lumina cerând-o l-al tău sfeșnic</l>
                     <l>S-au ars, ș-ale lor inimi ca niște urne sfinte</l>
                     <l>Păstrează-abia cenușa din mii de simțăminte, </l>
                     <l>Sunt mulți care-n mijlocu-ți și-aduseră junețea,</l>
                     <l>Ca să-ți împrospăteze cu dânsa bătrânețea</l>
                     <l>Tu, absorbind degrabă prinoasele pe rând,</l>
                     <l>Te-ai folosit de ele și i-ai privit căzând,</l>
                     <l>Și-n loc ca să-ntinzi mâna victimelor simțirii,</l>
                     <l>Ai râs. — Fatale timpuri! Când plânsul nu excită</l>
                     <l>Decât râsul ironic sau mila ipocrită.</l>
                     <l>Asupră-vă: planeze blestemul Omenirii!</l>
                  </lg>
               </div>
               <div type="div3">
                  <head>Poeții</head>
                  <lg>
                     <l>De ce ca norii cei de iarnă</l>
                     <l>Ce vin pe câmpuri ca s-aștearnă</l>
                     <l>        Lungi strate de zăpadă, </l>
                     <l>Se strâng pe unele frunți june</l>
                     <l>Nori viforoși, sumbre furtune </l>
                     <l>        Ce se-mbulzesc grămadă? </l>
                  </lg>
                  <lg>
                     <l>Ori nu mai este-n ceruri soare,</l>
                     <l>Și-n lume viață râzătoare </l>
                     <l>        Misteruri și amoruri? </l>
                     <l>Ce patime-i însuflețește?</l>
                     <l>Vrun vis nebun îi urmărește </l>
                     <l>        Cu vecinicile-i doruri? </l>
                  </lg>
                  <lg>
                     <l>De sunt nebuni, voiesc să-i apăr,</l>
                     <l>Că-n ochi au fulgere ce scapăr' </l>
                     <l>        Schântei de poezie, </l>
                     <l>Și nu e rar să se întâmple</l>
                     <l>Să poarte-o lume între tâmple </l>
                     <l>        Pe care să n-o știe! </l>
                  </lg>
                  <lg>
                     <l>Cu ei vorbesc frunzele-n cale,</l>
                     <l>Cu ei și apele pe vale, </l>
                     <l>        Și bolțile albastre! </l>
                     <l>Iar dacă au un corp de tină,</l>
                     <l>Cu sufletele în lumină </l>
                     <l>        Plutesc mai sus de astre! </l>
                  </lg>
                  <lg>
                     <l>De suferinți, ei sunt exemple,</l>
                     <l>Când mor li se ridică temple</l>
                     <l>        Și falnice statuie! </l>
                     <l>În viață însă duc o cruce</l>
                     <l>Pe care toți se-ntrec s-apuce </l>
                     <l>        Să-i răstignească-n cuie! </l>
                  </lg>
                  <lg>
                     <l>Și nu e-n stare suferire</l>
                     <l>Ca să-ntrerupă-a lor menire </l>
                     <l>        Și nobilă, și sfântă! </l>
                     <l>Lor nu le pasă de năpastii;</l>
                     <l>Zâmbesc pe margini de prăpastii; </l>
                     <l>        Iubesc, mângâie, cântă! </l>
                  </lg>
                  <lg>
                     <l>Câștigă pâinea lor prin trude;</l>
                     <l>Nenorociții le sunt rude, </l>
                     <l>        Copii, le sunt orfanii; </l>
                     <l>Îi recunoști fiindcă-i latră</l>
                     <l>Toți câinii ce-au hrănit în vatră, </l>
                     <l>        Toți câinii, toți dușmanii! </l>
                  </lg>
                  <lg>
                     <l>Cu cerul care le zâmbește,</l>
                     <l>Sunt curcubeul ce unește </l>
                     <l>        Sărmana noastră lume! </l>
                     <l>„Poeți”, în valea cea de plângeri</l>
                     <l>Lor li se zice, însă, „îngeri” </l>
                     <l>        E-n ceruri al lor nume!</l>
                  </lg>
               </div>
               <div type="div3" rend="P29">
                  <head>Satira Epocei </head>
                  <p>Ca să te-nsori<lb/>Te-nsori cu plată, <lb/>Iar ca să mori, <lb/>E și mai lată; <lb/>Ca să trăiești, <lb/>Ce cheltuești?... <lb/>Ca să bolești, <lb/>Cu ce plătești? <lb/>Cum stăm acuma, <lb/>E groasă gluma: <lb/>Nu poți să mori, <lb/>Nici să te-nsori, <lb/>Nici să bolești, <lb/>Nici să trăiești!</p>
               </div>
               <div type="div3">
                  <head>Într-un album </head>
                  <p>Mi-ai cerut să-ți scriu odată în album o poezie,<lb/>Mie, celui care astă-zi nu mai știu face nici proză...<lb/>Rozei celei mai frumoase dacă-ai vrea s-o faci să știe<lb/>Cât deliciu are-ntr-însa, — nu-i poți zice de cât roză.</p>
               </div>
               <div type="div3">
                  <head>Legenda Siminocului </head>
                  <p>Pământul se cutremurase, <lb/>Și cerul se întunecase, <lb/>Christos pe cruce răstignit, <lb/>În Domnu, sufletu-și-l dase <lb/>Și-ntre tâlhari sta pironit. </p>
                  <p>Catapeteazma, sfărâmată, <lb/>Zăcea-n biserica bogată, — <lb/>Biserică de cărturari!... <lb/>Iar cum fu noaptea-naintată, <lb/>Îl coborau dintre tâlhari! </p>
                  <p>Atunci apostolii veniră <lb/>În taină-adâncă de-l jeliră, <lb/>Și cum îl duseră-n mormânt <lb/>O piatră grea rostogoliră <lb/>Pe-nvățătoru lor cel sfânt! </p>
                  <p>Dar Maica-Precista, rămase, <lb/>Și cum pe piatră s-așezase, <lb/>Plângându-și plânsul ei amar, <lb/>Din steiu, zări că-n grabă dase <lb/>O mică buruiană-afar'! </p>
                  <p>Și lacrămile ce-o stropiră, <lb/>Atât de repede-o sporiră <lb/>Că-și dete rodul ei pe loc <lb/>Și florile i se numiră <lb/>De-atuncea, flori de Siminoc. </p>
                  <p>Iar dându'-și rodu, Siminocul, <lb/>Ș-a treia zi având norocul <lb/>De-a-npodobi mormântul gol, <lb/>De-atunci rămase în tot locul <lb/>Al nemuririi sfânt simbol!</p>
               </div>
               <div type="div3" rend="P15">
                  <head>Cântec de renaștere </head>
                  <p>A muri, — este prea lesne: <lb/>Dreptu-acesta l-avem toți, <lb/>Însă toți, n-au drept la viață: <lb/>Ce e greu, — e a trăi! </p>
                  <p>Secole-napoiu! — Un altul <lb/>Are locul ca să-ți ia <lb/>Și deviza lui e sacră: <lb/>Drept la viață pentru toți! </p>
                  <p>Care-a fost a ta, — răspunde?... <lb/>Lumea toată-ai despărțit <lb/>Și-ai trunchiat-o-n două taberi; <lb/>Cei ce au și cei ce n-au! </p>
                  <p>Jos cu taberile tale: <lb/>Toți s-avem că toți muncim! <lb/>Și pământu-acesta mare <lb/>Să dea roade tuturor!</p>
               </div>
               <div type="div3" rend="P15">
                  <head>Noaptea de septembrie</head>
                  <p>La muză</p>
                  <p>Atunci când după zile de lungă așteptare<lb/>Îmi apăruși deodată zâmbind, sufletul meu,<lb/>Crezui că ești un înger, de pace și scăpare,<lb/>Trimis să mă rentoarcă la bunul Dumnezeu. </p>
                  <p>Tu nu erai un înger, cerească nălucire,<lb/>Dar cugetu-mi atuncea la pace se-nvoi...<lb/>Ți-am dat a mea junie, mi-ai dat a ta iubire<lb/>Și scepticul îndată de cer nu se-ndoi! </p>
                  <p>Mi-ai zis: Poetul are o misiune sfântă...<lb/>El trebuie să creadă și n-am mai cercetat.<lb/>Poetul e o harpă: nu cugetă, ci cântă<lb/>Chiar el nu se-nțelege, dar este ascultat! </p>
                  <p>Prin lumile luminii se-ntraripă să zboare<lb/>Și-n urma sa deșiră frumoși mărgăritari,<lb/>Pământu-n depărtare îl lasă sub picioare<lb/>Și-mbrățișează totul cu aripile-i mari! </p>
                  <p>Și m-am suit atuncea în cerurile mute,<lb/>Și cerurile mute atuncea mi-au vorbit,<lb/>Eternul în tot locul vibra pe întrecute,<lb/>Iubită nălucire, de ce m-ai părăsit? </p>
                  <p>În sufletu-mi de tânăr era-ntuneric mare,<lb/>Eram ca și o barcă lipsită de cârmaci,<lb/>Veniși, făcuși lumină! Suflași, și c-o suflare<lb/>Făcuși să-ntindă pânze vâslașul nedibaci! </p>
                  <p>Prin funii, făcuși vântul să treacă-n armonie,<lb/>Și fiecare notă zbura pe câte-un val,<lb/>Priveam... și fermecată, cereasca Poezie<lb/>Îmi surâdea voioasă șezând pe-un verde mal! </p>
                  <p>În jurul bărcii mele, un stol de nereide<lb/>Venea ca să se joace cu părul râurând,<lb/>Aș fi putut chiar cerul atuncea a-l desfide,<lb/>Cu cerul eram însă, și cerul mi-era blând! </p>
                  <p>Zâmbeam la orice rază venea să mă mângâie,<lb/>Eram senin și vesel și Orient și-Apus,<lb/>Și sufletu-mi întocmai ca fumul de tămâie<lb/>Pe-o notă de-armonie se ridica în sus! </p>
                  <p>Furtuna de atuncea gemu trecând pe mare,<lb/>Catartele de trăsnet cu zgomot s-au zdrobit...<lb/>În voia soartei mele lovind cu nendurare,<lb/>Cerească nălucire, de ce m-ai părăsit? </p>
                  <p>M-a dus desigur vântul la maluri și pe mine,<lb/>Dar inima din pieptu-mi de stânci s-a sfâșiat,<lb/>Și nu mai cred acuma în rău, și nici în bine...<lb/>În portul disperării furtuna m-a băgat! </p>
                  <p>În lume de-am fost, însă, ursit de-o crudă soartă,<lb/>Să am sfârșitu-acesta, de-aș face orișice,<lb/>Mai bine-ar fi fost poate să-mi lași simțirea moartă...<lb/>Când poți vorbi cu vorba, cu inima de ce? </p>
                  <p>Ai dat tu oare viață la inima-mi copilă<lb/>Spre a putea mai bine să sufere-ntr-o zi,<lb/>La nimenea să n-afle nici crezământ, nici milă,<lb/>Și-n van de suferințe să-ncerc a o păzi? </p>
                  <p>I-ai dat tu oare viață, dintr-însa spre a face<lb/>Femeia cea de uliți ce n-are vrun secret,<lb/>Prostituata vilă, ce plânge pentru-a place,<lb/>Bacanta despletită l-al traiului banchet? </p>
                  <p>Și facla unor gânduri atâta de funebre,<lb/>Pe loc ce se aprinse de ce să n-o fi stins?<lb/>Căci lacrimile-aceste, de-ar rămânea celebre,<lb/>Și tot era mai bine în groapa rece-ntins! </p>
                  <p>Încai de-aveam pe lume vreo altfel de menire,<lb/>Încai de-aș putea zice și eu că am trăit!<lb/>Dar nu; n-am trăit încă, și-n scurta-mi viețuire,<lb/>Abia mi-e dat a zice, atâta: „Am iubit!" </p>
                  <p>O! Muză, vezi acuma cum viața mă doboară!<lb/>O! Muză, ai fost crudă favoarea ta să-mi dai!<lb/>Ai zâmbet de sirenă și sărutări ce-omoară,<lb/>Pe când, nici imortale de-ajuns, pentru morți n-ai.</p>
               </div>
               <div type="div3" rend="P15">
                  <head>Leat</head>
                  <p>Soldații înșirați la rânduri <lb/>Formați pe strade spalier <lb/>Și scăpărau schintei la soare <lb/>Din baionetele de fier! </p>
                  <p>Torent trecuseră la mijloc <lb/>Comunele întregei țări, <lb/>Că-și adusese fiecare <lb/>Prinosul ei pentru serbări. </p>
                  <p>Dar când cu steagurile-n frunte <lb/>Pășiră „Micii Dorobanți” <lb/>Cu ofițeri cu săbii trase <lb/>Și cu sergenți adiotanți, </p>
                  <p>Soldații înșirați la rînduri, <lb/>Uitându-și disciplina lor, <lb/>Cu toți strigară într-o voce <lb/>Un „hura!” lung răsunător! </p>
                  <p>Iar un căprar de lângă mine, <lb/>Văzând pe-o loază de băeat <lb/>Încovoiat sub greaua pușcă, <lb/>De-nduioșare-i zise „Leat!”</p>
                  <p rend="italic">11 mai 1881</p>
               </div>
               <div type="div3">
                  <head>Castelul</head>
                  <p>Castelul în ruine domnește peste vale...<lb/>Din turnuri retezate se-mprăștie o jale,<lb/>Și stema ce pe-oricine să-nfrunte cuteza, <lb/>Mâncată e de vânturi, de soare și de apă,<lb/>Iar vremea ce tot curge o șterge și o crapă —<lb/>Din ea rămas-a numai un leu, — un coif, — ș-o za. </p>
                  <p>Sub bolți încenușate păianjenul își țese<lb/>Dantela lui subțire din fire lungi și dese;<lb/>Căminul zace-n umbră, posac, — iar de pereți<lb/>Abia se țin ici-colo, din cuie să nu cadă,<lb/>Portrete-ncondeiate în timpi de cruciadă,<lb/>Ce sparg întunecimea cu ochii lor semeți. </p>
                  <p>Un biet vătaf de curte, bătrân ca lumea veche,<lb/>Povești tulburătoare îți spune la ureche<lb/>El a slujit străbunii baronilor de azi...<lb/>El a văzut castelul în vremuri uimitoare<lb/>Născut în alte zile, crescu sub un alt soare<lb/>Vlăstare fără viață au dat din-nalții brazi. </p>
                  <p>De-ar fi să-l crezi, când luna prin geamuri s-oglindește,<lb/>Și flori de-argint și aur pe lespezi răspândește;<lb/>Când bate orologiul de douăsprezece ori;<lb/>În ultimul răsunet al miezului de noapte,<lb/>Pe săli și coridoare aleargă fel de șoapte,<lb/>Și curțile răsună de cai rânchezători. </p>
                  <p>Văzut-a el de-asemeni, în sala de serbare,<lb/>Că sub cotlonul vetrei s-aprinde un foc mare;<lb/>Apoi văzu și chipuri din cadre coborând<lb/>Că-și scutură dantela manșetelor de praful,<lb/>Pe care l-a pus timpul, și l-a lăsat vătaful,<lb/>Și țintă că se uită în ochii lui pe rând. </p>
                  <p>Să-și capete iertarea ușor afla puterea,<lb/>Căci dușii de pe lume, mai toți, sunt buni ca mierea;<lb/>Iar ei, sub policandrul din mijloc, s-așezau,<lb/>Turnând năluci de vinuri în cupe vecinic goale,<lb/>Pe când, băieți de casă le dau grăbiți ocoale<lb/>Cu umbre de bucate din care nu gustau. </p>
                  <p>Vătaful spune multe, și chiar, — băsmiri ciudate! —<lb/>Că-n nopți scânteietoare de crini îmbălsămate,<lb/>Un tânăr, — zmeu năprasnic cu ochi ce sorb și mint, —<lb/>Pustiu adesea lasă pervazul cadrei sale<lb/>În timp ce alba zână din apa de pe vale<lb/>Sub lună-și stoarce părul în râul de argint. </p>
                  <p>Castelul are multe povești ce te minună,<lb/>Dar castelanul de-astăzi le crede o minciună,<lb/>Și când îl văd străbunii în zale îmbrăcați,<lb/>Roșesc, din înălțimea portretelor auguste,<lb/>De strâmta redingotă cu mânece înguste<lb/>A celui care-și zice nepot de cruciați. </p>
                  <p>Și timpul, care vecinic clădirile le sapă,<lb/>Apasă peste turnuri, le pleacă și le crapă,<lb/>Întinde pe creneluri, pe ziduri și pe porți,<lb/>Din mușchiul de paragini o fină țesătură<lb/>În care tot trecutul s-ascunde-n umbră sură,<lb/>Precum s-ascunde-n frunze un trist locaș de morți.</p>
               </div>
               <div type="div3">
                  <head>Noaptea de iunie </head>
                  <p>Musset a cugetat-o sorbind a ei răcoare<lb/>Și stelele de aur din cerul luminos,<lb/>Și tainica natură în falnica-i splendoare,<lb/>Și tot ce se-ntrevede în haos, sus și jos,<lb/>Și tot ce este-n suflet ca sfântă inspirare,<lb/>Și tot ce este-n creier ca vis sau cugetare,<lb/>Și tot ce este-n inimi ca patimi ori simțiri,<lb/>Pe când, pe rând, veniră cu dulci însuflețiri<lb/>S-alunece pe harpă-i, încet, ca o suflare<lb/>Ce-mprăștie prin aer parfum de trandafiri;<lb/>Musset a cugetat-o, dar el n-a scris-o. Oare<lb/>Voi-va astăzi Muza din ceruri să coboare,<lb/>În mantia-i eternă de aur și de-azur,<lb/>Și tocmai de la Sena, ce curge maiestoasă,<lb/>La Dâmbovița noastră, îngustă și tinoasă,<lb/>Să facă să revibre divinul ei murmur? </p>
                  <p>Și noi avem desigur un cer curat și-albastru<lb/>Și inime voioase și inime-n dezastru,<lb/>Și noi avem în aer parfum și melodii;<lb/>Avem pe Heliade; Alecsandri, un astru;<lb/>Avem Bolintinenii cu sfinte rapsodii;<lb/>Avem Depărățenii, precum și Franța soră,<lb/>Avut-atâtea genii apuse-n auroră,<lb/>Dar ce n-avem, desigur, sunt suflete să salte,<lb/>Sunt limbi ca să vorbească cu vocile înalte,<lb/>De-aceia care cântă și mor necunoscuți,<lb/>Pierduți pentru-omenire și țara lor, pierduți! </p>
                  <p>A! Tu plângeai amarnic, poete al durerii,<lb/>Atunci când a ta voce invidii provoca,<lb/>Dar tu aveai cu tine lăstarele puterii,<lb/>Căci mândra tinerime mereu te invoca.<lb/>Cu tine n-aveai tronul, indiferent la toate;<lb/>Un Ludovic cel mare în Franța nu domnea;<lb/>Dar tu aveai aceea ce nimeni n-are poate<lb/>Amici care să plângă când sufletu-ți plângea!<lb/>Femeia răspunsese la sacra ta iubire,<lb/>Bărbatul răspunsese la amicia ta,<lb/>Și cântecele tale zburau la nemurire,<lb/>Și nimeni nu le uită și nu le va uita! </p>
                  <p>Tu n-ai murit de foame în trista ta cădere,<lb/>Și n-ai văzut în lacrimi pe mumă-ta-n durere,<lb/>Prin cântecele tale născuși neatârnat,<lb/>Și Muza ta duioasă poet te-a consacrat,<lb/>Dar ea totdeodată nu zise: „Mergi, poete,<lb/>Să fii numai ca martor l-a zilelor banchete<lb/>Și-o viață dureroasă în lume să târăști"...<lb/>Iar când voia să fie de lauri coronată,<lb/>În taină să se-ncline pe fruntea-ți inspirată,<lb/>Puteai în candelabre s-aprinzi ca s-o primești,<lb/>Făclii nenumărate, sub care să pălești,<lb/>Cu tâmpla rezemată de mâini, o-ntreagă noapte,<lb/>Și până despre ziuă s-asculți ale ei șoapte,<lb/>Ș-apoi s-adormi de somnul ființelor cerești! </p>
                  <p>Puteai, după voință, s-alergi în lumea mare,<lb/>Veneția să-ți cânte o dulce inspirare,<lb/>Prin sălile dogale voios să rătăcești, <lb/>Să zbori până la Lido în neagra ta gondolă,<lb/>Cu fruntea luminată de-o sfântă-aureolă,<lb/>Și plin de o iubire eternă, să iubești!<lb/>Să-ți pierzi orice iluzii, ș-amorul să-ți rămâie<lb/>Spre cer ca să se-nalțe ca fumul de tămâie,<lb/>Și-n nopți melodioase de august ori de mai,<lb/>Nou înger, pe-aripi late, să zbori până la rai! </p>
                  <p>Puteai lângă Rachela, cu inimă deșartă,<lb/>Dar nobilă prin suflet și nobilă prin artă,<lb/>Să uiți a ta durere și vocea să-i asculți,<lb/>Și mult mai sus de secol, râzând de calomnie,<lb/>Să te ridici deodată pe brațe de adulți,<lb/>Vărsând în a ta urmă torente de-armonie,<lb/>La care să se-nchine dușmanii cât de mulți!<lb/>Puteai, râzând de versuri la front aliniate,<lb/>Să țeși o nouă pânză de rime zdruncinate,<lb/>Și-ntr-însa să amesteci real cu ideal,<lb/>Făcând pe a ta Muză în clipă să creeze<lb/>Taverna-n care vinul să curgă ca un val,<lb/>Alături cu palatul în care să viseze<lb/>În mijlocul orgiei vrun nou Sardanapal! </p>
                  <p>Pe Malibran, în care vibra melodioasă,<lb/>A îngerilor voce din doma radioasă,<lb/>Puteai s-o faci celebră, cântând pe-al ei mormânt,<lb/>Și-n Rolla, de la ceruri, să cazi pân' la pământ,<lb/>Iar fata să-și deșire cu mâna ei roz-albă<lb/>Monedele de aur cuprinse într-o salbă,<lb/>Și dându-le lui Rolla, acelui desfrânat,<lb/>Să-i zică: „Ia-le, du-te, și joacă-le, căci poate, <lb/>Norocul să se schimbe precum se schimbă toate!"<lb/>Dar Rolla să-și golească paharu-nveninat,<lb/>Să-și dea a lui suflare cu ziua ce se-ngână,<lb/>Și înger, ca și demon, prin nume să rămână! </p>
                  <p>Sublim poet, ca mine tu n-ai trăit în lume,<lb/>Să simți indiferența cum vine să sugrume<lb/>Din inimile noastre, cerescul simțământ,<lb/>Ce sparge închisoarea-i de humă, ca să zboare<lb/>Spre tot ce este rază, scântei, parfum, splendoare,<lb/>Spre tot ce te ridică în cer de pe pământ!<lb/>Ai suferit, desigur, dar niciodată încă,<lb/>Oriunde te conduse destinul tău incert,<lb/>Tu n-ai murit de foame, ca palidul Gilbert,<lb/>Și patria-ți, — ingrată fiind, — ți-a zis: „Mănâncă!"<lb/>Cântași cu toate-acestea un imn de-amărăciune,<lb/>Sarcasmele rânjinde pe buze-ți se-ntâlnesc,<lb/>Dar spune-mi oare-atuncea, izvor de goliciune,<lb/>Ce trebuie să facă acei ce flămânzesc?<lb/>Când iunie surâde cu nopțile-nstelate,<lb/>Să cânte sau să moară, când tu și n-ai cântat?<lb/>Să plângă, sau să râdă, cu buze descleștate,<lb/>Când ție, și condeiul din mână ți-a picat?<lb/>Să cânte?... Pentru cine?... Să moară?... Pentru cine?...<lb/>Și cine știe, oare, în moarte de e bine?...<lb/>Să plângă?... Însă plânsul provoacă râsul azi...<lb/>Pe cât ai să verși lacrimi, pe-atâta ai să cazi!<lb/>Să râdă?... Dar tot omul o rană are-ntr-însul...<lb/>Să râdă însă! Râsul provoacă singur plânsul!</p>
               </div>
               <div type="div3">
                  <head>Vioristul</head>
                  <p>Nu l-ați cunoscut! Prin lume a trecut ca o nălucă,<lb/>Înclinat pe-a sa vioară cu un dor nespus de ducă!...<lb/>Într-o noapte viforoasă sub fereastră-i m-am oprit, <lb/>    De-armonii cerești răpit, </p>
                  <p>Și zărindu-i chipul palid la lumina unei lampe,<lb/>Chipul îmi aduse-aminte serafimi din biblici stampe,<lb/>Ș-ascultai zburând prin vifor cântecu-i expirător,<lb/>Ca un freamăt lung de aripi dintr-al îngerilor zbor; </p>
                  <p>M-atrăgea o simpatie tainică spre a-l cunoaște,<lb/>Și păstrându-i amintirea printre alte scumpe moaște,<lb/>Întâmplarea vru odată să cunosc pe viorist, <lb/>    Să-i strâng mâna de artist! </p>
                  <p>Se plângea adeseaoare c-a născut strein pe lume<lb/>Fruntea sa nu se-nclinase pe-albul sân al unei mume!<lb/>Muma sa era vioara și amanta sa, tot ea,<lb/>Pe-amândouă prin arcușu-i le plângea și se plângea! </p>
                  <p>Dorul ca să aibi o mumă trebuie să fie mare<lb/>Dacă locul să i-l ție însăși arta nu e-n stare.<lb/>Într-o zi pe-a sa vioară îl găsiră mort; mereu <lb/>    Cât l-am plâns știu numai eu, </p>
                  <p>Și pe piatra funerară, după ultima-i voință,<lb/>S-a înscris: „E trist în lume ca să n-aibi nici o ființă,<lb/>Nici un suflet să-ți asculte cântecul expirător,<lb/>Nici un freamăt lin de aripi dintr-al îngerilor zbor!"</p>
               </div>
               <div type="div3">
                  <head>Hinov</head>
                  <p>Sfărâmături de urne — oriunde —<lb/>lespezi de marmoră mari<lb/>sub care zac atâți legionari,<lb/>iată Hinovul; — în el s-ascunde<lb/>potopul de secoli ce-a curs. </p>
                  <p>Călcând această țărână mută,<lb/>văd ce nu vedeți voi<lb/>umbrele-acelor eroi<lb/>ai căror urmași suntem noi;<lb/>și stând în valea tăcută,<lb/>îmi râd de ritm<lb/>și de-orice reguli îmi râd;<lb/>ritmul meu e zgomotul<lb/>ce-l fac cu zalele lor. </p>
                  <p>Îi văd... s-arată: sculatu-s-au toți<lb/>de sub pietre...<lb/>Trec —<lb/>Trec sute; iată-i: de-oțel le e coiful,<lb/>lat era romanul în spete,-ondulat<lb/>avea părul; puternic brațul. </p>
                  <p>Roma veche întreagă<lb/>se-nșiră pe dinaintea mea<lb/>Consuli,<lb/>proconsuli,<lb/>matroane, copile, liberți — <lb/>Roma veche întreagă<lb/>pontifeci, apoi, și vestale,<lb/>flamini,<lb/>saturnale. —<lb/>Salutare, eternă stea,<lb/>pe-aceste țărmuri pribeagă.<lb/>Tăceți, o! versuri deșerte...<lb/>Și tu, la pământ, poete; —<lb/>trec Cezarii —<lb/>sărută pământul acesta<lb/>e sfânt.</p>
               </div>
               <div type="div3">
                  <head>Calul arabului </head>
                  <p>Arabul căzuse în aspră robie,<lb/>Mușchioasele-i brațe legate era...<lb/>El n-o să-și mai vadă nici cort, nici soție, <lb/>Nici larga pustie<lb/>Ce-n veci treiera! </p>
                  <p>Și turcii-l vor duce cu dânșii-n cetate,<lb/>Și sclav ca să fie va fi destinat,<lb/>Și până ce-n pieptu-i un suflet va bate, <lb/>De-un dor ce abate<lb/>Va fi dominat! </p>
                  <p>Iar calul său falnic, ușoară nălucă,<lb/>Ce-n fugă se-ntrece cu paserea-n zbor,<lb/>Și ce, la săgeată, — nainte apucă, — <lb/>În dar o să-l ducă<lb/>Sultanului lor! </p>
                  <p>L-această gândire, de lacrimi pâraie<lb/>Revarsă-a lor undă pe negru-i obraz!...<lb/>Toți dorm; numai luna plutește bălaie, <lb/>Scăldată-n văpaie<lb/>Pe-un nor de atlaz! </p>
                  <p>Lumina-l ajută și calu-și zărește,<lb/>Dar trist, la o parte, ședea priponit,<lb/>Cu ochiul său negru părea că-i vorbește, <lb/>Părea că-l jelește<lb/>În dor adâncit! </p>
                  <p>Arabul atuncea, pătruns de simțire,<lb/>Pe brânci se târăște s-ajungă la el;<lb/>Mișcat de-o înaltă și dulce gândire, <lb/>Spre-a lui mântuire<lb/>Lucrează cu zel! </p>
                  <p>Cu dinții apucă priponul cel tare,<lb/>Îl mușcă, îl roade și-l rupe,-n sfârșit<lb/>Deschisă îi este pustia cea mare, <lb/>Cu albă cărare,<lb/>Cu sân împietrit! </p>
                  <p>Dar calul atuncea, de brânele-i late,<lb/>Cu gura-l ridică, mișcat de-al său dor,<lb/>Prin noapte, cu dânsul, fantastic străbate, <lb/>Nimic nu-l abate<lb/>Din falnicu-i zbor. </p>
                  <p>Și-n tropotul mare, trei zile gonește,<lb/>Când, iată că-n zare albește un cort,<lb/>Arabul e-n viață, și calul sosește, <lb/>Dar vai, când s-oprește,<lb/>S-abate jos mort!</p>
               </div>
               <div type="div3">
                  <head>Templul bogăției </head>
                  <p>Colos enorm de piatră, maiestuos, splendid,<lb/>Cu zece porți înalte, ce-n fața-i se deschid,<lb/>Ai crede că încape printr-însele oricine,<lb/>Și-n grabă ca să intre o-ntreagă lume vine,<lb/>Dar când ajungi la scara palatului de morți,<lb/>În găuri se preschimbă înaltele lui porți,<lb/>Și intră numai omul ce-ndoaie-a sa spinare,<lb/>Având să se târască mai multă-ndemânare!</p>
               </div>
               <div type="div3">
                  <head>Amor</head>
                  <div type="div4">
                     <head>
                        <anchor xml:id="id_I"/>I</head>
                     <p>Amor, drag copil cu toane,<lb/>Se-abătu și pe la noi  <lb/>Două aripi diafane <lb/>Fâlfâiau pe umeri goi...</p>
                     <p>Raza lunei visătoare <lb/>Din argint îi țese straie,<lb/>...De ce fug din cale-i, oare, <lb/>Mândrele, numai văpaie? </p>
                     <p>Mai sfioase, mai șirete, <lb/>Își duc mâinile la față, <lb/>Dar, prin degete, cu sete, <lb/>Îl privesc, arzând de viață... </p>
                     <p>Numai o frumoasă, care <lb/>Pătimise pe-al lui rug, <lb/>Ocolea fără crezare. <lb/>Dulcele lui vicleșug: </p>
                     <p>"Cel ce-a pus puteri în tine, <lb/>Să aprinzi în inimi dorul, <lb/>De-ți lua, copile, zborul <lb/>Și-ți da ochi era mai bine..."</p>
                     <p>Râde El:Răutăcioasă! <lb/>Mă rănește vorba-ți grea  <lb/>Ai noroc că ești frumoasă; <lb/>Altfel, zău, m-aș mânia! </p>
                     <p>Dar... ca-n veci să nu-ți învie <lb/>Zâmbetul cel nemilos, <lb/>Răzbunarea mea să fie: <lb/>Să-ntâlnești pe Făt-Frumos...</p>
                  </div>
                  <div type="div4">
                     <head>
                        <anchor xml:id="id_II"/>II</head>
                     <p>Și, deodată, ea tresare, <lb/>Fața ei răsfrânge foc <lb/>Un voinic în drum îi sare <lb/>Ș-o cuprinde de mijloc. </p>
                     <p>Mai de voie, mai cu sila, <lb/>Ea-l urmează pe cărări  <lb/>De-a lui calde aiurări <lb/>Biruită-i iar copila. </p>
                     <p>Se trezesc săruturi mii, <lb/>Și se zbat la gura-i mică: <lb/>Gingași pui de turturică <lb/>Prinși la cuibul lor, de vii.</p>
                     <p>...Plâng de drag, își spun pe nume, <lb/>Lacomi sufletele-și sorb <lb/>Și se-nalță peste lume, <lb/>Binecuvântând pe orb...</p>
                  </div>
                  <div type="div4">
                     <head>
                        <anchor xml:id="id_III"/>III</head>
                     <p>Însă zeul nestatornic <lb/>Lângă ei viclean se plimbă... <lb/>Pune mâinile pe ornic <lb/>Și răpede-a vremii limbă. </p>
                     <p>Și pe când ei se răsfață <lb/>În puterea lui măiastră, <lb/>El, suflând pe a lor față, <lb/>Îi aduce-n lumea noastră. </p>
                     <p>Zboară-apoi râzând, pribeagul, <lb/>Altora să-și ducă para  <lb/>A! De mi-ai călca tu pragul, <lb/>Cum ți-aș smulge aripioara!...</p>
                     <lg/>
                     <trailer>Convorbiri literare, XLI, nr. 3, aprilie 1907</trailer>
                  </div>
               </div>
               <div type="div3">
                  <head>La suflet </head>
                  <lg>
                     <l>O! Suflet, sparge-odată îngusta-ți închisoare</l>
                     <l>Și scutură-te-odată de lutul pământesc,</l>
                     <l>Ce-ți pasă dacă-n valea de vecinică plânsoare </l>
                     <l>    Mai sunt și mai trăiesc? </l>
                  </lg>
                  <lg>
                     <l>Ce-ți pasă dacă sufăr lovit de-o crudă soartă?...</l>
                     <l>Ce-ți pasă de injurii la cari sunt supus?...</l>
                     <l>Ce-ți pasă ca pe-o frunză răstriștea de mă poartă? </l>
                     <l>    Tu ești și rămâi sus!</l>
                  </lg>
               </div>
               <div type="div3">
                  <head>Lupta și toate sunetele ei</head>
                  <subtitle>Armonie imitativă</subtitle>
                  <lg>
                     <l>Țip — trâmbițe. Țepeni pe cai, cavalerii</l>
                     <l>Răriră-ale rânduri. Redeșteptat-a</l>
                     <l>Titanica frunte a munților antici</l>
                     <l>Sunetul repede. — Tobe bat; — tabăra</l>
                     <l>Arboră flamure splendide! — Soarele</l>
                     <l>Póleie armele-armatelor. — Zgomotul</l>
                     <l>Urcă, semnalul de luptă, lovitura</l>
                     <l>Tunului dându-l. — Pe loc fac foc flintele;</l>
                     <l>Trapăt scadroanele și se amestecă. —</l>
                     <l>Gloanțele ciuruie-n piepturi și sabia</l>
                     <l>Șuieră. — Piepturi de piepturi se sfărâmă,</l>
                     <l>Coifuri de coifuri se țandără. — Inima</l>
                     <l>Bate pe inimă, și-mbrățișările</l>
                     <l>Nu se dezlănțuie până ce sufletul</l>
                     <l>Zboară printr-însele. — Stânga vrăjmașilor</l>
                     <l>Fuge-n dezordine. — Steagul pe Grivița</l>
                     <l>Fâlfâie. — Tunetul tunului duduie...</l>
                     <l>Bun drum, obuzelor!... Drum bun victoriei!</l>
                     <l>Tunetu-obuzelor este: Renașterea!</l>
                  </lg>
               </div>
               <div type="div3">
                  <head>Destinul</head>
                  <lg>
                     <l>Se zice că Destinul stă-n mâna omenească...</l>
                     <l>Aștearnă-și fiecare de vrea să s-odihnească...</l>
                     <l>Medaliile, însă, au vers, ca și revers...</l>
                     <l>Muncești și mori de foame... Stai trântor, faci palate... </l>
                  </lg>
                  <lg>
                     <l>Numească-l muritorii, Noroc, Fatalitate,</l>
                     <l>Cu tălpile-i gigantici apasă-n Univers! </l>
                  </lg>
                  <lg>
                     <l>În cale ne stă vecinic privind la orișicare...</l>
                     <l>Și-n clipă, de voiește, te face mic sau mare...</l>
                     <l>Puternic fii ca Cezar, că el te face mic;</l>
                     <l>Fii mic, că te ridică să fii atotputernic;</l>
                     <l>El singur este mare, iar omul e nemernic, </l>
                     <l>    Nemernic și nimic! </l>
                  </lg>
                  <lg>
                     <l>Precum se duce fulgul oriunde vântu-l duce,</l>
                     <l>Oriunde hotărăște, — acolo ne conduce!...</l>
                     <l>Să râdem sau să plângem rămâne neschimbat,</l>
                     <l>E surd și nu ne-aude; e orb și merge-orbește,</l>
                     <l>Zburând pe dibuite, înalță, fericește,</l>
                     <l>     Coboară nencetat! </l>
                  </lg>
                  <lg>
                     <l>Așteaptă-l cu răbdare sau tremură de frică,</l>
                     <l>De vrea, el te scufundă, de vrea, el te ridică!</l>
                     <l>Vârtej fatal, te bagă în cercu-i de oțel,</l>
                     <l>Și, facă-ți fericirea, sau chiar să ți-o sugrume,</l>
                     <l>Pe față puie-ți râsul, sau dorul s-o consume, </l>
                     <l>     Te ține-nchis în el! </l>
                  </lg>
                  <lg>
                     <l>Întemeiază tronuri și pe-altele sfărâmă</l>
                     <l>Un fulg e omenirea în mâinile-i de-aramă!</l>
                     <l>Cu regi și cu popoare se joacă nemilos!</l>
                     <l>Adeseori ridică la culmile de stimă</l>
                     <l>Un suflet fără aripi, un corp mânjit de crimă,</l>
                     <l>Și-adeseori Virtutea rămâne tristă jos! </l>
                  </lg>
                  <lg>
                     <l>În cartea sa fatală pe toți înscriși ne are</l>
                     <l>Pe cerșetorul gârbov și pe-mpăratul mare!</l>
                     <l>Și toți deopotrivă în fața lui rămân!</l>
                     <l>Dar el, de sapă-adesea și drepților mormântul,</l>
                     <l>Încai au și monarhii ce stăpânesc pământul, </l>
                     <l>    Într-însul un stăpân!</l>
                  </lg>
               </div>
               <div type="div3">
                  <head>La harpă </head>
                  <div type="div4">
                     <head>
                        <anchor xml:id="id_I1"/>I</head>
                     <lg>
                        <l>Precum în gol un sunet nu dă nici o vibrare,</l>
                        <l>Astfel și de pe harpă zburând a mea cântare</l>
                        <l>Nu poate-n acest secol să afle un ecou;</l>
                        <l>Dar tu, de tainici versuri, o! harpă dezmierdată,</l>
                        <l>Urmează-ți al tău cântec, căci dânsul în veci cată</l>
                        <l>A fi pentru alți secoli melodios și nou!</l>
                     </lg>
                  </div>
                  <div type="div4">
                     <head>
                        <anchor xml:id="id_II1"/>II</head>
                     <lg>
                        <l>Șoptească vântu-n frunze c-ajunge pentru tine,</l>
                        <l>Agațe-se iedera de ziduri în ruine,</l>
                        <l>Murmure valul mării c-un zgomotos tumult,</l>
                        <l>Sau tremure pe crinuri mărgăritari de rouă</l>
                        <l>Și trestia plăpândă mlădie-se în două,...</l>
                        <l>Tovarășă iubită, ce trebuie mai mult?</l>
                     </lg>
                  </div>
                  <div type="div4">
                     <head>
                        <anchor xml:id="id_III1"/>III</head>
                     <lg>
                        <l>A dimineții rază cu florile-i de aur</l>
                        <l>Nu prețuiește oare mai mult ca un tezaur? </l>
                        <l>Și vântul cel de seară cu freamătul său lin</l>
                        <l>Nu este armonia din cornul nemuririi,</l>
                        <l>Ce vine să vibreze ca vocea fericirii</l>
                        <l>Oprind pe buze-un geamăt și-n suflet un suspin?</l>
                     </lg>
                  </div>
                  <div type="div4">
                     <head>
                        <anchor xml:id="id_IV"/>IV</head>
                     <lg>
                        <l>A! Nouă nu ne pasă de inime-mpietrite,</l>
                        <l>De epoce perverse, de suflete-njosite,</l>
                        <l>De secolii în cari ne naștem și trăim!</l>
                        <l>Planăm mai sus de lume, căci noi, umblând prin tină,</l>
                        <l>Cu sufletele suntem în raze și lumină</l>
                        <l>Și ne începem viața atuncea când murim!</l>
                     </lg>
                  </div>
                  <div type="div4">
                     <head>
                        <anchor xml:id="id_V"/>V</head>
                     <lg>
                        <l>Să fie pe cer soare, ori trăsnet și furtună,</l>
                        <l>Și-n ziua cea mai sumbră și-n noaptea fără lună</l>
                        <l>Alunecă pe harpe suflări dumnezeiești,</l>
                        <l>Tresare-n valuri marea și vântul le îngână</l>
                        <l>Și scuturând de pe-aripi a traiului țărână</l>
                        <l>Călcăm peste oricare necazuri pământești.</l>
                     </lg>
                  </div>
                  <div type="div4">
                     <head>
                        <anchor xml:id="id_VI"/>VI</head>
                     <lg>
                        <l>Ați auzit vreodată șoptind printre ruine</l>
                        <l>Acele voci multiple ce nasc de taină pline</l>
                        <l>Ciocnindu-se de bolta arcadelor sonori,</l>
                        <l>Aci tihnite-ntocmai ca unda liniștită,</l>
                        <l>Ș-aci răzbumbătoare ca marea înăsprită</l>
                        <l>Izbindu-se-n mânie, cu creștetul, de nori?</l>
                     </lg>
                  </div>
                  <div type="div4">
                     <head>
                        <anchor xml:id="id_VII"/>VII</head>
                     <lg>
                        <l>C-acele voci multiple sunt coarde inspirate</l>
                        <l>Ce fac ca să tresară la tonuri cadențate</l>
                        <l>Chiar firele de iarbă din văile adânci!...</l>
                        <l>Accente, cari noaptea, trecând ca o suflare</l>
                        <l>Produc acel lung freamăt vuind din depărtare</l>
                        <l>Prin scorburile sumbre căscate printre stânci!</l>
                     </lg>
                  </div>
                  <div type="div4">
                     <head>
                        <anchor xml:id="id_VIII"/>VIII</head>
                     <lg>
                        <l>O! Sunete sublime, pătrundeți pân' la mine,</l>
                        <l>Șoptiți-mi fericirea din zilele senine,</l>
                        <l>Să renflorească încă junețea-mi apunând;...</l>
                        <l>Și azi sunt flori pe ramuri și-n ceruri mai e soare,</l>
                        <l>Cascade-armonioase și dulci privighetoare</l>
                        <l>Și tei care se scutur-în vânturi tremurând!</l>
                     </lg>
                  </div>
                  <div type="div4">
                     <head>
                        <anchor xml:id="id_IX"/>IX</head>
                     <lg>
                        <l>Și astăzi mai sunt fluturi cu aripi luminoase</l>
                        <l>Scăldate-n praf de aur și-n pietre prețioase,</l>
                        <l>Ce dau ocol luminii din lampe de cristal;</l>
                        <l>Și astăzi cerul varsă pe frunzele pălite</l>
                        <l>Dulci picături de rouă în soare poleite</l>
                        <l>Când ziua își deșiră colanu-i de opal!</l>
                     </lg>
                  </div>
                  <div type="div4">
                     <head>
                        <anchor xml:id="id_X"/>X</head>
                     <lg>
                        <l>Văzut-ați către seară o tainică fântână</l>
                        <l>Atuncea pe când ziua cu noaptea se îngână,</l>
                        <l>Pe când, molatic, doarme pârâu-ntr-al său val,</l>
                        <l>Încât de-abia se-aude un lin susur de apă </l>
                        <l>Și zgomotul ce naște din picături ce scapă</l>
                        <l>Întocmai ca atâtea mărgele care cad?</l>
                     </lg>
                  </div>
                  <div type="div4">
                     <head>
                        <anchor xml:id="id_XI"/>XI</head>
                     <lg>
                        <l>Asemenea și viața, trecând se scurge-ntruna,</l>
                        <l>Și zilele frumoase cad una câte una</l>
                        <l>Într-al eternității abis nețărmurit;</l>
                        <l>Colanul poeziei tot astfel se deșiră,</l>
                        <l>Poetul naște, cântă, iubește, se inspiră,</l>
                        <l>Și harpa coronează mormântu-i înnegrit!</l>
                     </lg>
                  </div>
                  <div type="div4">
                     <head>
                        <anchor xml:id="id_XII"/>XII</head>
                     <lg>
                        <l>Răsună a mea harpă să zbor în alte sfere,</l>
                        <l>Să las departe-n urmă plăcerile-efemere,</l>
                        <l>Să mă ridic deasupra acelor nori de-atlaz,</l>
                        <l>Să merg până-n eterul cu lacrime din stele,</l>
                        <l>Și să-ntâlnesc în cale-mi cometele rebele,</l>
                        <l>Iar raze purpuroase să-mi puie pe obraz!</l>
                     </lg>
                  </div>
                  <div type="div4">
                     <head>
                        <anchor xml:id="id_XIII"/>XIII</head>
                     <lg>
                        <l>Nou înger, de-ai vrea aripi să-mi dai, — eu aș străbate</l>
                        <l>Cu tine împreună mai sus d-Eternitate!</l>
                        <l>Aș înhăma la caru-mi planetele pe rând,</l>
                        <l>Mi-aș râde și de oameni și de dumnezeire,</l>
                        <l>Aș fi mai rău ca Iadul, mai bun ca o zâmbire,</l>
                        <l>Ș-aș face-o lume nouă din tainicul meu gând!</l>
                     </lg>
                  </div>
               </div>
               <div type="div3">
                  <head>Focul sacru...</head>
                  <lg>
                     <l>Dacă primăvara vine, toți încep a lor cântare</l>
                     <l>Prin a ne vorbi de rouă și de-a vântului suflare,</l>
                     <l>Sau punând privighetoarea ca să cânte-ntr-un dafin,</l>
                     <l>O rimează foarte lesne c-un melodios suspin;</l>
                     <l>Fluturii vin mai la urmă, legănați pe aripioare;</l>
                     <l>Văile sunt însmălțate, câmpurile,-ncântătoare;</l>
                     <l>Vântul cu dulceață suflă, paserile ciripesc</l>
                     <l>Mii de șoapte, mii de cânturi, mii de flori ce-mbălsămesc!...</l>
                     <l>Pretutindeni sunt parfume, crini suavi sau roze dalbe,</l>
                     <l>Vorbă ce-a fost născocită ca o rimă pentru albe,</l>
                     <l>Și spre culme-a poeziei, ne vorbesc de câte-un dor,</l>
                     <l>Ca să bată astfel câmpii puțintel și în amor!</l>
                     <l>Dacă vine apoi seara, dânșii scot ca din cutie</l>
                     <l>Stelele nenumărate, plus o lună argintie,</l>
                     <l>Plus un cer senin, și-n fine, un zefir armonios</l>
                     <l>Îngânându-și a lui voce cu pârâul tânguios!</l>
                     <l>Iarbă verde! Aer dulce! Cer senin! Biată natură,</l>
                     <l>Iată tot ce văd în tine! Focul sacru nu se fură!</l>
                  </lg>
               </div>
               <div type="div3">
                  <head>Tinerețea</head>
                  <lg>
                     <l>Iubesc frumoasa Tinerețe, </l>
                     <l>    Cu anii săi de flori, </l>
                     <l>    Cu zâmbete pe a sa față, </l>
                     <l>    Cu ochi scânteietori; </l>
                     <l>    Îmi place fruntea-i coronată </l>
                     <l>    De poezii ș-amor, </l>
                     <l>    De dulci iluzii care iute </l>
                     <l>    Se nasc și iute mor. </l>
                     <l>    Cortegiul său e din speranțe, </l>
                     <l>    Din vecinice izbânzi, </l>
                     <l>    Și pulbere de aur poartă </l>
                     <l>    Pe aripe plăpânzi. </l>
                     <l>    Adesea e cutezătoare </l>
                     <l>    Întocmai ca Icar, </l>
                     <l>    Și pân' la soare se înalță </l>
                     <l>    În zboru-i temerar! </l>
                     <l>    În totul e însuflețită </l>
                     <l>    De-al geniului foc, </l>
                     <l>    Și egoismul nu găsește </l>
                     <l>    În sufletul său loc! </l>
                     <l>    Pe-oriunde trece, răspândește, </l>
                     <l>    Ca foi de trandafiri, </l>
                     <l>    Cu mâinile-i îmbelșugate, </l>
                     <l>    Idei și dulci simțiri! </l>
                     <l>    Să-i zică orișicum, bătrânii </l>
                     <l>    Pătrunși de reci fiori, </l>
                     <l>    Ce dragă este tinerețea </l>
                     <l>    Cu anii săi de flori!</l>
                  </lg>
               </div>
               <div type="div3">
                  <head>Odă la condeiul meu </head>
                  <lg>
                     <l>O! condei, în astă lume</l>
                     <l>Unde sufăr nencetat,</l>
                     <l>Unde mic și fără nume</l>
                     <l>Eu cu tine am intrat,</l>
                     <l>Din pruncie, cu credință, </l>
                     <l>Până astăzi m-ai servit,</l>
                     <l>Neajuns ori suferință</l>
                     <l>A ta voce mi-a-mblânzit;</l>
                     <l>Neavând altă putere,</l>
                     <l>Aste versuri îți dedic,</l>
                     <l>Căci mi-ești singura avere</l>
                     <l>Și mi-ești singurul amic! </l>
                  </lg>
                  <lg>
                     <l>Eu de tine niciodată</l>
                     <l>Pân-acuma n-am roșit;</l>
                     <l>De o viață nepătată</l>
                     <l>Împreună am trăit!</l>
                     <l>Persecuții, calomnie,</l>
                     <l>În picioare le-ai călcat,</l>
                     <l>Și lovind în tiranie,</l>
                     <l>Steagul sfânt l-ai ridicat!</l>
                     <l>Mi-ai dat zile și putere,</l>
                     <l>Și, crescându-mă de mic,</l>
                     <l>Mi-ai fost singura avere,</l>
                     <l>Mi-ai fost singurul amic! </l>
                  </lg>
                  <lg>
                     <l>În întreaga-ți carieră</l>
                     <l>Ai rămas neatârnat,</l>
                     <l>Și oricare barieră</l>
                     <l>Înaintea ta n-a stat!</l>
                     <l>Pentru drept și libertate</l>
                     <l>Astăzi viu să te dezgrop</l>
                     <l>Ca deviză ai: „Dreptate",</l>
                     <l>„Libertate” ai de scop!</l>
                     <l>Rennoind a ta putere,</l>
                     <l>Fă-te mare din nimic, </l>
                     <l>Căci mi-ești singura avere</l>
                     <l>Și mi-ești singurul amic! </l>
                  </lg>
                  <lg>
                     <l>Calea ta este spinoasă,</l>
                     <l>Dar învinși dacă vom fi,</l>
                     <l>Într-o moarte glorioasă</l>
                     <l>Amândoi ne vom jertfi,</l>
                     <l>Vei scri ultima-ți cântare</l>
                     <l>Și apoi, învins de dor,</l>
                     <l>Te voi rupe cu-ntristare</l>
                     <l>Și mă voi culca să mor!</l>
                     <l>Însă nu... S-avem putere,</l>
                     <l>O! tovarășe unic;</l>
                     <l>Tu mi-ești singura avere,</l>
                     <l>Tu mi-ești singurul amic! </l>
                  </lg>
                  <lg>
                     <l>Dumnezeu din cer te vede...</l>
                     <l>Știe scopul tău dorit,</l>
                     <l>În dreptatea lui te-ncrede</l>
                     <l>Și vei fi nebiruit!</l>
                     <l>Dacă-l chemi, el nu te lasă</l>
                     <l>El lovește în mârșavi</l>
                     <l>Și-n mișeii ce apasă</l>
                     <l>Pe popoarele de bravi!</l>
                     <l>Scrie, luptă cu putere,</l>
                     <l>Fără teamă de nimic;</l>
                     <l>Tu mi-ești singura avere,</l>
                     <l>Tu mi-ești singurul amic! </l>
                  </lg>
                  <lg>
                     <l>Scopul tău e sfânt și mare</l>
                     <l>A-mblânzi, a lumina, </l>
                     <l>A-nfrăți pe orișicare,</l>
                     <l>Orice frunți a-nsenina;</l>
                     <l>A plivi din piepturi ura</l>
                     <l>Și în inime-a sădi</l>
                     <l>Tot ce are bun natura,</l>
                     <l>Om cu om spre-a se-ngrădi!...</l>
                     <l>Înainte!... Și putere</l>
                     <l>Aibi, tovarășe unic,...</l>
                     <l>Tu mi-ești singura avere,</l>
                     <l>Tu mi-ești singurul amic! </l>
                  </lg>
                  <lg>
                     <l>Lupta este începută</l>
                     <l>Mergi, și nu te turbura!</l>
                     <l>Dumnezeu din cer ajută</l>
                     <l>Rău-n vânt a-l spulbera!...</l>
                     <l>Fără milă, — fără teamă,</l>
                     <l>Să urmăm al nostru zbor!...</l>
                     <l>Până când oare să geamă</l>
                     <l>Împilatul muritor?</l>
                     <l>Până când?... S-avem putere!...</l>
                     <l>Focul naște din nimic...</l>
                     <l>Tu mi-ești singura avere,</l>
                     <l>Tu mi-ești singurul amic! </l>
                  </lg>
                  <lg>
                     <l>N-auzi groaznic cum răsună</l>
                     <l>Tunetul ascuns în nori?...</l>
                     <l>Nu vestește vreo furtună</l>
                     <l>Acel tunet trăsnitor?...</l>
                     <l>E furtună mare, — mare, —</l>
                     <l>Carnefici! Îngenuncheați!</l>
                     <l>E poporul în turbare; </l>
                     <l>E dreptatea... Tremurați!</l>
                     <l>Scumpă armă, cu putere,</l>
                     <l>Azi, în fine, te ridic,</l>
                     <l>Dar rămâi a mea avere,</l>
                     <l>Și rămâi al meu amic!</l>
                  </lg>
               </div>
               <div type="div3">
                  <head>Filozofia morții </head>
                  <subtitle>Toast purtat la un banchet</subtitle>
                  <lg>
                     <l>Eu nu voi zice Morții c-o voce nențeleaptă</l>
                     <l>„Din mersul tău o clipă mai stai și mă așteaptă!"</l>
                     <l>Să-mi dau a mea suflare, oricând, sunt pregătit!</l>
                     <l>În ea e libertatea, și-n viață, e robia...</l>
                     <l>Cu brațele deschise ne-așteaptă Vecinicia...</l>
                     <l>Reintri iar în sânul din care ai ieșit! </l>
                  </lg>
                  <lg>
                     <l>Ea nu e-ngrozitoare cum unii vor să fie;</l>
                     <l>Privirea sa e lină ca bolta albăstrie.</l>
                     <l>În ea se oglindește întregul Nenceput!</l>
                     <l>Pe granița lumească e-o poartă triumfală,</l>
                     <l>Și flacăra din preajma-i de patime ne spală,</l>
                     <l>Iar sufletele noastre le curăță de lut! </l>
                  </lg>
                  <lg>
                     <l>De s-află vreun spirit lipsit de-a ei credință!</l>
                     <l>Atunci e demn de viață și demn de suferință!</l>
                     <l>A nu mai fi-nsemnează a nu mai suferi!</l>
                     <l>Pe legea mea! Mi-e silă să dorm, să beau și iară</l>
                     <l>Să-ncep același lucru din zi și până-n seară,</l>
                     <l>Să pot trăi, nu însă, să pot a și muri! </l>
                  </lg>
                  <lg>
                     <l>Dar ce e după moarte?... Mai este altă viață</l>
                     <l>Când sângele s-oprește de frigul ce-l îngheață?...</l>
                     <l>Un <hi rend="italic">Nu</hi> ca să rostească ce om ar îndrăzni?...</l>
                     <l>Și moartea ce e oare?... — Un somn de-odihnă sfântă,</l>
                     <l>În care, lutul nostru, prin lut iar se frământă,</l>
                     <l>Suprema preschimbare să-și poată înlesni! </l>
                  </lg>
                  <lg>
                     <l>Hârtia dacă arde, cenușă este-o parte,</l>
                     <l>În fum ușor pe dată cealaltă se desparte;</l>
                     <l>Așa și corpul nostru din două e-ntocmit</l>
                     <l>La lut, rămâne lutul, de flori ca să-l brăzdeze,</l>
                     <l>Iar gazele prin aer se duc să-nvioreze</l>
                     <l>Aceleași elemente din care au ieșit! </l>
                  </lg>
                  <lg>
                     <l>Sfintelor umbre care-ați trecut,</l>
                     <l>Nu, voi prin moarte nu ați murit,</l>
                     <l>Trăiți în totul ce e văzut</l>
                     <l>Din nevăzutul unde-ați pierit;</l>
                     <l>Al vostru suflet este-n tot locul,</l>
                     <l>Zboară cu vântul, arde cu focul,</l>
                     <l>Se află-n frunza care-nverzește,</l>
                     <l>Șoptește-n apa ce șerpuiește,</l>
                     <l>Respiră-n floarea ce-mbălsămește,</l>
                     <l>În noi trăiește, trăim într-însu.</l>
                     <l>Mume cernite, ștergeți-vă plânsu,</l>
                     <l>Copiii voștri sunt tot cu voi! </l>
                  </lg>
                  <lg>
                     <l>Nu, nu se pierde-n lume nimic,</l>
                     <l>Nimic nu trece, totul e viu</l>
                     <l>Firul de iarbă oricât de mic</l>
                     <l>Ca și țărâna care-o să fiu! </l>
                     <l>Zadarnic piatra cea mormântală</l>
                     <l>Ne țintuiește sub umezeală;</l>
                     <l>Paseri pe dânsa vin de s-adapă;</l>
                     <l>Vântu-o izbește, ploaia o sapă!</l>
                     <l>Mușchiul o roade, timpul o crapă;</l>
                     <l>Cade-n rugină lacăt și toarte</l>
                     <l>Soldați ai țării, mergeți la moarte,</l>
                     <l>Veți fi-n tot locul, veți fi și-n noi! </l>
                  </lg>
                  <lg>
                     <l>Nu mă voi duce-n iad ca să cat</l>
                     <l>Pe câți din lume nălucă pier,</l>
                     <l>Și-n rai îmi pare prea depărtat,</l>
                     <l>Că-i lungă scara până la cer!</l>
                     <l>Ci-n două vițe tânăr unite</l>
                     <l>Voi afla inimi îndrăgostite,</l>
                     <l>Iar în răchite lăcrămătoare,</l>
                     <l>Poeți cu harpe dezmierdătoare,</l>
                     <l>Amante june în orice floare!</l>
                     <l>Mume,-ntr-acele tulpini puternici,</l>
                     <l>Și în stejarii de munți — eroi! </l>
                  </lg>
                  <lg>
                     <l>De moarte să se teamă ființa mărginită</l>
                     <l>Ce pune, ca să scape de-o vecinică ispită,</l>
                     <l>Sfârșitul veciniciei l-al traiului hotar;</l>
                     <l>Dar dincolo de groapă acei ce pot să vadă, —</l>
                     <l>De-ar fi pe-ale ei margini și gata ca să cadă, —</l>
                     <l>Ca mine, pentru Moarte, deșerte-acest pahar!</l>
                  </lg>
               </div>
               <div type="div3">
                  <head>Albaspina</head>
                  <lg>
                     <l>Creștea un stuf de albaspină</l>
                     <l>Ce înflorea voios la soare,</l>
                     <l>Umbrind o cruce în ruină</l>
                     <l>Pe valea Grecii răpitoare! </l>
                  </lg>
                  <lg>
                     <l>În drum, trăsura ni s-oprise,</l>
                     <l>Ș-apropiindu-ne de cruce,</l>
                     <l>Din florile ce-mbobocise</l>
                     <l>Și ce aveau să se usuce, </l>
                  </lg>
                  <lg>
                     <l>Rupsei o ramură-nflorită,</l>
                     <l>Și cugetai, că chiar în groapă,</l>
                     <l>Speranța de-om nedespărțită</l>
                     <l>Cu omu-odată nu se-ngroapă, </l>
                  </lg>
                  <lg>
                     <l>Că de-nsoțește albaspină</l>
                     <l>Pe om, și-n moarte cu constanță,</l>
                     <l>Emblema ei de farmec plină</l>
                     <l>Nu strigă celor vii: „Speranță?"...</l>
                  </lg>
               </div>
               <div type="div3">
                  <head>Reîntoarcerea</head>
                  <epigraph>„Fie pâinea cât de rea,<lb/>Tot mai bună-n țara mea!” <lb/>(George Crețeanu)</epigraph>
                  <lg>
                     <l>Soarta care mă gonește</l>
                     <l>Crucea poate c-o să-mi dea,</l>
                     <l>Însă dea-mi-o cât de iute... </l>
                  </lg>
                  <lg>
                     <l>Voi purta-o-n țara mea!</l>
                     <l>Salutare, cer albastru,</l>
                     <l>Văi și dealuri, aer viu!...</l>
                     <l>Salutare, Românie!...</l>
                     <l>Mână, mână, surugiu! </l>
                  </lg>
                  <lg>
                     <l>Pribegind în țări străine,</l>
                     <l>Ani întregi am suspinat,</l>
                     <l>Și din trista-mi depărtare</l>
                     <l>Sufletu-mi întraripat</l>
                     <l>Către Dunărea cea lată</l>
                     <l>Mă făcea ca să reviu;...</l>
                     <l>Dunărea mă readuse...</l>
                     <l>Mână, mână, surugiu! </l>
                  </lg>
                  <lg>
                     <l>Recunosc orice potecă,</l>
                     <l>Orice ramuri, orice flori...</l>
                     <l>Patria-mi își desfășoară</l>
                     <l>Câmpii vecinic roditori!</l>
                     <l>Iată punțile de bârne,...</l>
                     <l>Morile, izvorul viu...</l>
                     <l>Iată crucile vopsite...</l>
                     <l>Mână, mână, surugiu! </l>
                  </lg>
                  <lg>
                     <l>Colo-n zare se ivește</l>
                     <l>O clopotniță lucind</l>
                     <l>Și pe culmea depărtată</l>
                     <l>Vezi o casă înălbind...</l>
                     <l>Acea culme înverzită</l>
                     <l>O revăd precum o știu...</l>
                     <l>Mi-a văzut copilăria...</l>
                     <l>Mână, mână, surugiu! </l>
                  </lg>
                  <lg>
                     <l>Dacă, însă, moartea crudă</l>
                     <l>Ca să-mi iasă-n drum ar vrea,</l>
                     <l>Facă-și pofta cât îi place...</l>
                     <l>Voi muri în țara mea!</l>
                     <l>Iar pe culmea înverzită</l>
                     <l>Mă vor duce, mort sau viu...</l>
                     <l>Salutare, locuri sfinte...</l>
                     <l>Mână, mână, surugiu!</l>
                  </lg>
               </div>
               <div type="div3">
                  <head>Răspuns la câțiva critici</head>
                  <subtitle>(Fragment)</subtitle>
                  <p>Nu pot să zbor cu voi pe-o rază...<lb/>Mi-e frică luna să nu cază, <lb/>    Să ne turtească împreună, <lb/>Că-n Iadul cel de grozăvie<lb/>Am merge în tovărășie, <lb/>    Ș-atuncea: Noapte bună! </p>
                  <p>Dar dintr-a mea junie dusă<lb/>În întristarea mea nespusă <lb/>    Mai am pe neașteptate <lb/>Ca să-mpletesc încă ghirlante<lb/>Pe fruntea sfintelor amante <lb/>    Un șir de foi uscate! </p>
                  <p>Voi preferați în lăcrămioare<lb/>Ca într-o baie răcoritoare <lb/>    Să v-afundați până la gât, <lb/>Ș-astfel din apa lor căldicică<lb/>Să dați afară o cărticică <lb/>    Bună de leacuri și de urât. </p>
                  <p>Ei! Zău!... Voi poate c-aveți dreptate<lb/>Și puteți plânge, în libertate,<lb/>Dureri pe care nu le-ați simțit!<lb/>Le puteți pune și pe hârtie...<lb/>Lumii ce-i pasă?... Ce-mi pasă mie?...<lb/>Nu vă voi spune ce-am suferit!<lb/>Marturi zadarnici nu vă voi face<lb/>A suferinții care-n piept zace,<lb/>Adevărata durere tace!<lb/>Și-ascunde fața și plânge-n umbră,<lb/>O știe numai noaptea cea sumbră,<lb/>Care-o-nvelește ca-ntr-o manta!<lb/>Încât de visuri, vă cer iertare,<lb/>Nu pot să umblu pe nori călare<lb/>Când pot la dânșii a mă uita!<lb/>Ca să bat câmpii, cum fac nebunii,<lb/>Nu se mai poate ca să mă-nvăț...<lb/>Alții să umble călări pe băț...<lb/>Genul meu este al <hi rend="italic">Rațiunii</hi>! </p>
                  <p>Rima din urmă mi-aduce-aminte<lb/>C-am pus pe <hi rend="italic">iune</hi> de trei silabe;<lb/>De la <hi rend="italic">pășune</hi> venind pe labe<lb/>Un critic, însă, mă cam dezminte;<lb/>Urmeze-și treaba, că-i fac hatârul...<lb/>De-o vrea <hi rend="italic">pășunea</hi> să-și prelungească,<lb/>Nimenea n-are ca să-l oprească,<lb/>Și cal de astăzi va fi catârul! <lb/>Aici desigur că este vreme<lb/>A-mi lua seama și a mă teme<lb/>C-am început-o cu foi uscate<lb/>Și le pui toate amestecate;<lb/>N-am spus nimica despre delire,<lb/>Și n-am în versuri nici o simțire,<lb/>Ba chiar și șchioape, când isprăvesc,<lb/>Cu foarte multe mă pomenesc. </p>
                  <p>Nu e-ndoială, până la ceruri<lb/>Nici de-astă dată nu m-am urcat<lb/>N-am pus enigme de dezlegat!<lb/>În poezie nu am misteruri...<lb/>Tot ce-am scris este raționat!<lb/>Proză rimată, curată proză,<lb/>Că-n cer aș face stranie poză!<lb/>Calea de mijloc iar n-am ținut<lb/>Dacă-n văzduhuri nu m-am pierdut,<lb/>Ș-ar fi fost bine, barem pe-o stea<lb/>Ca să-mi iau zborul până la ea.<lb/>Ș-ajuns acolo, să bat în cer<lb/>Un cui de aur sau chiar de fier,<lb/>Ca să-mi leg sacul și să mă leagăn;<lb/>Închis într-însul ca într-un leagăn,<lb/>Să văd pământul stând la picioare<lb/>Și dând târcoale pe lângă soare,<lb/>Iar între soare și-ntre pământ <lb/>    Să stau să cânt! </p>
                  <p>Vânturi turbate găseam destule,<lb/>Câte și-n lume ființe nule! <lb/>Raze de stele lesne găseam<lb/>Puteam prea bine să iau un dram!<lb/>Praful de aur, oricum, nu strică,<lb/>În cantitate mare sau mică!<lb/>Destul s-ajungă să poleiască,<lb/>Că treci chiar marfă dobitocească;<lb/>Găseam, în fine, un dram sau două<lb/>Din aurora cu buzi de rouă,<lb/>Și chiar acele comete antici<lb/>Care se plimbă cu cozi gigantici<lb/>Puteau prea bine ca să-mi dea mie<lb/>Dintr-a lor coadă portocalie<lb/>Măcar un petic, să-mi înfășor<lb/>Gândul meu vecinic rătăcitor!</p>
                  <p>. . . . . . . . . . . . . . . .</p>
               </div>
            </div>
         </div>
         <div type="div1">
            <head>Excelsior</head>
            <subtitle>1895</subtitle>
            <p rend="center">Volum de poezii publicat de Tipografia de Lux Strada Smârdan 24, Noua Concordia în 1895.</p>
            <p rend="italic">Autorul cu adâncă recunoștiința închină acest volum</p>
            <p rend="bold">Măriei Sale</p>
            <p rend="bold">Principelui Gr. M. Sturza</p>
            <p>Autorul tipărind aceste versuri, cere scuze cititorilor obișnuiți cu limba și cu forma marilor poeți contemporani români, dacă ele nu întrunesc nici această formă nici acestă limbă. Îi mai roagă totodată să nu se supere dacă el, fie dintr-un sentiment de prietenie, fie dintr-un sentiment de recunoștiință, a dedicat numeroase bucăți ale sale la diferiți. Căci în adevăr, dacă cel care începe să-și adune astăzi scrierile în volum s-a bucurat de multe dușmănii, dânsul a avut și prieteni și sprijinitori mai numeroși poate, care i-au dat, sau iubirea lor, sau ajutorul material fără care el și copiii lui, ar fi murit de mult de foame.  <hi rend="bold">AM</hi>
            </p>
            <p rend="italic">1895, Februarie în 28</p>
            <div type="div2">
               <div type="div3">
                  <head>Valțul rozelor </head>
                  <lg>
                     <l>Pe verdea margine de șanț</l>
                     <l>Creștea măceșul singuratic,</l>
                     <l>Dar vântul serii nebunatic</l>
                     <l>Pofti-ntr-o zi pe flori la danț.</l>
                     <l>Întâi pătrunse printre foi,</l>
                     <l>Și le vorbi cu voce lină,</l>
                     <l>De dorul lui le spuse-apoi,</l>
                     <l>Și suspină — cum se suspină... </l>
                     <l>    Și suspină — cum se suspină... </l>
                  </lg>
                  <lg>
                     <l>Albeața lor de trandafiri,</l>
                     <l>Zâmbind prin roua primăverii,</l>
                     <l>La mângâierile-adierii</l>
                     <l>A tresărit cu dulci simțiri.</l>
                     <l>Păreau năluci de carnaval</l>
                     <l>Cum se mișcau catifelate,</l>
                     <l>Gătite toate-n rochi de bal,</l>
                     <l>De vântul serii sărutate, </l>
                     <l>    De vântul serii sărutate. </l>
                  </lg>
                  <lg>
                     <l>Scăldate-n razele de sus,</l>
                     <l>Muiate în argintul lunii, </l>
                     <l>S-au dat în brațele minciunii,</l>
                     <l>Și rând pe rând în vânt s-au dus.</l>
                     <l>Iar vântul tainic le șoptea,</l>
                     <l>Luându-le pe fiecare,</l>
                     <l>Ș-un valț nebun le învârtea,</l>
                     <l>Un valț — din ce în ce mai tare, </l>
                     <l>    Un valț — din ce în ce mai tare.</l>
                  </lg>
               </div>
               <div type="div3">
                  <head>Excelsior</head>
                  <lg>
                     <l>    Sub luna plină, </l>
                     <l>Cu farmecul ce-n jos se lasă,</l>
                     <l>Oricare coperiș de casă </l>
                     <l>    E baltă de lumină. </l>
                  </lg>
                  <lg>
                     <l>    Albastra noapte </l>
                     <l>E toată ploaie argintie,</l>
                     <l>Un vis de-naltă poezie, </l>
                     <l>    De cântec și de șoapte. </l>
                  </lg>
                  <lg>
                     <l>    Din lumi astrale </l>
                     <l>Magia înfășurătoare</l>
                     <l>Cuprinde în a ei splendoare </l>
                     <l>    A plângerilor vale. </l>
                  </lg>
                  <lg>
                     <l>    Sub pulberi de aur, </l>
                     <l>Sub stele, flori scânteietoare,</l>
                     <l>Ce griji pot fi predomnitoare, </l>
                     <l>    Și ce destin, balaur? </l>
                  </lg>
                  <lg>
                     <l>    O! cer, natură, </l>
                     <l>O! Dumnezeu, mister albastru,</l>
                     <l>M-ai ridicat peste dezastru, </l>
                     <l>    Peste blestem și ură.</l>
                  </lg>
               </div>
               <div type="div3">
                  <head>Stepa</head>
                  <epigraph>Ilustrului poet rus, A. S. I. marelui Duce Constantin</epigraph>
                  <div type="div4">
                     <head>
                        <anchor xml:id="id_I2"/>I</head>
                     <lg>
                        <l>În zadar, asupritoare, omenirea-naintează,</l>
                        <l>Stepa largă e și astăzi un domen necucerit;</l>
                        <l>N-o despintecă nici pluguri, nici orașe n-o brăzdează. </l>
                     </lg>
                     <lg>
                        <l>Pe sub iarba mătăsoasă, cu talaz nețărmurit,</l>
                        <l>Se revarsă, fără margini, printre locuri mlăștinoase,</l>
                        <l>Și de ceruri se izbește alergând spre răsărit. </l>
                     </lg>
                     <lg>
                        <l>În acea sălbăticie de pustiuri onduloase,</l>
                        <l>În picioare calc trecutul, corp și suflet mă cufund,</l>
                        <l>Uit o viață amărâtă de ultragii sângeroase, </l>
                        <l>    O renaștere întreagă într-un vis tot mai profund.</l>
                     </lg>
                  </div>
                  <div type="div4">
                     <head>
                        <anchor xml:id="id_II2"/>II</head>
                     <lg>
                        <l>Și sub aripa ciudată ce mi-o simt trecând pe frunte,</l>
                        <l>Mă revăd băiatul tânăr cu superbe-nsuflețiri,</l>
                        <l>Blond copil, care cutează preursirile să-nfrunte. </l>
                        <l>Liberat de-orășenismul subțiatelor simțiri,</l>
                        <l>Diezată nu mai țipă nici o voce pătimașă, </l>
                     </lg>
                     <lg>
                        <l>Stepa, stepa se îmbracă cu solare răzlățiri.</l>
                        <l>Verdea papură vuiește pe câmpia uriașă</l>
                        <l>Flori albastre și flori roșii, libelulă și țânțar,</l>
                        <l>Scânteiază ca-ntr-un cântec de idilă drăgălașă, </l>
                        <l>    Și întinderea sclipește, și sunt singurul ei țar.</l>
                     </lg>
                  </div>
                  <div type="div4">
                     <head>
                        <anchor xml:id="id_III2"/>III</head>
                     <lg>
                        <l>Părul meu aprins de soare este tot o scânteiere...</l>
                        <l>Caldul sânge prin artere năvălește, întețit...</l>
                        <l>Pentru calul strâns în pulpe sunt sălbatică durere. </l>
                     </lg>
                     <lg>
                        <l>De-o năprasnică putere mă resimt însuflețit...</l>
                        <l>Pe potrivnica fecioară aș turba-o sub plăcere,</l>
                        <l>Și dușmanul, dintr-o dată, l-aș înfige sub cuțit. </l>
                     </lg>
                     <lg>
                        <l>Pe-armăsarul meu de stepă, ca nălucă orbitoare,</l>
                        <l>Trec, vârtej de aur roșu, de nisip înfășurat,</l>
                        <l>Și când luna stoarce lapte peste iarba șoptitoare, </l>
                        <l>    Stele clare priveghează cortul meu nemăsurat.</l>
                     </lg>
                  </div>
                  <div type="div4">
                     <head>
                        <anchor xml:id="id_IV1"/>IV</head>
                     <lg>
                        <l>La mânerul unei spade peruzeaua când zâmbește,</l>
                        <l>Radiază o poemă, gând pe suflet domnitor,</l>
                        <l>Când joci calul în boestru sau când pintenu-l iuțește. </l>
                     </lg>
                     <lg>
                        <l>Într-o magică splendoare zbori de lume uitător,</l>
                        <l>Nici săgeata nu te-ntrece și te-avânți fără-ncetare,</l>
                        <l>Sub un farmec de himeră, după ea urmăritor. </l>
                     </lg>
                     <lg>
                        <l>Din real ieșit afară nu mai ești ca orișicare,...</l>
                        <l>Te-nzestrezi cu mâneci roșii la tunică de satin,</l>
                        <l>Chipeș, nalt, cu stemă-n frunte, pleci pe visul tău călare, </l>
                        <l>    Și se uită, și se uită mizerabilul destin.</l>
                     </lg>
                  </div>
                  <div type="div4">
                     <head>
                        <anchor xml:id="id_V1"/>V</head>
                     <lg>
                        <l>Înainte! este șoapta ce din toate se ridică...</l>
                        <l>Printre smârcuri se deșiră caravana ce pândești,</l>
                        <l>Ș-a mongolilor escortă e o stavilă prea mică; </l>
                     </lg>
                     <lg>
                        <l>Mai avută va fi prada decât singur te gândești...</l>
                        <l>Melancolică te-așteaptă fidanțata pe confine...</l>
                        <l>Că purtată fu în suflet vei putea să-i dovedești... </l>
                     </lg>
                     <lg>
                        <l>Înstela-vei părul negru cu o spuză de rubine,</l>
                        <l>Strecura-vei, între sânuri, diamantul sugestiv,</l>
                        <l>Pe grumazurile albe lăcrăma-vei perle fine... </l>
                        <l>    Fericirea este, poate, într-un zâmbet fugitiv.</l>
                     </lg>
                  </div>
                  <div type="div4">
                     <head>
                        <anchor xml:id="id_VI1"/>VI</head>
                     <lg>
                        <l>Înarmat cu bărbăția ce-nseta pe Michel-Angel,</l>
                        <l>Nimicită o vei ține sub triumful masculin,</l>
                        <l>Vis în care te va crede o-ntrupare de arhangel. </l>
                     </lg>
                     <lg>
                        <l>Nentocmind decât un suflet, căci a ta va fi deplin,</l>
                        <l>Într-o noapte o vei smulge și de mamă și de țară,</l>
                        <l>Alba lună, după dealuri, când alunecă-n declin. </l>
                     </lg>
                     <lg>
                        <l>Fericită, o vei duce sub un cer de primăvară,</l>
                        <l>Iar pe ierburile stepei, un palat miraculos,</l>
                        <l>Îl vei face, ca prin farmec, dintr-o dată să răsară, </l>
                        <l>    Întinzându-și umbra-n veacuri enigmaticul colos.</l>
                     </lg>
                  </div>
                  <div type="div4">
                     <head>
                        <anchor xml:id="id_VII1"/>VII</head>
                     <lg>
                        <l>Dar un crivăț năpustește viscolirea lui brutală...</l>
                        <l>Inspirarea exalează un suspin automnal,</l>
                        <l>Și pustia înghețată se desfășură fatală. </l>
                     </lg>
                     <lg>
                        <l>Viața însă nu-ncetează cursul ei fenomenal,</l>
                        <l>Din cenușa cea mai rece, izbucnește înfocată,</l>
                        <l>Se va-ntoarce, se va-ntoarce, strălucitul Germinal. </l>
                     </lg>
                     <lg>
                        <l>Și mi-e inima, zadarnic, de răstriște încercată</l>
                        <l>Pentru veci, sub deznădejde, nu se poate mormânta...</l>
                        <l>E tot raiul de-altădată, e tot cuibul de-altădată... </l>
                        <l>    Ce-a-nflorit, reînflorește, ce-a cântat, va mai cânta.</l>
                     </lg>
                     <trailer>1890</trailer>
                  </div>
               </div>
               <div type="div3">
                  <head>Cu morții </head>
                  <epigraph>Lui Hasdeu</epigraph>
                  <lg>
                     <l> Cu viii nu mai am de-a face </l>
                     <l>    De mult, </l>
                  </lg>
                  <lg>
                     <l>Și foarte des, când totul tace,</l>
                     <l>Chemând pe morți, ce dorm în pace, </l>
                     <l>    I-ascult. </l>
                     <l>    Din gropi ei vin și mă-nconjoară, </l>
                     <l>    Ei vin, </l>
                  </lg>
                  <lg>
                     <l>Când liliacu-n noapte zboară,</l>
                     <l>Când dealu-n umbră se-nfășoară </l>
                     <l>    Deplin. </l>
                     <l>    Din lumea lor necunoscută, </l>
                     <l>    Răsar, </l>
                  </lg>
                  <lg>
                     <l>Și când șoptesc cu voce mută</l>
                     <l>Poema cea nepricepută </l>
                     <l>    Tresar. </l>
                     <l>    Îi simt pe loc ce au să vie, </l>
                     <l>    Căci sunt </l>
                  </lg>
                  <lg>
                     <l>Ca un parfum de vecinicie</l>
                     <l>Sau ca o floare-albăstrie </l>
                     <l>    În vânt. </l>
                     <l>    Pe zidul alb de la odaie, </l>
                     <l>    Urcând, </l>
                  </lg>
                  <lg>
                     <l>Zăresc ușoara lor văpaie</l>
                     <l>Verzuie, oacheșă, bălaie, </l>
                     <l>    Pe rând. </l>
                     <l>    Cu totul osebiți de lume, </l>
                     <l>    Ușori, </l>
                  </lg>
                  <lg>
                     <l>Dorinți, nici griji n-au să-i consume,</l>
                     <l>Suavi ca niște dulci parfume </l>
                     <l>    De flori. </l>
                     <l>    Sunt din atome nevăzute </l>
                     <l>    Țesuți, </l>
                  </lg>
                  <lg>
                     <l>Ș-amestecați pe întrecute,</l>
                     <l>Resimt plăceri necunoscute, </l>
                     <l>    Tăcuți. </l>
                     <l>    Iubind simțirea ce mă poartă </l>
                     <l>    Spre ei, </l>
                  </lg>
                  <lg>
                     <l>Sunt însetat de-aceeași soartă,</l>
                     <l>Căci nu se află-n lumea moartă </l>
                     <l>    Mișei. </l>
                     <l>    O! morți frumoși, veniți întruna... </l>
                     <l>    Cu voi </l>
                  </lg>
                  <lg>
                     <l>Nu vine ura, nici minciuna</l>
                     <l>Să răscolească iar furtuna </l>
                     <l>    Din noi.</l>
                  </lg>
               </div>
               <div type="div3">
                  <head>Vis de mai </head>
                  <epigraph>Principesei Maria D. Ghica</epigraph>
                  <lg>
                     <l>Spre munți să merg,</l>
                     <l>În zbor alerg</l>
                     <l>Cu gândul,</l>
                     <l>Și trec prin văi,</l>
                     <l>Pe tainici căi,</l>
                     <l>De-a rândul. </l>
                  </lg>
                  <lg>
                     <l>Prin râpe-adânci,</l>
                     <l>Pe nalte stânci,</l>
                     <l>Prin sate,</l>
                     <l>Degrab' zidesc</l>
                     <l>Să locuiesc</l>
                     <l>Palate. </l>
                  </lg>
                  <lg>
                     <l>Dar tot cu zor</l>
                     <l>Le și dobor,</l>
                     <l>Și-n urmă,</l>
                     <l>Ca Stan ori Bran,</l>
                     <l>Mă fac cioban</l>
                     <l>De turmă. </l>
                  </lg>
                  <lg>
                     <l>Iar sub alun</l>
                     <l>M-apuc să sun</l>
                     <l>Din bucium.</l>
                     <l>Înalții munți,</l>
                     <l>Din tălpi, la frunți,</l>
                     <l>Îi zbucium. </l>
                  </lg>
                  <lg>
                     <l>Îndrăgostesc</l>
                     <l>De-nnebunesc</l>
                     <l>Pe Rada,</l>
                     <l>Iar flori, panglici,</l>
                     <l>I-aduc de-aici</l>
                     <l>Cu lada. </l>
                  </lg>
                  <lg>
                     <l>Întinerit</l>
                     <l>Mă văd, uimit,</l>
                     <l>În ciuturi</l>
                     <l>Am păr bălai,</l>
                     <l>E zi de mai,</l>
                     <l>Sunt fluturi. </l>
                  </lg>
                  <lg>
                     <l>Adese iar</l>
                     <l>Un armăsar,</l>
                     <l>În pripă, </l>
                     <l>Mi-aleg pe plac,</l>
                     <l>Și-n pulpe-l fac</l>
                     <l>De țipă. </l>
                  </lg>
                  <lg>
                     <l>Iar când pe cer</l>
                     <l>S-aprind și pier</l>
                     <l>Rubine,</l>
                     <l>Să fugă-l las,</l>
                     <l>Fără popas,</l>
                     <l>Cu mine.</l>
                  </lg>
                  <lg>
                     <l>Căci să tot zbor</l>
                     <l>Un tainic dor</l>
                     <l>M-apucă,</l>
                     <l>Neîncetat,</l>
                     <l>Uitând, uitat,</l>
                     <l>Nălucă.</l>
                  </lg>
               </div>
               <div type="div3">
                  <head>Psalmi moderni </head>
                  <epigraph>I.P.S.S. Iosef Naniescu Mitropolit al Moldovei și Sucevei etc.</epigraph>
                  <div type="div4">
                     <head>
                        <anchor xml:id="id_I_-_Oh!_Doamne"/>
                        <label>I</label>
                        <lb/>Oh! Doamne</head>
                     <lg>
                        <l>Oh! Doamne, rău m-ai urgisit,</l>
                        <l>În soarta mea m-am împietrit</l>
                        <l>Rămân ca marmura de rece...</l>
                        <l>Să plâng, să sufăr, am uitat.</l>
                        <l>Am fost un cântec care trece,</l>
                        <l>Și sunt un cântec încetat</l>
                        <l>Rămân ca marmura de rece...</l>
                        <l>Uscat e tot ce-a înflorit,</l>
                        <l>Entuziasmul a murit,</l>
                        <l>Și a mea inimă a-nghețat... </l>
                     </lg>
                     <lg>
                        <l>Am fost un cântec care trece</l>
                        <l>Și sunt un cântec încetat.</l>
                     </lg>
                  </div>
                  <div type="div4">
                     <head>
                        <anchor xml:id="id_II_-_Țărână"/>
                        <anchor xml:id="id_II_-_.C8.9A.C4.83r.C3.A2n.C4.83"/>
                        <label>II</label>
                        <lb/>Țărână</head>
                     <lg>
                        <l>Țărână — suntem toți țărână,</l>
                        <l>E de prisos orice trufie...</l>
                        <l>Ce-a fost, în veci are să fie...</l>
                        <l>Din noi nimic n-o să rămână.</l>
                        <l>Zadarnic falnice palate</l>
                        <l>Sunt în pământ rădăcinate</l>
                        <l>Nici o pieire nu s-amână.</l>
                        <l>Despoți, cu frunți încoronate,</l>
                        <l>Poeți, cu harpe coronate,</l>
                        <l>Filozofi, oameni de știință,</l>
                        <l>Păgâni, vestiți prin necredință,</l>
                        <l>Nici o pieire nu s-amână... </l>
                        <l>    Țărână, suntem toți țărână.</l>
                     </lg>
                  </div>
                  <div type="div4">
                     <head>
                        <anchor xml:id="id_III_-_Iertare"/>
                        <label>III</label>
                        <hi rend="color(#000000)">
                           <lb/>Iertare</hi>
                     </head>
                     <lg>
                        <l>Iertare! Sunt ca orice om</l>
                        <l>M-am îndoit de-a ta putere,</l>
                        <l>Am râs de sfintele mistere</l>
                        <l>Ce sunt în fiecare-atom...</l>
                        <l>Iertare! Sunt ca orice om.</l>
                        <l>Sunt ticălosul peste care</l>
                        <l>Dacă se lasă o-ntristare</l>
                        <l>De toți se crede prigonit,</l>
                        <l>Dar, Doamne, nu m-ai părăsit... </l>
                        <l>    Sunt om ca orice om — iertare.</l>
                     </lg>
                  </div>
                  <div type="div4">
                     <head>
                        <anchor xml:id="id_IV_-_Dușmanii"/>
                        <anchor xml:id="id_IV_-_Du.C8.99manii"/>
                        <label>IV</label>
                        <lb/>Dușmanii</head>
                     <lg>
                        <l>Dușmanii mei se înmulțesc</l>
                        <l>Și nedreptatea mă-nfășoară...</l>
                        <l>Abia mai pot să mai trăiesc</l>
                        <l>De cine n-am lăsat să moară,</l>
                        <l>Aleargă toți și mă-nnegresc, </l>
                        <l>    Ah! Viața nu este ușoară.</l>
                     </lg>
                  </div>
                  <div type="div4">
                     <head>
                        <anchor xml:id="id_V_-_Zburam"/>
                        <label>V</label>
                        <lb/>Zburam</head>
                     <lg>
                        <l>Zburam pe aripi strălucite...</l>
                        <l>Copilul cel de altădată</l>
                        <l>Nevinovat ca și o fată</l>
                        <l>Neveștejită de ispite,</l>
                        <l>E azi mocirla noroioasă</l>
                        <l>Cu adâncime-ntunecoasă</l>
                        <l>Și cu miasme otrăvite.</l>
                        <l>Sunt eu de vină, sau nu sunt,</l>
                        <l>Oh! Dumnezeule preasfânt,</l>
                        <l>Auzi-mi glasul pocăinței,</l>
                        <l>Redă-mi puterea biruinței,</l>
                        <l>Refă-mă omul care-am fost</l>
                        <l>Sau dă-mi obștescul adăpost... </l>
                        <l>    Zburam pe aripi strălucite.</l>
                     </lg>
                  </div>
                  <div type="div4">
                     <head>
                        <anchor xml:id="id_VI_-_Și-au_zis..."/>
                        <anchor xml:id="id_VI_-_.C8.98i-au_zis..."/>
                        <label>VI</label>
                        <lb/>Și-au zis...</head>
                     <lg>
                        <l>Și-au zis: — e singur — e pierdut</l>
                        <l>Asupra mea se năpustiră...</l>
                        <l>Onoarea mea o nimiciră, </l>
                     </lg>
                     <lg>
                        <l>Am sângerat, dar am tăcut.</l>
                        <l>Mă înjosiră, mă loviră,</l>
                        <l>Cu mici, cu mari mă răstigniră;</l>
                        <l>Din inimă nu mi-au lăsat</l>
                        <l>Un singur colț nesfâșiat.</l>
                        <l>Frați, rude, toți mă dușmăniră,</l>
                        <l>Pe cât plângeam, pe-atât rânjiră,</l>
                        <l>O țară-ntreagă s-a-ntrecut</l>
                        <l>Să-mi dea venin — și l-am băut. </l>
                        <l>    Dar, Doamne, nu te biruiră.</l>
                     </lg>
                  </div>
                  <div type="div4">
                     <head>
                        <anchor xml:id="id_VII_-_Cât_am_trudit..."/>
                        <anchor xml:id="id_VII_-_C.C3.A2t_am_trudit..."/>
                        <label>VII</label>
                        <lb/>Cât am trudit...</head>
                     <lg>
                        <l>Cât am trudit, cât am muncit,</l>
                        <l>Și cum nimic n-am folosit,</l>
                        <l>În lume nu este răsplată...</l>
                        <l>Dreptatea este blestemată,</l>
                        <l>Și omul bun nesocotit.</l>
                        <l>Pe fruntea mea n-am nici o pată —</l>
                        <l>Zadarnic! — sunt un osândit,</l>
                        <l>În lume nu este răsplată. </l>
                        <l>    Cât am trudit, cât am muncit.</l>
                     </lg>
                  </div>
                  <div type="div4">
                     <head>
                        <anchor xml:id="id_VIII_-_Eram"/>
                        <label>VIII</label>
                        <lb/>Eram</head>
                     <lg>
                        <l>Eram puternic împărat</l>
                        <l>Prin sufletească poezie,</l>
                        <l>Prin tinerețe, prin mândrie,</l>
                        <l>Prin chip de înger întrupat.</l>
                        <l>Mi se-mplinea orice dorință, </l>
                     </lg>
                     <lg>
                        <l>Era o lege-a mea voință;</l>
                        <l>Râdeam de orice dușmănie...</l>
                        <l>Prin sufletească poezie,</l>
                        <l>Domneam de soartă nencercat. </l>
                        <l>    Eram puternic împărat.</l>
                     </lg>
                  </div>
                  <div type="div4">
                     <head>
                        <anchor xml:id="id_IX_-_N-am_în_ceruri"/>
                        <anchor xml:id="id_IX_-_N-am_.C3.AEn_ceruri"/>
                        <label>IX</label>
                        <lb/>N-am în ceruri</head>
                     <lg>
                        <l>N-am în ceruri nici o stea...</l>
                        <l>Soarta mea e soarta rea,</l>
                        <l>Am pierdut orice credință</l>
                        <l>Înecată-n suferință,</l>
                        <l>Am pierdut orice putere</l>
                        <l>Nimicită de durere;</l>
                        <l>Însă viața nu-mi blestem</l>
                        <l>Și nici moartea nu mi-o chem;</l>
                        <l>Fără scop trăiesc în lume</l>
                        <l>Nu mai sunt decât un nume,</l>
                        <l>Nu mai plâng, nici nu mai gem,</l>
                        <l>Iar cuprins de griji amare,</l>
                        <l>Nu mai sunt decât răbdare... </l>
                        <l>    N-am în ceruri nici o stea.</l>
                     </lg>
                  </div>
                  <div type="div4">
                     <head>
                        <anchor xml:id="id_X_-_Doamne,_toate..."/>
                        <anchor xml:id="id_X_-_Doamne.2C_toate..."/>
                        <label>X</label>
                        <lb/>Doamne, toate...</head>
                     <lg>
                        <l>Doamne, toate sunt prin Tine</l>
                        <l>Și averea, și puterea,</l>
                        <l>Fericirea, mângâierea:</l>
                        <l>Ce ne trebuie știi bine.</l>
                        <l>Dai cu dreaptă socotință;</l>
                     </lg>
                     <lg>
                        <l>Mulțumiri și suferință:</l>
                        <l>Lui Iisus i-ai dat o cruce</l>
                        <l>Căci știai c-o poate duce;</l>
                        <l>Când dureri ne dai și nouă,</l>
                        <l>Ne dai plânsul ca o rouă;</l>
                        <l>Când dai marilor puterea,</l>
                        <l>Nu le dai nici o plăcere,</l>
                        <l>Când dai răilor cruzime,</l>
                        <l>Dai blândețe la victime.</l>
                        <l>Ești puterea înțeleaptă</l>
                        <l>Și justiția cea dreaptă;</l>
                        <l>Fă oricând ce vrei din mine. </l>
                        <l>    Doamne, toate sunt prin tine...</l>
                     </lg>
                  </div>
                  <div type="div4">
                     <head>
                        <anchor xml:id="id_XI_-_M-am_uitat"/>
                        <label>XI</label>
                        <lb/>M-am uitat</head>
                     <lg>
                        <l>M-am uitat la fericiți...</l>
                        <l>I-am văzut nemulțumiți</l>
                        <l>E orice zădărnicie.</l>
                        <l>Cei pe care-i vezi în slăvi</l>
                        <l>Adăpați sunt cu otrăvi;</l>
                        <l>Cei trăiți în sărăcie</l>
                        <l>Plâng pe-a lor nemernicie;</l>
                        <l>Cei mai mândri împărați</l>
                        <l>Sunt de chinuri zbuciumați</l>
                        <l>E orice zădărnicie.</l>
                        <l>Vai, născut ești să trăiești,</l>
                        <l>Nencetat să pătimești</l>
                        <l>Fii frumos, fii sănătos,</l>
                        <l>Ești de-același vierme ros;</l>
                        <l>Traiul crud și nempăcat </l>
                     </lg>
                     <lg>
                        <l>Te sfărâmă nencetat,</l>
                        <l>Să te soarbă are pripă,</l>
                        <l>Nu-ți dă pace de o clipă.</l>
                        <l>Bogăție, sărăcie,</l>
                        <l>E orice zădărnicie.</l>
                        <l>Sănătate, tinerețe,</l>
                        <l>Minte, suflet, frumusețe,</l>
                        <l>Tot ce-a fost, ce-are să fie,</l>
                        <l>E orice zădărnicie.</l>
                        <l>Fiți, trăiți, dar nu doriți... </l>
                        <l>    M-am uitat la fericiți.</l>
                     </lg>
                  </div>
               </div>
               <div type="div3">
                  <head>Noaptea de noiembrie </head>
                  <epigraph>
                     <hi rend="italic">Domnului V. A. Urechia</hi>
                     <lb/>
                     <hi rend="italic">Autorul închină ca dovadă de admirațiune, pentru ilustrul autor al </hi>Vornicului Bucioc <hi rend="italic">și al </hi>
                     <hi rend="italic">altor scrieri de înaltă valoare literară.</hi>
                  </epigraph>
                  <epigraph>To die is landing on some silent shore<lb/>Where billows never beat, not tempests roar. <lb/>
                     <hi rend="italic">Samuel GARTH</hi>
                  </epigraph>
                  <lg>
                     <l>Deunăzi către ziuă visasem că murisem...</l>
                     <l>Zăceam sub crini și roze, suflare nu aveam,</l>
                     <l>Și mumă, frați, prieteni, și toți pe câți iubisem,</l>
                     <l>Cuprinși de-o jale-adâncă plângându-mă-i vedeam.</l>
                     <l>Intrau în curte cioclii cu fața uscățivă;...</l>
                     <l>Călări intrau în treapăt și doi sau trei ostași;...</l>
                     <l>Veneau la urmă popii, ca buturii de grași,</l>
                     <l>Cu pântece rotunde umflate de colivă.</l>
                     <l>În albe sovonite sub flori de lămâițe,</l>
                     <l>Vin fete-nchiriate să-mi țină de panglici;</l>
                     <l>Apoi o-ntreagă ciurdă de-orbeți și de lelițe...</l>
                     <l>Pomană când se face, se află și calici! </l>
                  </lg>
                  <lg>
                     <l>Dar muzica e gata și popii s-află gata,</l>
                     <l>Și toți vor să mă ducă mai iute lângă tata</l>
                     <l>Ce doarme-n uniformă, gătit ca pentru bal,</l>
                     <l>Alăturea cu spada de-ostaș și general.</l>
                     <l>Ziarele, chiar ele! unindu-se, mă rog,</l>
                     <l>Pe pagina a treia mi-au pus un necrolog.</l>
                     <l>Discursuri, de-altă parte, turnatu-s-au mai multe,</l>
                     <l>Și pare c-o să fie și lume să le-asculte...</l>
                     <l>„Sărmanul Macedonski, s-a dus, ca o clipire,</l>
                     <l>Ca rază, ca scânteie, ca vis, — <hi rend="italic">et caetera</hi>—.</l>
                     <l>O moarte nendurată a vrut a-l secera</l>
                     <l>Și muzele vor plânge, rămase-n văduvire."</l>
                     <l>Parada, cum se vede, e bine întocmită...</l>
                     <l>Am popi, jandarmi și fete, iar poarta e cernită,</l>
                     <l>Spre gloria-mi cea mare, de sus și până jos,</l>
                     <l>Și nu-mi lipsesc discursuri ș-anunțuri prin gazete...</l>
                     <l>Iar moartea-mi o să facă chiar cioclii să se-mbete,</l>
                     <l>Spre-a viei propășire ș-al cârciumii folos.</l>
                     <l>Sunt mulți ce zic că moartea e lege foarte crudă,</l>
                     <l>Eu însă, milostivă, aș crede s-o numim</l>
                     <l>În contul ei atâția trăiesc fără de trudă...</l>
                     <l>Și ce s-ar face popii de-ar fi să nu murim?</l>
                     <l>Dar doctorii?... Dar cioclii?... Dar inima dușmană?</l>
                     <l>Dar cei câți ne mănâncă cu poftă din pomană?...</l>
                     <l>Femeia ce ne scaldă?... Dricarul și trocarul?...</l>
                     <l>Dar mulți pe care-n seamă aproape că nu-i bagi?</l>
                     <l>Orfanii ce ne-mbracă jiletce și nădragi?</l>
                     <l>Dar baba cu tămâia?... Groparul?... Colivarul?...</l>
                     <l>Dar Raiul, și chiar Iadul, căzând în faliment</l>
                     <l>Și depunând bilanțul din lipsă de-aliment?</l>
                     <l>Dar faptul că dădaca, chemată să ne crească, </l>
                     <l>Zadarnic cu strigoii ar vrea să ne-ngrozească?</l>
                     <l>Dar câte și mai câte pe care le-am uitat</l>
                     <l>Venind să ne deschidă al morților palat? </l>
                  </lg>
                  <lg>
                     <l>Coșciugul meu în fine e dat în jos pe scară...</l>
                     <l>O muzică-l primește cu jalnica-i fanfară;</l>
                     <l>În urmă-i se aude suspinul năbușit</l>
                     <l>Al scumpelor ființe ce-n lume m-au iubit.</l>
                     <l>În negru, și în lacrimi, prietenii-mi s-arată,</l>
                     <l>Iar mumă-mea-ntre dânșii apare leșinată,</l>
                     <l>Pe când pornește dricul ș-al lui întreg convoi,</l>
                     <l>Cu doi jandarmi nainte, cu doi jandarmi napoi.</l>
                     <l>Și ce?... E cu putință?... Paradă și onoare</l>
                     <l>Pe când aveam speranța să mor într-un spital?</l>
                     <l>Și ce?... Se plânge încă acela care moare</l>
                     <l>Și nu mai este viața un comic carnaval?</l>
                     <l>Și ce?... N-au să mă ducă pe masa de disecții?</l>
                     <l>Și ce?... N-au să-mi împartă cadavrul meu în secții,</l>
                     <l>Și n-au să-mi pună oare nici creieru-n cântar,</l>
                     <l>Luând apoi pretextul de lacrimi și de-afecții,</l>
                     <l>Pe groapă au să-mi toarne pietroiul tumular?</l>
                     <l>Dar ce-am fost oare-n lume?... Ce cugete sublime</l>
                     <l>Veniră să mă-nalțe trecând pe harpa mea?...</l>
                     <l>Cioplind mereu la versuri, cioplind mereu la rime,</l>
                     <l>Făcut-am ca să plângă pe cine mă citea?</l>
                     <l>Umblat-am printre stele?... Urcat-am prin văzduhuri?</l>
                     <l>Chemat-am împrejuru-mi năprasnicile duhuri?...</l>
                     <l>Și fost-am prins, vreodată, furând — precum se fură —</l>
                     <l>Din perlele ce vecinic se cer pentru dantură?...</l>
                     <l>Sau premii academici căzură-asupra mea</l>
                     <l>Cu gloria lor falsă și suma lor mai grea? </l>
                  </lg>
                  <lg>
                     <l>Cântat-am, la ocazii, așa precum se cântă,</l>
                     <l>Măriri de contrabandă sub masca lui Caton,</l>
                     <l>Și-n cele două taberi ce zilnic se frământă</l>
                     <l>Jertfit-am vreodată la glorii de carton?</l>
                     <l>Fundat-am oare-n țară Republici dintre-acele</l>
                     <l>Prin care-ajung, atâția! dinastice proptele;</l>
                     <l>Făcut-am oare-n lume ceva — ca să fiu demn</l>
                     <l>De astă-ngropăciune, cu muzici triumfale?...</l>
                     <l>Sau poate am prieteni la Bănci naționale,</l>
                     <l>Și popii-nfățișează al dragostelor semn?</l>
                     <l>Nimic din toate aceste... Nimic, — din fericire!</l>
                     <l>Prietenii ce lasă ai soartei prigoniți</l>
                     <l>Avuți dacă se află sunt numai prin simțire,</l>
                     <l>Și mor deopotrivă de plânși și de iubiți. </l>
                  </lg>
                  <lg>
                     <l>Parada însă trece pe Podul Mogoșoaie</l>
                     <l>Și-ncepe ca să pice o burniță de ploaie...</l>
                     <l>Dau fuga trecătorii... efectul e stricat</l>
                     <l>Și mumă-mea scontase al pensiei mandat</l>
                     <l>Jertfind o lună-ntreagă din zilnica ei hrană,</l>
                     <l>Nevrând ca să mă-ngroape orașul de pomană.</l>
                     <l>Dar iată că prin geamuri, privind din cafenele,</l>
                     <l>Pe când își beau în tihnă știutele cafele,</l>
                     <l>Samsarii se întreabă să afle de-a murit</l>
                     <l>Vrun negustor de bursă or vrun lipscan falit?...</l>
                     <l>Pe loc ce li se spune de mine, — își urmează</l>
                     <l>Vorbirea ce-ntr-un singur cuvânt se însumează</l>
                     <l>Câștigul!... — Epopee de-atâtea mii de ani,</l>
                     <l>Divină Comedie având ca titlu: Bani!</l>
                     <l>Poemă ce cuprinde amor, dureri, plăcere,</l>
                     <l>Cu Raiul în urcare, cu Iadul în cădere; </l>
                  </lg>
                  <lg>
                     <l>Câștigul, — ce se-nalță pe-același piedestal,</l>
                     <l>Moral întotdeauna și vecinic imoral;</l>
                     <l>Câștigul, ce-n picioare călcând virtute, lege,</l>
                     <l>Trufaș înaintează spre tronul său de rege,</l>
                     <l>Și-n templul Bogăției intrând, triumfător,</l>
                     <l>În hohotul monedei sub bolte se așează,</l>
                     <l>Iar galben ca metalul din care se formează</l>
                     <l>Apasă-asupra lumii ș-o ține sub picior.</l>
                     <l>Mulțimea, fermecată de falșa maiestate,</l>
                     <l>Se-nchină umilită l-această zeitate,</l>
                     <l>Iar sufletul în care pătrunde — ars, — și trist,</l>
                     <l>Din cerurile nalte, trăsnit e prin noroaie,</l>
                     <l>Căci aripa-i semeață deodată se-ncovoaie...</l>
                     <l>Se face grea ca plumbul purtând pe Antichrist. </l>
                  </lg>
                  <lg>
                     <l>Parada ajunsese în Strada Franțuzească...</l>
                     <l>O doamnă din caretă văzând-o-n drumul său,</l>
                     <l>Uitând că e supusă la legea cea obștească,</l>
                     <l>A pus a-ntoarce caii, zicând că e semn rău,</l>
                     <l>Iar alții, în credința că ortu l-am dat popii</l>
                     <l>Din oftică sau tifos, batistele scoteau</l>
                     <l>Și, dându-se-ntr-o parte, la nas și le puneau,</l>
                     <l>Crezând că-i molipsește mirosurile gropii.</l>
                     <l>Când însă Bucureștii, în care-am suferit,</l>
                     <l>Rămase-n urma noastră în ceață învelit,</l>
                     <l>Cu turnuri de biserici, cu teatre și palate,</l>
                     <l>Cu-ntreaga lui satiră de lux și de păcate,</l>
                     <l>Cu oameni ce declamă strigând: Patriotism,</l>
                     <l>Împinși de-aceleași patimi ș-același egoism,</l>
                     <l>Cu corpuri fără inimi și țeste fără creieri,</l>
                     <l>Sub care cântă-atâția stigleți, ș-atâția greieri; </l>
                  </lg>
                  <lg>
                     <l>Oraș în care zilnic, Dreptatea, în genunchi,</l>
                     <l>De corbii sugrumării e roasă la rărunchi;</l>
                     <l>Prăpastie în care virtutea este-o crimă,</l>
                     <l>Și crima cea mai neagră, virtute mai sublimă,</l>
                     <l>Gomoră renăscută, ce poartă-n al ei sân</l>
                     <l>Pe lângă-a ei pieire pe-a neamului român;</l>
                     <l>Când el rămase-n urmă, zăcând în jos pe vale</l>
                     <l>Cu falșa-i bucurie mai tristă ca o jale,</l>
                     <l>Și când, încet, urcarăm costișul înverzit —</l>
                     <l>Lăsând pe mâna dreaptă clădirea afumată</l>
                     <l>Din care-n lumea largă pornisem altădată</l>
                     <l>Atât de tânăr încă și-atât de fericit, —</l>
                     <l>Pe marginea șoselei doi oameni s-arătară,</l>
                     <l>Era un copilandru, era un biet moșneag</l>
                     <l>Copilul plin de viață — bătrânul în toiag,</l>
                     <l>Și dricul ajungându-i căciulile-și luară.</l>
                     <l>Țăranii nu știu carte, dar dânșii-n drumul meu</l>
                     <l>Din inimă șoptiră: „Să-l ierte Dumnezeu!" </l>
                  </lg>
                  <lg>
                     <l>Era-n apusul zilei și „Stâlpii” se citise...</l>
                     <l>Deschisă ședea groapa, coșciugul sta deschis,</l>
                     <l>Și soarele o rază de-adio îmi trimise,</l>
                     <l>Spărgând o clipă norii din naltul său abis;</l>
                     <l>O rază înmuiată în cerurile-albastre,</l>
                     <l>Ce-n cale adunase tot focul de prin astre,</l>
                     <l>Și care-n cimitirul, cuprins încet de seară,</l>
                     <l>Căzuse luminoasă pe chipul meu de ceară.</l>
                     <l>Dar plânsetul răsună: — Momentul e solemn;</l>
                     <l>Pe brațe se ridică coșciugul meu de lemn,</l>
                     <l>Și-n raza ce apune, și-n vântul ce șoptește,</l>
                     <l>Și-n jalea ce pe fețe adânc se-ntipărește, </l>
                  </lg>
                  <lg>
                     <l>La marginile groapei mă poartă — mă depun...</l>
                     <l>Pe țărmii veciniciei cu brațe-ncrucișate</l>
                     <l>Aștept ca să m-arunce prăpastiei căscate</l>
                     <l>Din care, cine știe? voi naște mult mai bun.</l>
                     <l>Un popă, ce uitase pe piept a-mi pune cruce,</l>
                     <l>Se uită împrejuru-i, o cere, și s-aduce...</l>
                     <l>Aș vrea să-i pot a-i spune că nu voiesc s-o port,</l>
                     <l>Că-n viață am purtat-o pe umerii-mi legată,</l>
                     <l>Ducându-mi tinerețea sub dânsa-ncovoiată —</l>
                     <l>Dar crucea te urmează oriunde — viu sau mort.</l>
                     <l>Alături cu coșciugul zăcea un sac de oase...</l>
                     <l>Era un Babel groaznic de craniuri hidoase</l>
                     <l>Pe care stau șuvițe de păr înțărânat;</l>
                     <l>Iar unul dintre ele, zdrobit de-al vremii dinte,</l>
                     <l>În lume îmi zâmbise cu fața-i de părinte,</l>
                     <l>Lăsând deschisă ușa l-al inimii palat.</l>
                     <l>Deșertăciune-a lumii!... — O mumă ce-l născuse,</l>
                     <l>O soră ce pe brațe-i în cântece crescuse,</l>
                     <l>Cu cerul și cu raiul în ochii ei de-azur, —</l>
                     <l>Alăturați prin moarte, — femur lângă femur,</l>
                     <l>Și țeastă lângă țeastă, — un sac îi încăpuse.</l>
                     <l>Înapoi Manfred și Faust, adânci cugetători,</l>
                     <l>Fantasme ce-n veghere ședeați până la zori,</l>
                     <l>Problema urmărită lăsarăți tot problemă,</l>
                     <l>Și voi v-ați pus pe frunte o falsă diademă.</l>
                     <l>Ați invocat pe oameni, ați invocat pe zei,</l>
                     <l>Urcatu-v-ați prin lumea de umbre și de vise,</l>
                     <l>Servitu-v-ați de cuget ca punte peste-abise,</l>
                     <l>Dar groapa vă sfidează, rânjind din fundul ei.</l>
                     <l>Priviți-o, și răspundeți, de-aveți ce ne răspunde...</l>
                     <l>Pătrundeți nepătrunsul și spuneți-ne, unde </l>
                  </lg>
                  <lg>
                     <l>Ne ducem când mormântul asupra-ne s-a-nchis?</l>
                     <l>Un vis e oare moartea? sau viața e un vis?</l>
                     <l>Tăceți?... Voi nu răspundeți?... Rămași fără cuvânt,</l>
                     <l>Pe buze v-au scris viermii răspunsul în mormânt. </l>
                  </lg>
                  <lg>
                     <l>De tot se înnoptase și lumea cu grăbire</l>
                     <l>Pe-acasă se-ntorsese — pătrunsă de uimire...</l>
                     <l>Uimire trecătoare că iată-mă-ngropat</l>
                     <l>Și omul care cade e repede uitat...</l>
                     <l>Furtuna când pe aripi de vânturi se aduce</l>
                     <l>Ce-i pasă unei frunze de frunza ce se duce?</l>
                     <l>E oare mai puțină verdeață în păduri</l>
                     <l>Sau umbră mai puțină sub bolți de frunzături?...</l>
                     <l>O floare dacă naște și-ndată dacă moare,</l>
                     <l>Se face în grădină un gol pentru o floare?</l>
                     <l>O stea dacă lucește stingându-se pe loc,</l>
                     <l>Sunt stele mai puține în cerul plin de foc?</l>
                     <l>Natura-și urmărește sorțirea nencetată,</l>
                     <l>Și steaua ce se stinge și frunza cea uscată,</l>
                     <l>Verdeață, flori, insecte, și tot ce este viu</l>
                     <l>Se duc fără să lase o lipsă cât de mică...</l>
                     <l>Un om dacă dispare, un altul se ridică,</l>
                     <l>Și-n cartea vieții nume se șterg sau se înscriu. </l>
                  </lg>
                  <lg>
                     <l>Orașul sta pe vale culcat cu nepăsare...</l>
                     <l>Pe uliți s-aprinsese lumini de felinare...</l>
                     <l>Trufia în trăsură, Mizeria pe jos,</l>
                     <l>Lărgea prin tot orașul un haos zgomotos...</l>
                     <l>Șampanie la Capșa beau mulți făcând paradă</l>
                     <l>De golul cel din creieri, de plinul cel din ladă...</l>
                     <l>Dar ușile la teatru deschise se aflau, </l>
                  </lg>
                  <lg>
                     <l>Pe scenă <hi rend="italic">Mușchetarii</hi> cu zgomot se jucau...</l>
                     <l>Ce vreți?... Pe-atuncea vremea era înapoiată,</l>
                     <l>Cohorte fără număr n-aveam stejari și brazi...</l>
                     <l>De scrieri, sărăcia era neasemănată...</l>
                     <l>Aveam un Odobescu — n-aveam pe cei de azi...</l>
                     <l>Directorul, în lipsă de iepuri, ca să-mpuște, —</l>
                     <l>Din loje, cu mândrie, făcea vânat de muște;</l>
                     <l>Sion, Ventura, ș-alții, alături dormitau;</l>
                     <l>Urechiă-și da silințe tihnit la loc să șeadă...</l>
                     <l>Vedea cu ochelarii, și tot nu vrea să creadă...</l>
                     <l>Coriștii, și artiștii, ca fiarele urlau...</l>
                     <l>Era un demn spectacol de teatru, pentru care</l>
                     <l>Luptaseră atâția jertfindu-și a lor stare,</l>
                     <l>Voind să se înalțe un templu literar</l>
                     <l>Cu piesele române cusute la dosar.</l>
                     <l>Era un demn spectacol de-a țării propășire</l>
                     <l>Să vezi că galeria aplaudă-n uimire</l>
                     <l>La-ntâia detunare de pușcă sau pistol,</l>
                     <l>La-ntâiul semn de patos, la-ntâia sforăire,</l>
                     <l>Înscrise sau nenscrise în fiecare rol.</l>
                     <l>Cortina cade. — Piesa e foarte-aplaudată...</l>
                     <l>Dar lojile sunt goale sau date fără plată...</l>
                     <l>Director peste teatru fiind un vânător,</l>
                     <l>Mă rog, de ce n-am pune și piese de obor?</l>
                     <l>Părerea mea desigur că este-mpărtășită,</l>
                     <l>Scânteia de talente fiind înăbușită,</l>
                     <l>Și publicul urmându-și să fie, tot ce-a fost</l>
                     <l>Făptură nențeleasă — nici om de duh, nici prost.</l>
                     <l>Privind cu nepăsare la tot ce se petrece,</l>
                     <l>Mai rece e ca mine în groapa mea cea rece,</l>
                     <l>Și-ndată ce s-arată prin el câte-un smintit </l>
                  </lg>
                  <lg>
                     <l>Ce-ar vrea ca să ridice o voce revoltată,</l>
                     <l>Povara calomniei, s-o poarte, ca răsplată,</l>
                     <l>I-o pune în spinare, și totul s-a sfârșit.</l>
                     <l>Mergi, tristă Românie, pe calea începută,</l>
                     <l>Și voi, iubiți prieteni, petreceți sau cântați,</l>
                     <l>Lăsați-mi însă mie odihna cea tăcută,</l>
                     <l>Lăsați-mi visul morții și nu mă deșteptați.</l>
                     <l>Ce-mi pasă dacă lumea a fost și e tot lume?...</l>
                     <l>Ce-mi pasă de rămâne cum e, și cum a fost?...</l>
                     <l>Ce-mi pasă de se-ntreabă sau nu de al meu nume?...</l>
                     <l>Prin moarte câștigat-am obștescul adăpost.</l>
                     <l>Și iată... — O suflare ce ramurile-atinge</l>
                     <l>Se pare că închide la zgomot orice porți,</l>
                     <l>Și luna se ascunde, și candela se stinge</l>
                     <l>Pe pietrele-nvechite, pe crucile de morți.</l>
                     <l>Tăcere!... Este ceasul de negură și taină...</l>
                     <l>Se-mbracă cimitirul în noapte ca-ntr-o haină...</l>
                     <l>O rază nu se vede în cer nici pe pământ...</l>
                     <l>Aștept cu nerăbdare ca morții să se scoale,</l>
                     <l>Lăsând să le rămână coșciugurile goale,</l>
                     <l>Dar mut îmi e mormântul, și mut orice mormânt.</l>
                     <l>Și ce?... Nimica încă?... Nimica decât noapte?</l>
                     <l>Nici ciocnete de oase, nici rânjete, nici șoapte?</l>
                     <l>Dar oare ce fac morții? — Să vină! — Voi să știu. </l>
                  </lg>
                  <lg>
                     <l>Gândind aceste vorbe, vederile-mi senine</l>
                     <l>Zăreau din fundul gropii, târându-se spre mine,</l>
                     <l>Un șir de viermi oribili cu corpul cenușiu;</l>
                     <l>Cu toții, pe coșciugu-mi, se urcă sau s-agață...</l>
                     <l>S-apropie minutul cu dânșii să dau față...</l>
                     <l>Puterea îmi lipsește să-i calc și să-i zdrobesc, </l>
                  </lg>
                  <lg>
                     <l>Și ei, rozând capacul coșciugului, vorbesc</l>
                     <l>„A! iată, zice unul, e omul ș-a lui fală...,</l>
                     <l>Priviți-i slăbiciunea sub piatra mormântală,</l>
                     <l>Și el a fost în lume întâiul dobitoc!</l>
                     <l>Mânca pe celelalte ca lupul într-o turmă...</l>
                     <l>Mâncat va fi acuma de cele de pe urmă;</l>
                     <l>Loc viermilor să intre!" </l>
                     <l>    Și viermii-avură loc... </l>
                  </lg>
                  <lg>
                     <l>Intrară câte unul prin scândurile roase...</l>
                     <l>Pe talpa cizmei mele urcau, urcau mereu,</l>
                     <l>Sudoarea într-o clipă m-ajunse pân' la oase,</l>
                     <l>Voii să strig... — Dar somnul cel vecinic este greu.</l>
                     <l>Mârșav, deodată, unul, pe buze mi se prinse,</l>
                     <l>Înfig doi alții-n pulpe mandibulele lor,</l>
                     <l>Pleoapele la urmă de-un roi îmi sunt atinse...</l>
                     <l>În ochi îmi intră zece... — Era îngrozitor.</l>
                     <l>Simții atunci în mine o repede schimbare...</l>
                     <l>Părea că mă duc îngeri pe-o dulce legănare...</l>
                     <l>Lăsându-mi învelișul la viermii din mormânt,</l>
                     <l>Pluteam prin al meu suflet, mai sus de-acest pământ.</l>
                     <l>Eram împins de-o forță și tainică și mare,</l>
                     <l>Și aripe de vultur răpindu-mă în zbor,</l>
                     <l>Purtat pe-o rază-albastră, ca raza de ușor,</l>
                     <l>În casa părintească, muiat în foc de stele,</l>
                     <l>Intrai pe o fereastră, prin aer tremurai,</l>
                     <l>Trecui ca o suflare prin părul maicii mele,</l>
                     <l>Lucii în două lacrimi, și calea mi-o urmai.</l>
                     <l>Era un zbor fantastic, un zbor fără de nume,</l>
                     <l>Ca zborul lui Mazeppa pe calul său legat,</l>
                     <l>Și treieram pe vânturi, și colindam prin lume,</l>
                     <l>Purtat pe unde corpul odată mi-a călcat. </l>
                  </lg>
                  <lg>
                     <l>Câmpiile întinse păreau niște năluce,</l>
                     <l>Și Dunărea un șarpe dormind peste câmpii,</l>
                     <l>Tot omul o furnică ce naște și se duce,</l>
                     <l>Iar munții cei gigantici abia niște copii;</l>
                     <l>O pată cenușie în josul meu s-arată,</l>
                     <l>E marea care vecinic cu pânze e-ncărcată</l>
                     <l>Și dincolo pe țărmul ce-a fost de zei iubit</l>
                     <l>Pe care-l încunună naramzul înflorit... </l>
                  </lg>
                  <lg>
                     <l>Italie iubită, — primește-o salutare</l>
                     <l>Cu tainica scânteie a sufletului meu...</l>
                     <l>În ceață piere apa și sânul tău mi-apare</l>
                     <l>Florența, Roma, Neapol culcat pe lângă mare,</l>
                     <l>Molatic lazarone dormind — visând mereu.</l>
                     <l>Vezuviul în aer împinge zi și noapte</l>
                     <l>Coloana sa de flăcări, coloana sa de fum...</l>
                     <l>Sorento scaldă-n valuri naramzii plini de șoapte,</l>
                     <l>Pompeii lăcrămează la colțul unui drum.</l>
                     <l>Și-n vecinică lumină mă duc fără-ncetare,</l>
                     <l>Trec mările albastre și nu mai am hotare...</l>
                     <l>Munți, dealuri, văi și câmpuri străbat neobosit</l>
                     <l>Purtat de-aceeași rază, ușor și fericit.</l>
                     <l>Orașele sub ochii-mi le văd zăcând de-a rândul,</l>
                     <l>Și unul după altul, mai repede ca gândul,</l>
                     <l>Ce zboară ca un fulger pe-o harpă de poet,</l>
                     <l>Se șterg, fără să-mi lase vreo urmă de regret.</l>
                     <l>Văzând aceiași oameni, văzând aceeași lume,</l>
                     <l>Urcau până la mine aproape-aceleași nume,</l>
                     <l>Și când, la urma urmei, acasă m-am întors,</l>
                     <l>Asupră-mi începuse uitarea ca să treacă, —</l>
                     <l>Se uită totdeauna acela care pleacă, </l>
                  </lg>
                  <lg>
                     <l>Și firul amintirii se rupe, de s-a tors.</l>
                     <l>În inimă nu este nici rană, nici durere,</l>
                     <l>Ca zilnic să păstreze întâia ei putere,</l>
                     <l>Și nimeni nu rămâne a fi nemângâiat.</l>
                     <l>Tot omul află-n viață, în vreme, sau în sine</l>
                     <l>Puterea ce e-n stare durerea să-i aline...</l>
                     <l>E lege naturală când mori să fii uitat.</l>
                     <l>În groapă, corpul șubred abia îmi putrezise</l>
                     <l>Și chipul meu cu totul în inimi s-ofilise,</l>
                     <l>Iar mumă-mea — chiar dânsa! — mai rareori plângea...</l>
                     <l>Uitare, cât mai iute, mângâi-o și pe ea!</l>
                     <l>Din viața pieritoare, trecând în altă lume,</l>
                     <l>În viața fără moarte mă duc să strălucesc,</l>
                     <l>Și făr-a mă-nțelege, și fără s-am vreun nume,</l>
                     <l>Mă simt cu totul altul și-ncep ca să trăiesc.</l>
                     <l>Dar cum deschis sta cerul, atuncea, deodată,</l>
                     <l>Din visul meu de-o noapte un zgomot m-a trezit...</l>
                     <l>Eram tot om, tot formă, tot lucru pipăit...</l>
                     <l>Privii către fereastră... — Era o zi-nnorată... </l>
                     <l>Născândele ei raze pieziș se strecurau...</l>
                     <l>Părea că e-n zăbranic natura îmbrăcată,</l>
                     <l>Și frunzele la vânturi, gemând, se scuturau.</l>
                  </lg>
               </div>
               <div type="div3">
                  <head>Sub stele</head>
                  <epigraph>D-lui Emil Costinescu</epigraph>
                  <lg>
                     <l>    În noaptea naltă </l>
                     <l>Ce s-a lăsat peste natură</l>
                     <l>Se-ntrezăresc prin frunzătură</l>
                     <l>Stelare-adâncuri ce tresaltă. </l>
                  </lg>
                  <lg>
                     <l>    Întregi sisteme </l>
                     <l>De nebuloase siderale</l>
                     <l>Răsar din lumile spectrale</l>
                     <l>Ca ofilite crizanteme. </l>
                  </lg>
                  <lg>
                     <l>    În sus spre ele </l>
                     <l>A gândului mitraliare</l>
                     <l>C-o uriașă cutezare</l>
                     <l>Străbate țintă printre stele, </l>
                  </lg>
                  <lg>
                     <l>    Dar noaptea naltă, </l>
                     <l>Ce stăpânește neclintită,</l>
                     <l>Se duce vecinic negrăbită</l>
                     <l>De la o lume la cealaltă.</l>
                  </lg>
               </div>
               <div type="div3">
                  <head>Acşam dovalar<note xml:id="ftn2" place="foot" n="2">Rugăciunea de seară</note>
                  </head>
                  <epigraph>
                     <hi rend="italic">Lui L. Joseph Janvier</hi>
                     <lb/>
                     <hi rend="italic">Ministru plenipotențiar al republicei de Haiti la Londra, amintire amicală</hi>
                  </epigraph>
                  <lg>
                     <l>În Kars, sub cer cu fund de aur,</l>
                     <l>Pe când e soarele-n apus,</l>
                     <l>Încolăcit ca un balaur</l>
                     <l>Pe după deal aproape dus;</l>
                     <l>S-arată-n galbenul ce scade,</l>
                     <l>Topindu-și fața în azur,</l>
                     <l>O minaretă cu arcade</l>
                     <l>Ce predomnește împrejur.</l>
                     <l>O vezi cu alba-i siluetă,</l>
                     <l>Ca o fantasmă sub iașmac,</l>
                     <l>Ce-ascunde forma ei cochetă</l>
                     <l>Și niște ochi ce nu mai tac.</l>
                     <l>În micul ei pridvor de scânduri </l>
                     <l>Apar doi hogi în relief,</l>
                     <l>Din care unul stă pe gânduri,</l>
                     <l>Privind în zarea de sidef.</l>
                     <l>Celalt purtând pe cap turbanul</l>
                     <l>Țesut din verde ibrișim,</l>
                     <l>Psalmodiază <hi rend="italic">Alcoranul</hi>
                     </l>
                     <l>„Alah abkar! Alah kerim!”</l>
                  </lg>
               </div>
               <div type="div3">
                  <head>În răstriște </head>
                  <epigraph>S. S. Episcopului Dunării de jos Parthenie Clinceanu</epigraph>
                  <lg>
                     <l>Firește, sunt un biet nebun... —</l>
                     <l>Când lumea e ce este</l>
                     <l>Trăiesc ca în poveste</l>
                     <l>Și la nimica nu sunt bun... —</l>
                     <l>Firește, sunt un biet nebun. </l>
                  </lg>
                  <lg>
                     <l>Zadarnic am copii și casă...</l>
                     <l>Mă simt tot omul de-altădată,</l>
                     <l>Iubesc pe loc, urăsc îndată...</l>
                     <l>Fatalitatea mă apasă...</l>
                     <l>Zadarnic am copii și casă. </l>
                  </lg>
                  <lg>
                     <l>Dar orice sunt, așa cum sunt,</l>
                     <l>Tot am o mângâiere</l>
                     <l>E tainica plăcere</l>
                     <l>De-a ști că merg către mormânt,</l>
                     <l>Și sunt acela care sunt. </l>
                  </lg>
                  <trailer>1893</trailer>
               </div>
               <div type="div3">
                  <head>Plecare</head>
                  <epigraph>Lui Ion Pavelescu<lb/>Inginer Șef C.F.R</epigraph>
                  <lg>
                     <l>Întindeți pânzele, băieți,...</l>
                     <l>Un vânt subțire se ridică,</l>
                     <l>Albastra mare se despică,</l>
                     <l>Pe cer alunecă nori creți...</l>
                     <l>Întindeți pânzele, băieți,</l>
                     <l>Un vânt subțire se ridică. </l>
                  </lg>
                  <lg>
                     <l>Urcați în vârfuri de catarg</l>
                     <l>Și puneți steagul de plecare</l>
                     <l>Durerea mea dacă e mare,</l>
                     <l>Pământu-acesta este larg...</l>
                     <l>Urcați în vârfuri de catarg</l>
                     <l>Și puneți steagul de plecare. </l>
                  </lg>
                  <lg>
                     <l>De unde sunt și cine sunt</l>
                     <l>Voiesc să uit pe vecinicie...</l>
                     <l>Ah! de-ar sufla o vijelie</l>
                     <l>În valuri s-aflu un mormânt...</l>
                     <l>De unde sunt și cine sunt</l>
                     <l>Voiesc să uit pe vecinicie. </l>
                  </lg>
                  <trailer>1892</trailer>
               </div>
               <div type="div3">
                  <head>La bestii </head>
                  <lg>
                     <l>Aveam o pasăre sărmană</l>
                     <l>Și-ndată ce-i duceam de hrană </l>
                     <l>    Să cânte începea: </l>
                     <l>    Părea </l>
                     <l>    Că pasărea-mi vorbea, </l>
                     <l>    Părea </l>
                     <l>    Atunci că-mi mulțumea. </l>
                  </lg>
                  <lg>
                     <l>Aveam în curte un biet câine,</l>
                     <l>Îl îngrijisem și-i dam pâine, </l>
                     <l>    Și el, cum mă vedea, </l>
                     <l>    Părea </l>
                     <l>    Cu ochii că-mi vorbea, </l>
                     <l>    Părea </l>
                     <l>    Duios că-mi mulțumea. </l>
                  </lg>
                  <lg>
                     <l>Aveam în casă o pisică,</l>
                     <l>Era sălbatică de mică, </l>
                     <l>    Dar uneori, și ea, </l>
                     <l>    Părea </l>
                     <l>    Cu ochii că-mi vorbea, </l>
                     <l>    Părea </l>
                     <l>    Că nu mai este rea. </l>
                  </lg>
                  <lg>
                     <l>Iubite bestii ce-am avut,</l>
                     <l>Vă prețuiesc când v-am pierdut,</l>
                     <l>Și-nduioșarea mă uimește</l>
                     <l>Căci în natură — nencetat —</l>
                     <l>Din tot ce moare și trăiește</l>
                     <l>E numai omul un ingrat.</l>
                  </lg>
               </div>
               <div type="div3">
                  <head>Naiada</head>
                  <epigraph>Lui Mity Golfineanu<lb/>Nuvelist francez și redactor la mai multe ziare din Paris</epigraph>
                  <lg>
                     <l>Printre verdeața smălțuită</l>
                     <l>De flori cu vesele culori</l>
                     <l>Se scurge apa încrețită </l>
                     <l>    De-ai zorilor fiori. </l>
                  </lg>
                  <lg>
                     <l>Iar lângă țărmul cu răchite</l>
                     <l>Răsare goală până-n brâu,</l>
                     <l>Cu sânuri albe și-mpietrite, </l>
                     <l>    Naiada limpedelui râu. </l>
                  </lg>
                  <lg>
                     <l>Și pe când vântul o sărută</l>
                     <l>Cu șiretlic de vagabond,</l>
                     <l>Ea zâmbitoare și tăcută </l>
                     <l>    Își stoarce părul blond.</l>
                  </lg>
               </div>
               <div type="div3" rend="P31">
                  <head>Apolog</head>
                  <lg>
                     <l>Semănătorul printre brazde lăsa sămânța lui să cadă</l>
                     <l>Ș-o parte i-o lua furtuna și paserilor o da-n pradă,</l>
                     <l>O parte s-așternea pe stâncă și să rodească nu putea.</l>
                     <l>Și altă parte pe sub iarba ce repede o-năbușea,</l>
                     <l>Dar partea ce s-oprea-ntre brazde, c-o însutită rodnicie</l>
                     <l>Îl răsplătea puțin la urmă... </l>
                     <l>     — A semăna e datorie.</l>
                  </lg>
               </div>
               <div type="div3">
                  <head>Noaptea de mai</head>
                  <epigraph>Domnișoarei Zoe Vladoyanu</epigraph>
                  <lg>
                     <l>Astfel: fiindcă apogeul la care sufletul atinge</l>
                     <l>Când poartă cântece-ntre aripi dă naștere la răzvrătiri,</l>
                     <l>Se poate crede că vreodată ce e foc sacru se va stinge</l>
                     <l>Și muzele că vor rămâne amăgitoare năluciri?</l>
                     <l>Vestalelor, când în picioare altarul vostru s-află încă,</l>
                     <l>Și primăvara când se-ntoarce și astăzi ca și alte dăți,</l>
                     <l>Și preschimbat când nu se află pământul falnic într-o stâncă,</l>
                     <l>De ce v-ați reurca în sfera abstractelor seninătăți?</l>
                     <l>Închisă dacă vă e lumea, recoborâți-vă-ntre roze.</l>
                     <l>Parfumele din mai înalță reînnoite-apoteoze,</l>
                     <l>Și-n noaptea blondă ce se culcă pe câmpenești virginități</l>
                     <l>Este fioru-mpreunării dintre natura renăscută</l>
                     <l>Ș-atotputerea Veciniciei de om abia întrevăzută.</l>
                     <l>Veniți: privighetoarea cântă, și liliacul e-nflorit;</l>
                     <l>Cântați: nimic din ce e nobil, suav și dulce n-a murit.</l>
                     <l>Simțirea, ca și bunătatea, deopotrivă pot să piară</l>
                     <l>Din inima îmbătrânită, din omul reajuns o fiară,</l>
                     <l>Dar dintre flori și dintre stele nimica nu va fi clintit,</l>
                     <l>Veniți: privighetoarea cântă și liliacul e-nflorit. </l>
                  </lg>
                  <lg>
                     <l>Se poate crede că vreodată ce e foc sacru se va stinge, —</l>
                     <l>Când frunza ca și mai nainte șoptește frunzei ce atinge?</l>
                     <l>Când stea cu stea vorbește-n culmea diamantatului abis,</l>
                     <l>Izvorul când s-argintuiește de alba lună care-l ninge,</l>
                     <l>Când zboară freamăte de aripi în fundul cerului deschis?...</l>
                     <l>Vestalelor, dacă-ntre oameni sunt numai jalnice nevroze,</l>
                     <l>E cerul încă plin de stele, și câmpul încă plin de roze,</l>
                     <l>Și până astăzi din natură nimica n-a îmbătrânit...</l>
                     <l>Iubirea, și prietenia, dacă-au ajuns zădărnicie, </l>
                     <l>Și dacă ura și trădarea vor predomni în vecinicie...</l>
                     <l>Veniți: privighetoarea cântă, și liliacul e-nflorit. </l>
                  </lg>
                  <lg>
                     <l>Vestalelor, dacă-ntre oameni sunt numai jalnice nevroze,</l>
                     <l>Pământ și spațiu își urmează sublimele metamorfoze,</l>
                     <l>Răsare câte-o nouă floare, apare câte-un astru nou,</l>
                     <l>Se face mai albastru-adâncul, și codrul mai adânc se face,</l>
                     <l>Mai dulce sunetul de fluier, mai leneșă a nopții pace,</l>
                     <l>Mai răcoroasă adierea, mai viu al stâncilor ecou;</l>
                     <l>Mucigăitul smârc al văii cu poezie se vestmântă,</l>
                     <l>Pe prefiratele lui ape plutește albul nenufar...</l>
                     <l>O mică stea e licuriciul, și steaua este un mic far,</l>
                     <l>În aer e parfum de roze. — Veniți: privighetoarea cântă. </l>
                  </lg>
                  <lg>
                     <l>Posomorârea fără margini a nopților de altădată,</l>
                     <l>Când sufletul pentru sarcasme sau deznădejde sta deschis,</l>
                     <l>Cu focul stins, cu soba rece, rămase-n urmă ca un vis.</l>
                     <l>E mai și încă mă simt tânăr sub înălțimea înstelată.</l>
                     <l>Trecu talazul dușmăniei cu groaza lui de nedescris,</l>
                     <l>La fund se duse iar gunoiul ce înălțase o secundă</l>
                     <l>Și stânca tot rămase stâncă, și unda tot rămase undă...</l>
                     <l>Se lumină întinsa noapte cu poleieli mângâietoare,</l>
                     <l>Și astăzi e parfum de roze și cântec de privighetoare. </l>
                  </lg>
                  <lg>
                     <l>Vestalelor, numai o noapte de fericire vă mai cer.</l>
                     <l>Pe jgheabul verde al cișmelei un faun rustic c-o naiadă</l>
                     <l>S-au prins de vorbe și de glume sub licăririle din cer;</l>
                     <l>Columbe albe bat din aripi și visurile vin grămadă,</l>
                     <l>Iar picăturile urmează pe piatra lucie să cadă...</l>
                     <l>Băsmesc de vremile bătrâne, când zânele se coborau</l>
                     <l>Din limpezimile albastre, și-n apa clară se scăldau... </l>
                  </lg>
                  <lg>
                     <l>Reînviază ca prin farmec idilele patriarcale</l>
                     <l>Cu feți-frumoși culcați pe iarbă izbindu-se cu portocale;</l>
                     <l>Pe dealuri clasice s-arată fecioare în cămăși de in,</l>
                     <l>Ce-n mâini cu amforele goale își umplu ochii de senin,</l>
                     <l>Și printre-a serii lăcrămare de ametiste și opale,</l>
                     <l>Anacreon re-nalță vocea, dialoghează Theocrit...</l>
                     <l>Veniți: privighetoarea cântă în aerul îmbălsămit. </l>
                  </lg>
                  <lg>
                     <l>E mai și încă mă simt tânăr sub înălțimea înstelată...</l>
                     <l>Halucinat când este-auzul, vederea este fermecată;</l>
                     <l>Aud ce spune firul ierbii, și văd un cer de aripi plin,</l>
                     <l>M-așez privind în clarul lunii sub transparența atmosferei</l>
                     <l>Și-n aeru-mbătat de roze sfidez atingerea durerei</l>
                     <l>Cu cântece nălucitoare cum sunt candorile de crin.</l>
                     <l>O! feerie a naturii, desfășură-te în splendoare,</l>
                     <l>Regret suprem al fiecărui în tainicul minut când moare,</l>
                     <l>Fiindcă tu ești pentru suflet repaos dulce și suprem.</l>
                     <l>O! feerie a naturii, vindecătoare de nevroze,</l>
                     <l>Ce ne-mbunești fără știință și ne mângâi fără să vrem,</l>
                     <l>Regret suprem al fiecărui, desfășură-te în splendoare</l>
                     <l>În aer cu parfum de roze și cântec de privighetoare.</l>
                     <l>Veniți, privighetoarea cântă în aeru-mbătat de roze. </l>
                  </lg>
                  <lg>
                     <l>Voind să uit că sunt din lume, voiesc să cred că sunt din cer...</l>
                     <l>Vestalelor, numai o noapte de fericire vă mai cer,</l>
                     <l>Și-această noapte fericită la gâtul ei cu sălbi de astre</l>
                     <l>S-a coborât pe flori roz-albe și pe pădurile albastre,</l>
                     <l>A-ntins subțirile-i zăbranic și peste câmp și peste văi,</l>
                     <l>A-nsăilat nemărginirea cu raze de argint și aur</l>
                     <l>Și o cusu cu mii de fluturi și o brăzdă cu mii de căi;</l>
                     <l>A revărsat peste tot locul dumnezeiescul ei tezaur, </l>
                     <l>În atmosfera străvezie împăciuirea și-a întins,</l>
                     <l>Făcu să sune glas de bucium la focul stânelor aprins,</l>
                     <l>Făcu izvorul să-l îngâne, pădurea să se-nveselească,</l>
                     <l>Orice durere să-nceteze, și poezia să vorbească. </l>
                  </lg>
                  <lg>
                     <l>Pe om în leagănul ei magic îl adormi — și el uită —</l>
                     <l>Cu clarobscur mască urâtul și șterse formele prea bruște,</l>
                     <l>Făcu să tacă zbârnâirea adunăturilor de muște,</l>
                     <l>Și zise dealului să cânte, și dealul nu mai pregetă,</l>
                     <l>Și zise văilor să cânte, și văile se ridicară,</l>
                     <l>Cu voci de frunze și de ape, cu șoapte ce s-armonizară,</l>
                     <l>Și zise paserei să cânte, și la porunca uimitoare,</l>
                     <l>Se înălță parfum de roze și cântec de privighetoare...</l>
                     <l>Iar când și mie-mi zise: „Cântă!", c-un singur semn mă deșteptă, </l>
                     <l>Spre înălțimi neturburate mă reurcă pe-o scară sfântă...</l>
                     <l>În aeru-mbătat de roze, veniți: — privighetoarea cântă.</l>
                  </lg>
               </div>
               <div type="div3">
                  <head>Castele-n Spania</head>
                  <epigraph>Lui Cincinat Pavelescu</epigraph>
                  <lg>
                     <l>De-ar vrea norocul să-mi zâmbească</l>
                     <l>Și să câștig la loterie,</l>
                     <l>Aș duce-o viață-mpărătească,</l>
                     <l>Ascuns să nu mai mă găsească</l>
                     <l>În timpi de ani, ființă vie. </l>
                  </lg>
                  <lg>
                     <l>N-aș vrea să am măriri deșerte,</l>
                     <l>N-am nici-o sete de renume,</l>
                     <l>Aș înălța mereu concerte</l>
                     <l>La adăpost de griji și certe,</l>
                     <l>La adăpost de om și lume. </l>
                  </lg>
                  <lg>
                     <l>În colț tăcut de vreo Sahară,</l>
                     <l>Castel aș pune să-mi zidească,</l>
                     <l>Și scuturat de-orice povară,</l>
                     <l>Aș ridica spre ceruri scară,</l>
                     <l>De-ar vrea norocul să-mi zâmbească. </l>
                  </lg>
                  <lg>
                     <l>Ca-n basme masa mi s-ar pune</l>
                     <l>Și s-ar deșterne tot ca-n basme,</l>
                     <l>Bucatele cele mai bune</l>
                     <l>Ar apărea ca prin minune</l>
                     <l>Pe tăvi aduse de fantasme. </l>
                  </lg>
                  <lg>
                     <l>Prin vase de-aur și prin cupe</l>
                     <l>De cornalină și agată,</l>
                     <l>De silfi ușori, gentile trupe,</l>
                     <l>Ar tot turna zburând în grupe</l>
                     <l>O ambrozie delicată. </l>
                  </lg>
                  <lg>
                     <l>De pe-o terasă înflorită</l>
                     <l>Privirea mea s-ar pierde-n cale</l>
                     <l>Sub frunzătura-nchipuită</l>
                     <l>De soare vesel strălucită</l>
                     <l>Și scânteind de portocale. </l>
                  </lg>
                  <lg>
                     <l>Fântâni de ape săritoare,</l>
                     <l>Ar răcori-o-n orice clipă</l>
                     <l>Cu picături nălucitoare</l>
                     <l>Ce-n urmă-n limpede izvoare</l>
                     <l>S-ar scurge leneș sau în pripă. </l>
                  </lg>
                  <lg>
                     <l>Iar împrejur de-acea grădină</l>
                     <l>Nimic, nimic decât pustie... </l>
                     <l>Pustia de nisipuri plină</l>
                     <l>Precum e cerul de lumină, —</l>
                     <l>De-aș câștiga la loterie. </l>
                  </lg>
                  <lg>
                     <l>Dar viața în singurătate</l>
                     <l>Mi s-ar urî și ea la vreme</l>
                     <l>Și mi-aș clădi atunci palate</l>
                     <l>Pe lângă țărmuri populate</l>
                     <l>De-ale amorului poeme. </l>
                  </lg>
                  <lg>
                     <l>Pe lângă Neapol am de știre,</l>
                     <l>Că e un cuib între verdeață,</l>
                     <l>Eu l-am văzut în părăsire</l>
                     <l>Ș-am fost cuprins l-acea privire</l>
                     <l>De melancolica-i dulceață. </l>
                  </lg>
                  <lg>
                     <l>Acolo corpul mi l-aș duce,...</l>
                     <l>Ruina trage la ruină... —</l>
                     <l>Aș vrea ca moartea să m-apuce</l>
                     <l>Purtându-mi viața ca o cruce</l>
                     <l>Pe-un țărm frumos de mare lină. </l>
                  </lg>
                  <lg>
                     <l>Dar câștigând la loterie,</l>
                     <l>M-aș face ca și alții poate,</l>
                     <l>Și preschimbat prin avuție</l>
                     <l>N-aș mai căta o vizunie,</l>
                     <l>Ci aș voi să gust din toate. </l>
                  </lg>
                  <lg>
                     <l>Atuncea poate-n gând mi-ar trece</l>
                     <l>Să țin în lume tren și casă,</l>
                     <l>Să am bufoni cu tivge sece </l>
                     <l>În contul căror se petrece</l>
                     <l>Și paraziți să am la masă. </l>
                  </lg>
                  <lg>
                     <l>Să treier podul în trăsură,</l>
                     <l>Să-mi râd de suferințe grele,</l>
                     <l>Iubindu-mi singura făptură,</l>
                     <l>Pentru stomac și pentru gură</l>
                     <l>Să fie ținta vieții mele. </l>
                  </lg>
                  <lg>
                     <l>Oh! simt, oh! simt că avuția</l>
                     <l>Pe om îl face rău să fie,</l>
                     <l>De-mi cântă-n suflet poezia,</l>
                     <l>Să cânte-o face sărăcia... —</l>
                     <l>N-am câștigat la loterie.</l>
                  </lg>
               </div>
               <div type="div3">
                  <head>Orchestrare</head>
                  <lg>
                     <l>Superbe note din pian</l>
                     <l>Ca o fanfară se revarsă...</l>
                     <l>Ah! arsă, inima mi-e arsă</l>
                     <l>De soare etiopian. </l>
                  </lg>
                  <lg>
                     <l>De pe viori fiori încet</l>
                     <l>Prin aer torc mătase fină...</l>
                     <l>Ah! plină, inima mi-e plină</l>
                     <l>De-o suferință de poet. </l>
                  </lg>
                  <lg>
                     <l>Dar cobza sună înfocat;</l>
                     <l>Divini țigani cu ochii galbeni,</l>
                     <l>Cântați, căci încă mai am galbeni</l>
                     <l>Să uit ce încă n-am uitat.</l>
                  </lg>
               </div>
               <div type="div3">
                  <head>Noaptea de martie </head>
                  <epigraph>Mamei</epigraph>
                  <lg>
                     <l>Trebuia într-acea noapte ca să sufle vântul rece,</l>
                     <l>Ca să viscolească-afară, ca și azi, neapărat,</l>
                     <l>Iar copacii printre crivăț la pământ să se aplece</l>
                     <l>Când mă-mpinse-n astă lume pântecul ce m-a purtat.</l>
                     <l>Maica-mea, de-a lungu-ntinsă, de abia scăpă cu zile...</l>
                     <l>Moartea groaznică, ce-n umbră mulțumirea și-o rânjea,</l>
                     <l>Înghețată sărutare-și-aplecase peste ea</l>
                     <l>Și pe-obraz îi scuturase flori de vinete zambile.</l>
                     <l>Doctorul, care-o scăpase, în acea învălmășeală,</l>
                     <l>Vrând să șeadă pe un scaun, doborât de osteneală,</l>
                     <l>Ca pe-o minge de nimica mă turtea nemijlocit,</l>
                     <l>Dacă doica ce, prin leafă, se afla interesată,</l>
                     <l>Nu sărea ca o leoaică să-l oprească deodată </l>
                     <l>    Printr-un țipăt ascuțit. </l>
                  </lg>
                  <lg>
                     <l>Toți îmi fură împotrivă, numai doctorul, săracu'!</l>
                     <l>Se-ncercase, făr' să știe, să mă scape de nevoi, —</l>
                     <l>Doctore, primi-te-ar sfântul, și pe tine, doică, dracu',</l>
                     <l>Că mă nasc fără de voie nu puteați ghici și voi?</l>
                     <l>Voi puteați băga de seamă, când cuprinși de turburare,</l>
                     <l>Că de voie nu se iese încleștat de două fiare, —</l>
                     <l>Și-mi făcusem datoria de-a voi să nu mă nasc...</l>
                     <l>Poate că trăisem încă într-această lume mare</l>
                     <l>Ce mă face ca să sufăr, ca să râd sau ca să casc.</l>
                     <l>Poate-mi aduceam aminte chiar de viețile-mi trecute,</l>
                     <l>Care, bune ca și rele, nu-mi fuseseră plăcute.</l>
                     <l>Poate cunoșteam ce este a trăi și a muri,</l>
                     <l>Poate nu mai vream să intru și să ies pe-aceeași poartă,</l>
                     <l>Poate că fugeam de viață, poate că-mi fugeam de soartă, </l>
                     <l>Poate vream în neființă, o problemă-a urmări,</l>
                     <l>Poate n-adunasem încă de pe câmpul veciniciei</l>
                     <l>Toată iarba-nțelepciunii, toată floarea poeziei,</l>
                     <l>Poate nu-mi sosise timpul pe pământ să reapar,</l>
                     <l>Poate vream să nasc vreun rege, poate vreun bandit vulgar,</l>
                     <l>Poate vream târând în urmă o armată numeroasă</l>
                     <l>Ca să trag peste popoare brazda mea cea sângeroasă</l>
                     <l>Și să renvieze-n mine Alexandru sau Cezar.</l>
                     <l>Poate vream să fiu vreun Neron peste-o altă Romă nouă,</l>
                     <l>Ca s-apar posterității cum și el ne-apare nouă</l>
                     <l>Și să-i las ca o enigmă caracterul meu bizar.</l>
                     <l>Poate vream să fiu, din contra, un cioban-nnegrit de soare,</l>
                     <l>Cu cămașa desfăcută peste pieptu-i de atlet,</l>
                     <l>Și să stau, cântând din bucium, într-a codrului răcoare</l>
                     <l>Pe când apele la vale, vorba lor și-o spun încet.</l>
                     <l>Poate vream ca să fiu umbră, poate vream să fiu lumină,</l>
                     <l>Trăsnet care mistuiește, aer, apă, fum, scântei,</l>
                     <l>Sau o floare ce pe țărmuri de pâraie se înclină</l>
                     <l>Și dă vântului, ce-i este amorez, parfumul ei.</l>
                     <l>Poate vream să fiu de toate sau nimica să fiu poate,</l>
                     <l>Poate chiar că niciodată să fiu om nu m-am gândit,</l>
                     <l>Să m-adun de pe tot locul, să fiu <hi rend="italic">unul</hi> strâns din toate</l>
                     <l>Și să-mi las nemărginirea ca să intru-n mărginit.</l>
                     <l>Și ce luptă trebuiește din ce sunt să fiu iar visul,</l>
                     <l>Și ce crude suferințe până ce să trec abisul</l>
                     <l>Ce desparte vecinicia de un trai și lung și mic;</l>
                     <l>Până ce uitând de lupta ce-o dusei cu nenorocul,</l>
                     <l>Să-ncetez să mai fiu timpul și să nu mai fiu nici locul,</l>
                     <l>Și să pot să fiu din toate fără ca să fiu nimic.</l>
                     <l>Părul meu de așteptare o s-albească sau să cadă,</l>
                     <l>Ochii mei au să privească câte n-ar voi să vadă, </l>
                     <l>Pieptul meu are să geamă sub atingeri de dureri,</l>
                     <l>Corpul meu o să se plece cu încetul în ruine,</l>
                     <l>Mintea mea n-o să mai pună graniți între rău și bine,</l>
                     <l>Și veninu-amărăciunei îl voi bea chiar din plăceri.</l>
                     <l>Cel puțin de-am ști ursita ce îndeplinim în lume,</l>
                     <l>De-am ști golul care-l umplem c-o făptură și c-un nume,</l>
                     <l>Sau de-am ști de ce ne ducem, sau de-am ști de ce venim</l>
                     <l>Naștem oare pentru-a naște, și trăim ca să trăim?</l>
                     <l>Sau tot scopul nostru este să lăsăm mereu în urmă,</l>
                     <l>Prin copiii care-i naștem, alte umbre ca și noi</l>
                     <l>Ce-n pustiurile vieții, însemnează câte-o urmă</l>
                     <l>Ștearsă de furtuna vremii sau de alte urme noi? </l>
                  </lg>
                  <lg>
                     <l>Toți îmi fură împotrivă într-acea fatală noapte,</l>
                     <l>Și zdrobit de-mpotrivire m-am născut și am trăit;</l>
                     <l>Dar nici Muzele pe-atuncea, legănându-mă în șoapte,</l>
                     <l>Nu puteau ca să prevadă c-am să fiu un urgisit.</l>
                     <l>Muzicile răsunară la botezul meu cu fală,</l>
                     <l>Și părea că intru-n viață pe o poartă triumfală</l>
                     <l>Iar purtat între dantele, de-ofițeri muiați în fir,</l>
                     <l>Mă plimbam din brațe-n brațe, fraged ca un trandafir.</l>
                     <l>Pare că fusese-o lume destinată să m-aștepte,</l>
                     <l>Și că am de moștenire tronuri pe-ale căror trepte</l>
                     <l>Pun coroane seculare toți feciorii de-mpărați.</l>
                     <l>A! batjocură amară!... Eu eram din condamnați,</l>
                     <l>Făceam parte din ocnașii ce pe șubrede picioare</l>
                     <l>Își târăsc ale lor zile ca ghiulele-obositoare,</l>
                     <l>Și de-aveam să urc, cu timpul, pe vreo culme radioasă</l>
                     <l>Ca și eu să-mi aflu tronul, era tocmai pe Calvar,</l>
                     <l>Noapte, blestemată noapte, clipă rea și nemiloasă,</l>
                     <l>Înfiereze-te azi plânsul ca și râsul meu amar.</l>
                  </lg>
               </div>
               <div type="div3">
                  <head>Zori roze(Imitație)</head>
                  <epigraph>Lui Jules Émery</epigraph>
                  <lg>
                     <l>Pe sub migdali și pe sub roze</l>
                     <l>S-au dus în umbră zâmbitori;</l>
                     <l>Curgeau lumini din ceruri roze,</l>
                     <l>Vocalizau privighetori. </l>
                  </lg>
                  <lg>
                     <l>Curgeau lumini din ceruri roze,</l>
                     <l>Erau copii fermecători,</l>
                     <l>Și coronați de-apoteoze</l>
                     <l>Se socoteau nemuritori. </l>
                  </lg>
                  <lg>
                     <l>Și coronați de-apoteoze</l>
                     <l>Treceau-nainte șoptitori;</l>
                     <l>Pe sub migdali și pe sub roze</l>
                     <l>S-au dus în umbră zâmbitori. </l>
                  </lg>
                  <trailer>1892</trailer>
               </div>
               <div type="div3">
                  <head>Prietenie apusă</head>
                  <div type="div4">
                     <head>
                        <anchor xml:id="id_I3"/>I</head>
                     <lg>
                        <l>Moara ta zăcea-ntr-o vale liniștită — printre ulmi —</l>
                        <l>Pitorească o zărirăm printre plante urcătoare,</l>
                        <l>Și era prietenie între noi, și zi cu soare,</l>
                        <l>Zi de vară-apunătoare spre poeticele culmi. </l>
                     </lg>
                     <lg>
                        <l>Într-o vale liniștită moara ta dormea în pace</l>
                        <l>Și pârâul fără zgomot o scălda și se ducea,</l>
                        <l>Nici o șoaptă omenească adierea n-aducea,</l>
                        <l>Ci abia ieșea un freamăt de sub frunzele opace. </l>
                     </lg>
                     <lg>
                        <l>Moara ta zăcea-ntr-o vale liniștită — printre ulmi, —</l>
                        <l>Și era pârâul neted ca un luciu de oglindă;</l>
                        <l>Însă soarele de vară își sfârșise-a lui colindă...</l>
                        <l>Se-nnopta prietenia și poeticele culmi. </l>
                        <l>    Moara ta zăcea-ntr-o vale liniștită — printre ulmi. —</l>
                     </lg>
                  </div>
                  <div type="div4">
                     <head>
                        <anchor xml:id="id_II3"/>II</head>
                     <lg>
                        <l>Casa ta privea-ntr-o stradă luminoasă și voioasă...</l>
                        <l>Avea dafini la intrare și năuntrul ei cânta</l>
                        <l>Visul clar al poeziei, voce-n veci armonioasă,</l>
                        <l>Când e-n taină-nsuflețită de-o simțire ca a ta. </l>
                     </lg>
                     <lg>
                        <l>Luminoasă și voioasă ți-era casa părintească...</l>
                        <l>La intrare verzii dafini o-nfloreau fermecători,</l>
                        <l>Avea aer împrejuru-i, soare cald s-o poleiască</l>
                        <l>Casa ta ce-adăpostise anii tăi surâzători. </l>
                     </lg>
                     <lg>
                        <l>Casa ta privea-ntr-o stradă luminoasă și voioasă,</l>
                        <l>Și puteai să dormi năuntru de restriște neatins;</l>
                        <l>Însă, — soarta e pe bunuri pământești invidioasă...</l>
                        <l>Când un vis ne nălucește, strălucește, și s-a stins: </l>
                        <l>    Casa ta privea-ntr-o stradă luminoasă și voioasă.</l>
                     </lg>
                  </div>
                  <div type="div4">
                     <head>
                        <anchor xml:id="id_III3"/>III</head>
                     <lg>
                        <l>Inspirarea te-aripase să atingi înalte culmi,</l>
                        <l>M-ai chemat să-ți fiu prieten — frați de cruce ne legasem,</l>
                        <l>O simțire și un cuget să ne turbure jurasem;</l>
                        <l>Moara ta zăcea devale, liniștită — printre ulmi. — </l>
                     </lg>
                     <lg>
                        <l>Către culmile înalte inspirarea te-aripase</l>
                        <l>Pentru mine erai zeul unui vis olimpian, </l>
                        <l>Visătoarea armonie ce răsare pe pian</l>
                        <l>Și de care al meu suflet iubitor, s-amorezase. </l>
                     </lg>
                     <lg>
                        <l>Te-aripase inspirarea să atingi înalte culmi,</l>
                        <l>Și pornisem, mână-n mână printre-a vieții mișelie,</l>
                        <l>Învrăjbiți ne ducem astăzi în fatala vijelie...</l>
                        <l>Moara ta zăcea devale, liniștită — printre ulmi — </l>
                        <l>    Te-aripase inspirarea să atingi înalte culmi.</l>
                     </lg>
                  </div>
               </div>
               <div type="div3">
                  <head>Vaporul morții </head>
                  <lg>
                     <l>Între nori și între apă se ducea fără-ncetare</l>
                     <l>Rătăcit din orice cale sub trăsnitul lui catart;</l>
                     <l>Valuri-valuri dând năvală și smucindu-l tot mai tare</l>
                     <l>Îl făceau să șovăiască peste pântecul cel spart. </l>
                  </lg>
                  <lg>
                     <l>Vântu-n funii șuierându-și uriașa simfonie</l>
                     <l>Alerga săpând prăpastii în adâncul guraliv,</l>
                     <l>Răspândind în largul mării o-ndârjită ironie</l>
                     <l>Printre urlete grozave de dușman nemilostiv. </l>
                  </lg>
                  <lg>
                     <l>Noaptea neagră de pe valuri îl vedea ca o nălucă</l>
                     <l>Punct mai negru pe cerneala orizontului rotund,</l>
                     <l>Fără om ca să-i dea suflet, fără minte să-l conducă</l>
                     <l>Peste unda lătrătoare de la creștet pân-la fund. </l>
                  </lg>
                  <lg>
                     <l>Călătorii și matrozii putrezeau pe puntea rece,</l>
                     <l>Frunți albastre, buze vineți, pumni închiși și ochi sticliți,</l>
                     <l>Toți muriseră de-a rândul; cinci și șase, opt și zece,</l>
                     <l>Și zăceau, mormane-nalte, galben-verde muceziți. </l>
                  </lg>
                  <lg>
                     <l>Repezi fulgere prin noapte albăstreau de răutate,</l>
                     <l>Spintecând în larg văzduhul sub tăiușul lor de foc,</l>
                     <l>Și-n zigzaguri ce iau văzul prin colori amestecate</l>
                     <l>Se stingeau șuierătoare într-al valurilor joc. </l>
                  </lg>
                  <lg>
                     <l>Câte-un chip ieșea deodată pentr-o clipă în lumină</l>
                     <l>Când de om trăit pe mare sub un vânt argăsitor,</l>
                     <l>Când de tânăr cu păr galben și cu buze de vergină</l>
                     <l>Înghețate înainte de-a-și șopti poema lor. </l>
                  </lg>
                  <lg>
                     <l>Și prin iadul de-ntuneric se ducea vaporul morții,</l>
                     <l>Pe un pântec sau pe altul aplecând al lui schelet,</l>
                     <l>Dimineața-ncremenită sta în cer pe pragul porții</l>
                     <l>Și muia cu lacrimi negre nuanțatul ei buchet.</l>
                  </lg>
               </div>
               <div type="div3">
                  <head>Primăvara</head>
                  <lg>
                     <l>    Sub flori de măr </l>
                     <l>Ce mi se scutură în păr</l>
                     <l>Se umple sufletul de soare;</l>
                     <l>Pe orice frunți suferitoare,</l>
                     <l>Oh! ningeți, albe flori de măr. </l>
                  </lg>
                  <lg>
                     <l>    Sub liliac </l>
                     <l>Sunt paseri dulci ce nu mai tac,</l>
                     <l>Concert de voci mângâietoare</l>
                     <l>Sărmani cu inimi gemătoare,</l>
                     <l>Uitați, dormiți sub liliac. </l>
                  </lg>
                  <lg>
                     <l>    Pe sub cais </l>
                     <l>Din aripi bate albul vis</l>
                     <l>De-o inocență răpitoare: </l>
                     <l>Amanți cu inimi arzătoare,</l>
                     <l>E fericirea sub cais. </l>
                  </lg>
                  <lg>
                     <l>    Sub nucul lat </l>
                     <l>Te afli însă izolat</l>
                     <l>Și-n umbra lui îmbătătoare</l>
                     <l>Trecutul naște ca o floare</l>
                     <l>Ah! de-aș muri sub nucul lat.</l>
                  </lg>
               </div>
               <div type="div3">
                  <head>Bucolica undă </head>
                  <lg>
                     <l>Bucolica undă adoarme în tihna de salcii pletoase</l>
                     <l>Ici-colo trăsnite cu aur de-a soarelui apoteoză,</l>
                     <l>Când, fragezi păstori, în penumbră, albesc ca idile frumoase,</l>
                     <l>Și goi izbucnesc dintre salcii — eglogă lactee și roză. </l>
                  </lg>
                  <lg>
                     <l>Bucolica undă-i primește molatică și-nfiorată,</l>
                     <l>Sub blonzii cu plastice forme se simte schimbată-n femeie,</l>
                     <l>Prelinsă pe nudele corpuri ea tremură, și purpurată</l>
                     <l>O scutură cinic dar dulce mișcări onduloase de-almeie.</l>
                  </lg>
               </div>
               <div type="div3">
                  <head>Pe balta clară </head>
                  <lg>
                     <l>Pe balta clară barca molatică plutea...</l>
                     <l>Albeți neprihănite curgeau din cer; — voioase</l>
                     <l>Zâmbeau în fundul apei răsfrângeri argintoase;</l>
                     <l>Oh! alba dimineață, și visul ce șoptea,</l>
                     <l>Și norii albi — și crinii suavi — și balta clară,</l>
                     <l>Și sufletul — curatul argint de-odinioară — </l>
                     <l>    Oh! sufletul! — curatul argint de-odinioară.</l>
                  </lg>
               </div>
               <div type="div3">
                  <head>Noaptea de februarie</head>
                  <div type="div4">
                     <head>
                        <anchor xml:id="id_I4"/>I</head>
                     <lg>
                        <l>Mi s-a părut întotdeauna un ce scârbos și crud</l>
                        <l>Ca după-o noapte de orgie, pe buze încă de vin ud</l>
                        <l>Să te cobori în acea ocnă la care s-află condamnate</l>
                        <l>Nenorocitele ființe ce se numesc: prostituate.</l>
                        <l>Mi s-a părut întotdeauna că este-o crudă profanare</l>
                        <l>Să uiți că mumă ți-e femeia și că în pântec te-a purtat,</l>
                        <l>Nepăsător să pui pe buze o fioroasă sărutare </l>
                        <l>    Precum se pune un stigmat. </l>
                     </lg>
                     <lg>
                        <l>Și câtă osebire este între amor și infamie,</l>
                        <l>Între cădere și cădere, sau sărutări, și sărutări...</l>
                        <l>De-o parte, tainică plăcere ce se-nfășoară-n poezie,</l>
                        <l>De alta, bestialitatea unei reci înflăcărări.</l>
                        <l>O! și cât am plâns pe soarta bietelor nenorocite</l>
                        <l>Care nu pot ca să aibă nici voință de-un minut,</l>
                        <l>Cu blestemele pe buze de-alte buze-năbușite,</l>
                        <l>Cu palpite pentru-oricine — cunoscut — necunoscut;</l>
                        <l>Seara este-o îngrozire pentru unele din ele,</l>
                        <l>Nededate încă bine cu mârșavul povârniș;</l>
                        <l>Altele, mai decăzute, mai deprinse, sau mai rele,</l>
                        <l>Râd de cele care-au lacrimi sub al genelor umbriș...</l>
                        <l>Lacrimi?... Nu mai știu să plângă de o vreme-ndelungată...</l>
                        <l>Lacrimi?... Au vărsat destule ele, care nu mai plâng...</l>
                        <l>Lacrimile nu dau pâine, și nici jimbla cea uscată</l>
                        <l>Nu se cumpără cu ele, dacă pică sau se strâng. </l>
                     </lg>
                     <lg>
                        <l>A! Civilizare! Secol de progres și industrie,</l>
                        <l>Ai mașini de aburi duse, și cu trăsnetul te joci,</l>
                        <l>Secol plin de prevedere, secol de filantropie, </l>
                     </lg>
                     <lg>
                        <l>Tu ai întrecut desigur ale Romei vechi epoci,</l>
                        <l>Împărat atotputernic, pe uscat ca și pe valuri,</l>
                        <l>Îți îndeplinești menirea și nu am de zis nimic,</l>
                        <l>Dai femeilor calvaruri și poeților spitaluri,</l>
                        <l>Secol de filantropie, cine zice că ești mic?</l>
                     </lg>
                  </div>
                  <div type="div4">
                     <head>
                        <anchor xml:id="id_II4"/>II</head>
                     <lg>
                        <l>Viscolea cumplit afară și era o noapte sumbră,</l>
                        <l>Se ghiceau, plutind prin colțuri, bestiale năzuinți,</l>
                        <l>Ș-arătând ale lui clape, un clavir zâmbea din umbră</l>
                        <l>Ca o tânără femeie ce-și arată albii dinți.</l>
                        <l>Scaune și canapele având droturi sfărâmate</l>
                        <l>Prin zgâita lor damască de un verde spălăcit,</l>
                        <l>Dau afară-n șomâldoace, dintre pânteci scufundate,</l>
                        <l>Câlțul obosit de slujba unui loc neodihnit.</l>
                        <l>În pereți, vreo două cadre de femei în pielea goală,</l>
                        <l>Ca în piepturi să deștepte a dorințelor răscoală,</l>
                        <l>Iar pe scaune, trântite, câteva cadavre vii,</l>
                        <l>Mute între ele, însă, vorbărețe dacă vii...</l>
                        <l>Ele toate poartă-n față ca pecetie cumplită</l>
                        <l>Sufleteasca prăvălire pentru veci întipărită...</l>
                     </lg>
                     <lg>
                        <l>O femeie mai bătrână le dezmiardă părintește —</l>
                        <l>Lina este deocamdată mai frumoasă, — ș-o iubește</l>
                        <l>Deocamdată, dintre toate, într-un chip deosebit...</l>
                        <l>Însă nu disprețuiește nici pe Mimi — o nebună</l>
                        <l>Ce știind ca să-ndrăgească, de nimica nu e bună...</l>
                        <l>Nici pe Liza, nici pe Mița, nici pe Ana — unguroaică</l>
                        <l>Care poartă sânge roșu sub o piele de nemțoaică.</l>
                        <l>Toate fetele sunt bune, și a cărnii exploatare</l>
                        <l>Să-nzecească capitalul într-un singur an e-n stare.</l>
                     </lg>
                  </div>
                  <div type="div4">
                     <head>
                        <anchor xml:id="id_III4"/>III</head>
                     <lg>
                        <l>Zoe — fată mai brunetă — la fereastră alergase...</l>
                        <l>Ea, pesemne, c-auzise sunetul de clopoței,</l>
                        <l>Căci o sanie în curte pe zăpadă-alunecase,</l>
                        <l>Și intrară în odaie câțiva tineri derbedei</l>
                        <l>Erau patru — între care, un vlăjgan scăpat de școală,</l>
                        <l>Care încă nu-nsemnase pe a vieții sale coală</l>
                        <l>Cu condeiul voluptății vorba magică „<hi rend="italic">Amor</hi>".</l>
                        <l>Mai frumos ca sfântul Gheorghe, își da aere viteje...</l>
                        <l>Ele — repede ghicindu-l, se-ncercau să-l prindă-n mreje,</l>
                        <l>El, roșind ca o cireașă, se făcea-ntreprinzător,</l>
                        <l>Și cu vinul ce băuse, ca turtit să fie bine,</l>
                        <l>Și cu ochii mari și negri ce cătau în ochii lui,</l>
                        <l>Îi părea cum că odaia se-nvârtește, și, în fine,</l>
                        <l>Lesne poți să mergi la vale, dar cu greu la deal te sui.</l>
                        <l>Unul câte unul, dânșii, câte patru, dispărură</l>
                        <l>În odăile de-alături cufundate-n umbră sură,</l>
                        <l>Făr-a număra cadavrul ce-l avea fieștecare</l>
                        <l>Ca mecanic să palpite sub a buzei sărutare.</l>
                        <l>Câte patru, și sunt tineri! Câte patru, și din ei</l>
                        <l>Ce-și prostituie junețea la pierdutele femei,</l>
                        <l>Cangrenându-și corp și suflet cu o minte neînțeleaptă,</l>
                        <l>Se va naște viitorul, și posteritatea dreaptă.</l>
                     </lg>
                  </div>
                  <div type="div4">
                     <head>
                        <anchor xml:id="id_IV2"/>IV</head>
                     <lg>
                        <l>Dar din trei, uitate-n jețuri, cea mai tânără-adormise,</l>
                        <l>Însă somnu-nseninase chipul veșted și-ncruntat,</l>
                        <l>Scuturând pe alba frunte umbra jalnicelor vise,</l>
                        <l>Când copilul dinăuntru ieși palid, dar bărbat...</l>
                        <l>O mândrie triumfală corona frumoasa-i față,</l>
                        <l>Și din ochii lui în cearcăn care veseli dau ocol, </l>
                     </lg>
                     <lg>
                        <l>S-ar fi zis, de orișicine, preursirea că-l răsfață</l>
                        <l>Și că este dintre-aceia care-ajung la Capitol,</l>
                        <l>Că degrabă câștigat-a vreo victorie-nsemnată,</l>
                        <l>Că de groaza lui dușmanii au dosit-o ca mișei...</l>
                        <l>Nu! Victoria cea mare, bătălia câștigată</l>
                        <l>Nu este decât podoaba tinereții, dezbrăcată</l>
                        <l>Pe un corp ce i se dase pe-o monedă de cinci lei. </l>
                     </lg>
                     <lg>
                        <l>Mai veni puțin la urmă un bătrân uitat de vreme,</l>
                        <l>Rămășița lui de zile ca să-și dea mai iute-n jaf</l>
                        <l>Pătrundea, voios și sprinten, fără s-aibă a se teme,</l>
                        <l>Căci izbânda bărbăției și-o găsise într-un praf.</l>
                        <l>Mai veni și o ființă cu privirile în ceață,</l>
                        <l>Ce intra, precum se intră în oricare cafenea,</l>
                        <l>Ca să-ți iei cu nepăsare lingurița de dulceață</l>
                        <l>Și să pleci trântind în tavă gologanii pentru ea. </l>
                     </lg>
                     <lg>
                        <l>Mai veniră... — nesfârșită ar putea ca să ajungă</l>
                        <l>Lista celor care intră, lista celor care ies...</l>
                        <l>Primăvara, ziua crește, însă noaptea e tot lungă</l>
                        <l>Pentru carnea ce se vinde palpitând sub interes.</l>
                        <l>O! și cugetând că, poate, înjositele ființe,</l>
                        <l>Dacă n-ar fi fost în lipsa ticălosului metal,</l>
                        <l>Ar fi mame, coronate cu speranțe și credințe,</l>
                        <l>Iar nu frunze tăvălite într-al uliței canal.</l>
                        <l>O! și cugetând că, poate, dacă-ar fi avut în lume</l>
                        <l>Inimi pline de iubire să le țină loc de mume,</l>
                        <l>Sprijinul vreunui frate, care vine când îl chemi,</l>
                        <l>Sau mângâietoarea voce a prieteniei sfinte,</l>
                        <l>Cu povețile-nțelepte din risipa-i de cuvinte,</l>
                        <l>Spuneți-mi, e cu putință să te-oprești să nu blestemi?</l>
                     </lg>
                  </div>
                  <div type="div4">
                     <head>
                        <anchor xml:id="id_V2"/>V</head>
                     <lg>
                        <l>Lumânările scăzute șovăiau — și prin odaie</l>
                        <l>Focul ce murea în sobă c-o albastră vâlvătaie</l>
                        <l>Flutură, trecând pe chipul unei searbăde femei.</l>
                        <l>Singură mai rămăsese dintre celelalte toate...</l>
                        <l>Însă, din minut în altul, rândul o să-i vie poate —</l>
                        <l>Și va trebui, atuncea, ca să-și facă rândul ei.</l>
                        <l>Încă-n floarea vieții sale, ea ce este mai trecută,</l>
                        <l>Este însă osândită ca să fie mai pierdută,</l>
                        <l>Să se plece, mai supusă, la un semn — la un cuvânt...</l>
                        <l>O țineau de milă, poate, sub acel coperământ,</l>
                        <l>Și când aspra sărăcie zilnic se însărcinează,</l>
                        <l>Pe tăblițele pierzării să înscrie nume noi,</l>
                        <l>Mila, într-o dimineață, te căiește, și oftează,</l>
                        <l>Dar te ia frumos de mână, și te-aruncă în noroi.</l>
                        <l>Ea știa prea bine aceasta, și supusă la poruncă</l>
                        <l>Își urma osânda vieții într-a vițiului muncă,</l>
                        <l>Iar Frineie, despletită, își făcea un piedestal</l>
                        <l>Dintr-a corpului osândă, dintr-a vorbei degradare,</l>
                        <l>Și din tot ce îngrozește, și din tot ce e în stare</l>
                        <l>Ca să smulgă trandafirii dintr-un suflet virginal,</l>
                        <l>Sau să facă să tresară patimile-n amorțire</l>
                        <l>Dintr-un suflet peste care, ca un vânt de pustiire,</l>
                        <l>A trecut desfrâul rece cu instinctu-i bestial.</l>
                        <l>Însăși fetele pieirei o priveau cu îngrozire,</l>
                        <l>Sau cu scârbă, de la dânsa, întorceau a lor privire,</l>
                        <l>Nevorbindu-i timp de ore, și de zile, și de luni;</l>
                        <l>Ea-nfrunta cu nepăsare revoltatele furtuni...</l>
                        <l>Trăsnetul putea să cadă, c-ar fi râs și-atuncea încă...</l>
                        <l>Inima i se schimbase în prăpastie adâncă, </l>
                     </lg>
                     <lg>
                        <l>Pe-ale cărei margini triste nu mai crește iarbă chiar.</l>
                        <l>Și din care nu reurcă nici răsunetul afar'.</l>
                        <l>Unde se gândește, însă, stând în jețul ei trântită?...</l>
                        <l>Fața ei odată mută e acuma-nsuflețită...</l>
                        <l>Iat-o... Pare că vorbește făr-a zice un cuvânt...</l>
                        <l>Pare c-o-nfășoară vălul unei creșteri îngrijite...</l>
                        <l>Pare-a nu mai fi femeia cu simțirile tâmpite</l>
                        <l>Și c-a tresărit cenușa într-al inimii mormânt.</l>
                        <l>Care vis o nălucește?... Care înger o însuflă?</l>
                        <l>Iat-o... Se ridică, umblă... — pe când vântul care suflă</l>
                        <l>Bate-n geamuri, bate tare, și le zguduie cumplit...</l>
                        <l>Fâlfâiesc în candelabre lumânările deodată...</l>
                        <l>Însă ea se îndreptează, palpitând transfigurată,</l>
                        <l>Spre clavirul ce-i zâmbește printre fildeșu-nvechit.</l>
                        <l>Degetele-i deșirate calcă clapele sonore...</l>
                        <l>Armonia se deșteaptă, lenevoasă, la-nceput,</l>
                        <l>Visătoare ca fecioara cugetând în timp de ore,</l>
                        <l>La bărbatul ce iubește fără ca să-l fi văzut.</l>
                        <l>E melancolia dulce dintr-o tainică-adiere...</l>
                        <l>E murmurul plin de șoapte al pârâului duios...</l>
                        <l>E o voce ce șoptește, ca să-și uite de durere,</l>
                        <l>Un refren din câte-un cântec simplu și copilăros.</l>
                        <l>Însă, fiecare notă, e o perlă care scapă</l>
                        <l>De sub degetele albe ce alunecă pe clapă</l>
                        <l>Ca să meargă să se spargă cu un sunet cristalin...</l>
                        <l>E o melodie sfântă de pe-o harpă inspirată,</l>
                        <l>Este dulcea sărutare de pe buza adorată,</l>
                        <l>Este-a îngerilor voce dintr-un cer de soare plin.</l>
                        <l>Și cu cât clavirul varsă note mai armonioase,</l>
                        <l>Cu atâta se fixează ochii ei deschiși și mari</l>
                        <l>Într-o ceață, pe sub care vede zilele-i frumoase </l>
                     </lg>
                     <lg>
                        <l>Strecurându-se întocmai ca fantasme legendari...</l>
                        <l>Vede casa-i părintească și cu streșinile-i late</l>
                        <l>Pe sub care se agață cuiburile dărâmate...</l>
                        <l>Rândunelele pe-alături dau ocoale neîncetat;</l>
                        <l>Mumă-sa-n pridvorul verde o privește cum se joacă,</l>
                        <l>Fetele vin la fântână, pe când popa-n toacă, toacă</l>
                        <l>La biserica din sat.</l>
                        <l>Soarele pe după dealuri cu încetul se ascunde</l>
                        <l>Și aruncă o privire poleită peste unde,</l>
                        <l>Roata morii se-nvârtește, vântul suflă prin zăvoi,</l>
                        <l>Turmele de la pășune trec mugind în jos pe vale...</l>
                        <l>Clopoțeii de la capre zăngănesc voios în cale...</l>
                        <l>Scumpa ei copilărie se rentoarce înapoi.</l>
                        <l>Însă scena se preschimbă, pe când râuri de-armonie</l>
                        <l>Se revarsă în cascade de sub degetele ei,</l>
                        <l>Și pe coardele sonore trece-ntreaga ei junie,</l>
                        <l>Trece prima ei iubire, primul vis de poezie,</l>
                        <l>Care face să vorbească inima unei femei.</l>
                        <l>Dreaptă ca o somnambulă, ea lovește-automatic</l>
                        <l>Fildeșul sau abanosul învechitului clavir,</l>
                        <l>Pe când ochii ei în zare urmăresc un chip simpatic</l>
                        <l>Rentregind cu-ncet conturul unui dulce suvenir.</l>
                        <l>Vântul scutură fereastra! — Ea nu vede, nici n-aude!</l>
                        <l>Focul moare trist în sobă, lumânările pălesc...</l>
                        <l>Ea tresare — ea renaște — geme cu accente crude,</l>
                        <l>Căci și clapele au limbă, căci și clapele vorbesc.</l>
                        <l>E pierdut, pierdut trecutul! E pierdută fericirea...</l>
                        <l>În prezent, nici chiar nădejdea, viața moartă, și-njosirea...</l>
                        <l>În trecut, era iubire, erau raze, era trai...</l>
                        <l>În prezent, ticăloșia; în trecut, un vis de mai.</l>
                     </lg>
                  </div>
                  <div type="div4">
                     <head>
                        <anchor xml:id="id_VI2"/>VI</head>
                     <lg>
                        <l>Începuse, făr' să știe, pe divinul <hi rend="italic">Trovatore</hi>,</l>
                        <l>Operă care vorbește cu poeții-n orice ore,</l>
                        <l>Și pierdută-n reverie, ajunsese-n acea parte</l>
                        <l>Când durerea-n Mizerere printre inimi se împarte</l>
                        <l>Și când Verdi împrumută note de privighetori</l>
                        <l>Ca să zboare, dus de ele, pân-la cei nemuritori.</l>
                        <l>Ochii ei pierdeau cu-ncetul fixitatea lor grozavă,</l>
                        <l>Și pătrunsă de-o simțire dureroasă, dar suavă,</l>
                        <l>Degetele-i descărnate de abia mai izbutesc</l>
                        <l>Din clavir să redeștepte cântecul dumnezeiesc...</l>
                        <l>Mizerere! Mizerere! Dânsa-n lacrimi izbucnise...</l>
                        <l>Pe octavele-amuțite mâinile-i încremenise...</l>
                        <l>Ea uitase ce e plânsul de sunt ani îndelungați...</l>
                        <l>Armonie! Limbă sfântă, care e ș-a ta putere</l>
                        <l>Dacă faci să curgă lacrimi ca o dulce mângâiere</l>
                        <l>Chiar din ochii ce de ele se arată mai secați?</l>
                        <l>Care e ș-a ta putere, tu ce-nsuflețești îndată</l>
                        <l>Chiar cadavrul unei inimi într-un piept înmormântată,</l>
                        <l>Și aci ne faci să plângem și aci, ca să zâmbim?</l>
                        <l>Nu ești tu vreo voce dulce de prin ceruri exilată</l>
                        <l>Dacă tu ne faci cu ele ca prin farmec să vorbim?</l>
                        <l>Armonie! Limbă sfântă, limbă plină de simțire,</l>
                        <l>Tu dai cântecului aripi și-l înalți de la pământ...</l>
                        <l>Între suflete și ceruri ești trăsura de unire,</l>
                        <l>Și când nu mai cânți în suflet, omul intră în mormânt.</l>
                        <l>Ea plângea... Era scăpată... Dar, c-o grea scârțâietură,</l>
                        <l>Ușa se deschise-atuncea, și-njurând de dumnezei,</l>
                        <l>Un băcan cu ceafa groasă, mirosind a băutură,</l>
                        <l>Puse-o lungă sărutare pe-ofilita ei figură...</l>
                        <l>Toți ne-avem destinu-n lume... El pe-al său, și ea pe-al ei.</l>
                     </lg>
                  </div>
               </div>
               <div type="div3">
                  <head>Niponul</head>
                  <lg>
                     <l>Fantasmagoric de colori,</l>
                     <l>Cu coperișuri lucitoare,</l>
                     <l>Sub largă purpură de flori</l>
                     <l>Niponul magic râde-n soare. </l>
                  </lg>
                  <lg>
                     <l>Idolatrat de călători</l>
                     <l>Pe marea lui străvăzătoare</l>
                     <l>Scamatorie de colori</l>
                     <l>Și jucărie răpitoare, </l>
                     <l>    Niponul magic râde-n soare.</l>
                  </lg>
               </div>
               <div type="div3">
                  <head>În noapte </head>
                  <lg>
                     <l>Albastră era noaptea și fragedă natura,</l>
                     <l>În cer plutea răzleață o pulbere opal,</l>
                     <l>Dar valuri îndârjite urca în mine ura,</l>
                     <l>Domnea Satan în mine, magnific înger pal. </l>
                  </lg>
                  <lg>
                     <l>Erau muiate-n aur abisurile-albastre,</l>
                     <l>Safire luminoase eliptic gravitau,</l>
                     <l>Clipeau diamantate oștirile de astre</l>
                     <l>Și-n pace să reintre zadarnic căutau. </l>
                  </lg>
                  <lg>
                     <l>Și valuri îndârjite urca în mine ura,</l>
                     <l>Domnea Satan în mine, magnific înger pal...</l>
                     <l>Albastră era noaptea și fragedă natura,</l>
                     <l>Și-n cer plutea răzleață o pulbere opal.</l>
                  </lg>
               </div>
               <div type="div3">
                  <head>Libelule</head>
                  <lg>
                     <l>Libelule grațioase</l>
                     <l>Zboară-n aerul de vară...</l>
                     <l>Au corsete minuscule,</l>
                     <l>Și pe aripi radioase</l>
                     <l>Readuc speranță clară: </l>
                     <l>    Zi de vară, libelule. </l>
                  </lg>
                  <lg>
                     <l>Peste tot metamorfoză,</l>
                     <l>Poezie, scânteiere,</l>
                     <l>Și sub gloria solară,</l>
                     <l>Delta fragedă și roză,</l>
                     <l>Iar, suavă mângâiere: </l>
                     <l>    Libelule, zi de vară.</l>
                  </lg>
               </div>
               <div type="div3">
                  <head>În atelier</head>
                  <lg>
                     <l>„Voiesc, iubite pictor, o pânză cum n-a fost...</l>
                     <l>Să văd din întuneric că iese-n pielea goală</l>
                     <l>Satana care-n mine stârnește o răscoală</l>
                     <l>Pe când zadarnic caut de el un adăpost. </l>
                  </lg>
                  <lg>
                     <l>Îl văd frumos și searbăd, aproape o fecioară,</l>
                     <l>Având pe-o gingășie de Bacchus indian</l>
                     <l>O frunte visătoare sub păr de-atenian</l>
                     <l>Și-n buzele-i de flăcări cutremure ce-omoară. </l>
                  </lg>
                  <lg>
                     <l>Fă-l dulce totdeodată ca taina unui vis</l>
                     <l>Ce-n leagănu-i de aur te-adoarme cu blândețe</l>
                     <l>Atunci când plin de viață și beat de tinerețe</l>
                     <l>Te lași pe nesimțite s-aluneci spre abis. </l>
                  </lg>
                  <lg>
                     <l>Sau scoate-l dimpotrivă din negura cu șoapte,</l>
                     <l>Nălucă fără seamăn cu ochii scânteinzi,</l>
                     <l>Întocmai cum e-n clipa sălbaticei izbânzi</l>
                     <l>Când sufletul mi-l soarbe în fiecare noapte." </l>
                  </lg>
                  <lg>
                     <l>Și jalnica ființă, furată de-aiurare,</l>
                     <l>Când pasul și-l mai duse prin largu-atelier,</l>
                     <l>Isterica privire pe niște lănci de fier</l>
                     <l>S-opri încremenită de-a lor străfulgerare. </l>
                  </lg>
                  <lg>
                     <l>Apoi, din frământarea lucioasă ce zărea</l>
                     <l>Că sapă împrejuru-i o roșie vâltoare</l>
                     <l>Din care e ajunsă de flăcări arzătoare,</l>
                     <l>Simți că se aruncă Satana peste ea.</l>
                  </lg>
               </div>
               <div type="div3">
                  <head>Hora</head>
                  <lg>
                     <l>Era zâmbitoare,</l>
                     <l>Cântând se ducea. —</l>
                     <l>În cer era soare</l>
                     <l>Și flori pe vâlcea. </l>
                  </lg>
                  <lg>
                     <l>Pe lângă izvoare</l>
                     <l>Voioasă trecea. — <lb/>În cer era soare,</l>
                     <l>Și flori pe vâlcea. </l>
                  </lg>
                  <lg>
                     <l>Sub ulmi la răcoare</l>
                     <l>Să șeadă-i plăcea. —</l>
                     <l>În cer era soare</l>
                     <l>Și flori pe vâlcea. </l>
                  </lg>
                  <lg>
                     <l>Era zâmbitoare,</l>
                     <l>Cântând se ducea... —</l>
                     <l>În cer era soare,</l>
                     <l>Și flori pe vâlcea.</l>
                  </lg>
               </div>
               <div type="div3">
                  <head>Noaptea de ianuarie </head>
                  <div type="div4">
                     <head>
                        <anchor xml:id="id_I5"/>I</head>
                     <lg>
                        <l>Deznădejde fioroasă, strălucitu-mi-ai pe frunte,</l>
                        <l>Și încinsu-m-ai cu flăcări care-ntreg m-au mistuit,</l>
                        <l>Nu mi-ai pus pe piept o stâncă, mi-apăsași pe el un munte,</l>
                        <l>Dar mi-ai dat ș-a ta putere spre a nu fi de el strivit.</l>
                        <l>Îmi făcuseși o coroană ce ca pietre nestemate</l>
                        <l>Avea lacrimile mele ce luceau la focul tău;</l>
                        <l>M-ai ținut în orice clipă cu simțirile-ncordate,</l>
                        <l>Mi-ai fost soră preaiubită și mi-ai fost și crud călău.</l>
                        <l>Ca Iacov frumos și tânăr ce-adormise la fântână,</l>
                        <l>Deșteptat fără de veste de un înger lucitor,</l>
                        <l>Mă chemași la luptă cruntă și ai vrut să-mi fii stăpână</l>
                        <l>Și să-mi pui pe beregată uriașul tău picior...</l>
                        <l>Ca Iacov intrai în luptă ș-am ieșit ca el de-asemeni,</l>
                        <l>Și nici tu nu ești învinsă și nici eu învingător, </l>
                     </lg>
                     <lg>
                        <l>Dar alături de-oboseală ne-am culcat ca niște gemeni</l>
                        <l>Ș-am dormit, de este-o vreme, într-un somn îngrozitor. </l>
                        <l>Lumea care este-o mare cu talazuri furtunoase</l>
                        <l>Mi-a văzut a vieții navă ici și colo alergând,</l>
                        <l>Dusă-n voia întâmplării pe-adâncimi întunecoase,</l>
                        <l>Care n-au fost măsurate nici de ochi și nici de gând.</l>
                        <l>Spre limanul care-l caut mă tot duce-a mea simțire,</l>
                        <l>Dar pe când îl cred aproape nici în suflet nu-l găsesc,</l>
                        <l>Și pe veci aceeași groază port și-n minte și-n privire,</l>
                        <l>Către nici un țărm al vieții n-am s-ajung să odihnesc. </l>
                     </lg>
                     <lg>
                        <l>Lemnul dacă arde-n vatră a rămas cenușă rece,</l>
                        <l>Ce mai caut oare-n lume dac-am dat tot ce-am avut?</l>
                        <l>Sunt un soare care-apune, sunt un cântec care trece,</l>
                        <l>Sunt o frunză care zace pe al vieții negru lut.</l>
                        <l>M-am născut în niște zile când tâmpita burghezime,</l>
                        <l>Din tejghea făcând tribună, legiune de coțcari,</l>
                        <l>Pune-o talpă noroioasă pe popor și boierime;...</l>
                        <l>Zile când se-mparte țara în călăi și în victime</l>
                        <l>Și când steagul libertății e purtat de cârciumari.</l>
                     </lg>
                  </div>
                  <div type="div4">
                     <head>
                        <anchor xml:id="id_II5"/>II</head>
                     <lg>
                        <l>Inimi reci ca vântul iernii, psalmodii pe-același metru,</l>
                        <l>Voi, ce vecinic înfrânate de al liniștii tic-tac</l>
                        <l>Regulat orele vieții bateți ca un cronometru,</l>
                        <l>Știu că versurile mele în adâncul vostru tac.</l>
                        <l>Ele nu vă spun nimica, — sunt cuvinte fără viață,</l>
                        <l>Cel mult sunete deșerte pentru moartea ce vă-ngheață;</l>
                        <l>Dar pe harpa mea de aur poezia va zbura</l>
                        <l>Și acum și totdeauna: — și puteți rămâne mute... </l>
                     </lg>
                     <lg>
                        <l>Lara și Romeo vocea vor veni să-mi împrumute,</l>
                        <l>Și cu dânșii pe-ai mei umeri aplecați ca niște îngeri</l>
                        <l>Se vor smulge de pe buze-mi armonii muiate-n plângeri. </l>
                        <l>Credeți oare că un cântec când din suflet se revarsă</l>
                        <l>Se așteaptă să răsune printre suflete de morți?</l>
                        <l>Credeți oare că o frunte când de foc ceresc e arsă</l>
                        <l>Și străbate c-o scânteie l-ale raiurilor porți,</l>
                        <l>Vrea să știe de-omenire, când pe-a cerului cărare</l>
                        <l>Coronați de-o strălucire de lumini dumnezeiești,</l>
                        <l>Heruvimii se coboară într-a gândului cântare</l>
                        <l>Pentru-a-i da și consfințirea armoniei îngerești,</l>
                        <l>Sau că roua pică, poate, pentru frunze ce zac moarte</l>
                        <l>Prada pulberii în care le ia vântul să le poarte? </l>
                     </lg>
                     <lg>
                        <l>Însă voi, ce-ați plâns cu mine pe ruinele simțirii,</l>
                        <l>Frații mei de cugetare, frații mei de suferinți,</l>
                        <l>Voi, ce-ați fost luați ca mine pe-aripa nenorocirii,</l>
                        <l>Dând la vânturile soartei aspirații și credinți,</l>
                        <l>Voi, care-ați trăit ca mine între cearcăne înguste,</l>
                        <l>Sfâșiați de-al vostru suflet ca de lacome lăcuste,</l>
                        <l>Voi puteți a mă-nțelege, căci voi singuri ați trăit...</l>
                        <l>Este o poemă-ntreagă de-a fi plâns și suferit.</l>
                        <l>Voi care cunoașteți viața sub oricare formă — voi,</l>
                        <l>Frunze veștede, purtate de răstriște prin noroi,</l>
                        <l>Voi care-ați umblat pe uliți fără haine, fără pâine,</l>
                        <l>Și v-ați dus prin ploi și zloată cum se duce câte-un câine,</l>
                        <l>Ridicând în lupta vieții frunți semețe de eroi,</l>
                        <l>Voi, nesiguri nici de astăzi și nesiguri nici de mâine,</l>
                        <l>Voi puteți a mă-nțelege, căci voi singuri ați trăit...</l>
                        <l>V-a fost frig și v-a fost foame, însă nu v-ați umilit. </l>
                     </lg>
                     <lg>
                        <l>Voi, care în nopți senine ați pândit pe sub ferestre</l>
                        <l>Pe când luna-mbracă zidul cu tapetele-i maiestre,</l>
                        <l>Pe când vântul pleacă fruntea teiului mirositor;</l>
                        <l>Inimi vecinic zbuciumate, sub al dragostei fior,</l>
                        <l>Tineri care, din femeie, v-ați făcut o zeitate,</l>
                        <l>Corpuri necorupte însă, suflete electrizate,</l>
                        <l>Voi puteți a mă-nțelege, căci voi singuri ați trăit...</l>
                        <l>Este o poemă-ntreagă să poți zice: „Am iubit". </l>
                     </lg>
                     <lg>
                        <l>Voi ce-ați fost purtați pe aripi de-o cerească inspirare,</l>
                        <l>Geniuri ce-mbrățișarăți toată-nvățătura mare,</l>
                        <l>Voi ce-ați despicat natura c-o privire de vultur,</l>
                        <l>Cugete, adânci prăpastii ca al cerului azur,</l>
                        <l>Harpe tainice atinse de suflarea nemuririi,</l>
                        <l>Spirite-ale veciniciei, raze-ale dumnezeirii,</l>
                        <l>Voi puteți a mă-nțelege căci voi singuri ați trăit...</l>
                        <l>Sufletul e o poemă cu un cer nemărginit. </l>
                     </lg>
                     <lg>
                        <l>O! dar voi, care prin viața ce pe buni și răi adapă,</l>
                        <l>Treceți fără-a lăsa urme ca și câinele prin apă,</l>
                        <l>Grași, pedanți, burdufi de carte și de-nvățătură goi —</l>
                        <l>Bogătași ce cu piciorul dați la inimi în gunoi,</l>
                        <l>Parveniți fără rușine, mizerabili ce la cârmă</l>
                        <l>Faceți salturi de păiațe pe frânghie sau pe sârmă,</l>
                        <l>N-am cu voi niciun amestec, căci în lume de-ați trăit,</l>
                        <l>Este o satiră-ntreagă faptul că v-ați zămislit.</l>
                     </lg>
                  </div>
                  <div type="div4">
                     <head>
                        <anchor xml:id="id_III5"/>III</head>
                     <lg>
                        <l>Aide, soartă nempăcată, scoală-te din nou la luptă...</l>
                        <l>Sau dă-mi viață, sau dă-mi moarte căci din somn m-am </l>
                        <l>    deșteptat; </l>
                     </lg>
                     <lg>
                        <l>Ia pumnalul laș dar sigur, dacă sabia ți-e ruptă</l>
                        <l>Să-l înfigi pân' la prăsele într-un suflet revoltat,</l>
                        <l>Sapă-mi groapa cât de-adâncă, fă-mi dușmani chiar după </l>
                        <l>    moarte </l>
                     </lg>
                     <lg>
                        <l>Când topit îmi va fi corpul, voi fi câmpul plin de flori,</l>
                        <l>Inimile simțitoare au la piepturi să le poarte —</l>
                        <l>Voi fi cer, parfum și șoaptă, și nu poți să mă omori.</l>
                        <l>Poți s-apeși peste-ai mei umeri cu puteri nenduplecate,</l>
                        <l>Poți să-mi storci cumplite lacrimi sau un rânjet fioros,</l>
                        <l>Voi găsi în orice timpuri câte-o inimă de frate,</l>
                        <l>Voi găsi în orice timpuri un răsunet mângâios. </l>
                     </lg>
                     <lg>
                        <l>Dar cum noaptea sta să piară, ca prin visele-adorate</l>
                        <l>M-am simțit mai viu, mai tânăr, cu durerile-alinate,</l>
                        <l>Ș-am zâmbit..., uitând veninul care-n suflet mi s-a strâns,</l>
                        <l>Căci, firește, viața este tot ciudata comedie</l>
                        <l>Care-amestecă-mpreună și dureri și bucurie,</l>
                        <l>Punând lacrimi lângă zâmbet, punând zâmbet lângă plâns.</l>
                     </lg>
                  </div>
               </div>
               <div type="div3">
                  <head>Homo sum</head>
                  <lg>
                     <l>C-o admirare prefăcută sau c-un adânc entuziasm,</l>
                     <l>Zadarnic ziceți, dulci prieteni, că-mi uit făptura trecătoare;</l>
                     <l>Zadarnic singur, câteodată, pentru-a scăpa de-al meu </l>
                     <l>    marasm, </l>
                     <l>Încerc să cred că este astfel și să mă pierd cu ochii-n soare,</l>
                     <l>În pacea spațiului vecinic, în lumea sfintelor extaze. </l>
                  </lg>
                  <lg>
                     <l>Și tot zadarnic chem în suflet înflăcărarea unui psalm,</l>
                     <l>Făcând din cântec o minune prin împletirea unei fraze... </l>
                     <l>Mă redeștept curând același, și-n mine nu se face calm,</l>
                     <l>Ci lacrimi port sub orice vorbă pe când în cântece pun raze,</l>
                     <l>Minciuni cu care caut zilnic să-nșel necazurile mele. </l>
                  </lg>
                  <lg>
                     <l>Poet furat pe veci zadarnic de cerul larg și policrom,</l>
                     <l>Azvârle harpa de alb fildeș și uită calea către stele,</l>
                     <l>Te afli încă-n cercul vieții: Ești încă om, ești încă om.</l>
                  </lg>
               </div>
               <div type="div3">
                  <head>Fântâna</head>
                  <div type="div4">
                     <head>
                        <anchor xml:id="id_I6"/>I</head>
                     <lg>
                        <l>Cunosc o fântână pe valea umbrită</l>
                        <l>Un grangur de aur cântând m-a-ndemnat</l>
                        <l>S-adorm între frunze de plopi și răchită,</l>
                        <l>Să uit de orașul în care-am oftat. </l>
                     </lg>
                     <lg>
                        <l>Pe valea umbrită cunosc o fântână</l>
                        <l>O mierlă cu care de vorbă am stat,</l>
                        <l>Aflând că durerea o sufăr stăpână,</l>
                        <l>A râs cât se poate, iar eu am oftat... </l>
                        <l>              Pe valea umbrită cunosc o fântână.</l>
                     </lg>
                  </div>
                  <div type="div4">
                     <head>
                        <anchor xml:id="id_II6"/>II</head>
                     <lg>
                        <l>Prin frunze ascunsă albește pe vale</l>
                        <l>În lume ce caut și ce-am căutat?</l>
                        <l>De mine mi-e jale, de alții mi-e jale...</l>
                        <l>Oh! grangur de aur cu viers neuitat! </l>
                     </lg>
                     <lg>
                        <l>Albește pe vale prin frunze ascunsă</l>
                        <l>Izvorul ei curge de zori sărutat, </l>
                        <l>Dar e a mea soartă la culme ajunsă...</l>
                        <l>Oh! tainică mierlă cu râs neuitat! </l>
                        <l>              Fântâna sub frunze albește ascunsă.</l>
                     </lg>
                  </div>
               </div>
               <div type="div3">
                  <head>Moise</head>
                  <lg>
                     <l>Când scăzu al său prestigiu, răzvrătiți când fură toți,</l>
                     <l>Vrând să aibă glas profetic, suflet nalt de patrioți,</l>
                     <l>Biblic vers pe buze moarte, zeu semeț sub tâmple-nguste,</l>
                     <l>Moise fața și-o ascunse între mâinile auguste. </l>
                  </lg>
                  <lg>
                     <l>Preanțeleptul, de trei zile, în extazul lui de sfânt</l>
                     <l>Era stei de nemișcare și cu ochii în pământ...</l>
                     <l>Credincioși îi rămăsese vre o doi — dar fiecare</l>
                     <l>„Oare nu mai ești tu Moise?” îi striga cu voce tare. </l>
                  </lg>
                  <lg>
                     <l>„Marea Roșie nainte-ți zid de apă nu stătu?</l>
                     <l>Faraonul înăuntru nu-l făcuși de s-abătu?</l>
                     <l>Oastea lui cea strălucită n-o târâși să piară-n valuri</l>
                     <l>Cât din toată grozăvia numai oase zac pe maluri? </l>
                  </lg>
                  <lg>
                     <l>Nu făcuși din piatra stearpă să țâșnească alb izvor</l>
                     <l>Care-a curs ca râu de lapte pe al mușchiului covor?</l>
                     <l>Și-n pustie, pe când foamea ne-a fost aprigă dușmană,</l>
                     <l>Nu ne-ai dat îndestularea când ne-ai dat cereasca mană? </l>
                  </lg>
                  <lg>
                     <l>Scoală — ceasul de restriște nu mai este"... — Dar, tăcut,</l>
                     <l>Se-nălță de jos profetul între-ai săi neîntrecut,</l>
                     <l>Și urcându-se în munte sub a serii strășnicie,</l>
                     <l>Cu nori groși de ceață albă se-mbrăcă pe vecinicie.</l>
                  </lg>
               </div>
               <div type="div3">
                  <head>Bătrâna stâncă</head>
                  <lg>
                     <l>Bătrâna stâncă uriașă e neclintită de pe loc</l>
                     <l>O sapă apele să scape de ea, și-n veci o pizmuiește</l>
                     <l>Țăranul prost, zicând c-ar face ogor din locul ce robește</l>
                     <l>C-un ceas-nainte ca s-o surpe de-ar fi să afle vreun mijloc. </l>
                  </lg>
                  <lg>
                     <l>Bătrâna stâncă simte gândul ce împrejurul ei rânjește,</l>
                     <l>Dar tace, și când suflă crivăț ea sfarmă viforul tăios,</l>
                     <l>Și ocrotită valea-ntreagă dă roade spornice voios,</l>
                     <l>Pe când chiar apa care-o sapă din sânul ei se limpezește. </l>
                  </lg>
                  <lg>
                     <l>Bătrâna stâncă e zadarnic de ani luată la mijloc...</l>
                     <l>În umbra ei pasc încă mieii ș-ajung vlăstarii brazi puternici,</l>
                     <l>Și fie-n mare sau mic număr, neputincioși sunt cei </l>
                     <l>    nemernici — </l>
                     <l>    Bătrâna stâncă uriașă e neclintită de pe loc.</l>
                  </lg>
               </div>
               <div type="div3">
                  <head>Epigraf</head>
                  <lg>
                     <l>Să mă spele de insulte nu mă-ncerc să fac apel</l>
                     <l>La un veac ce nu cuprinde decât patimă în el</l>
                     <l>Și în care tot nerodul are dreptul să vorbească</l>
                     <l>Ca dovadă-ntemeiată de prostia cea obștească.</l>
                     <l>Cât e țara noastră toată văd mulțimi fără simțiri,</l>
                     <l>Creieri stinși de întuneric, inimi roase de-njosiri. </l>
                  </lg>
                  <lg>
                     <l>Dar când patru generații peste moartea mea vor trece,</l>
                     <l>Când voi fi de-un veac aproape oase și cenușă rece,</l>
                     <l>Va suna și pentru mine al dreptății ceas deplin,</l>
                     <l>Ș-al meu nume, printre veacuri, înălțându-se senin,</l>
                     <l>Va-nfiera ca o stigmată neghiobia dușmănească,</l>
                     <l>Cât vor fi în lume inimi și o limbă românească.</l>
                  </lg>
               </div>
               <div type="div3">
                  <head>Ospățul lui Pentaur </head>
                  <lg>
                     <l>Templul nalt ce e din piatră cu-ngrijire prelucrată</l>
                     <l>În inscripții hieratici răspândite cu belșug</l>
                     <l>Prin al soarelui praf de aur scânteiază și s-arată</l>
                     <l>Uriaș prin înălțime, răpitor prin meșteșug. </l>
                  </lg>
                  <lg>
                     <l>Pe sfințenia tihnită stâlpi de umbră priveghează,</l>
                     <l>Pe când flăcări parcă urcă din nisipu-n zare-ntins;</l>
                     <l>Uși de bronz întredeschise pe-adâncimi ce-nfricoșează</l>
                     <l>Întunericu-l frământă cu năluci de aur stins. </l>
                  </lg>
                  <lg>
                     <l>Sfinxi pe socluri de-alabastru așezați pe două rânduri,</l>
                     <l>De la scara care duce pe platforma de porfir,</l>
                     <l>Roși de vânturi, arși de soare, dar senini de orice gânduri,</l>
                     <l>S-odihnesc cu moliciune printre flori de trandafir. </l>
                  </lg>
                  <lg>
                     <l>Dar în sala hipostilă, împrejurul unei mese,</l>
                     <l>Pentaur, poet și preot, stă cu oaspeți numeroși,</l>
                     <l>Cupe de-onix se ridică, daruri scumpe, lui trimese</l>
                     <l>De Ramses și de curtenii cei avuți și generoși. </l>
                  </lg>
                  <lg>
                     <l>Dintr-o singură fereastră cade-o trâmbă luminoasă,</l>
                     <l>Ce-nfășoară comesenii într-un nimb strălucitor,</l>
                     <l>Fundul templului se pierde sub un strat de umbră groasă,</l>
                     <l>Ce pe zei adăpostește de-orice gând pângăritor. </l>
                  </lg>
                  <lg>
                     <l>Robi frumoși cu piepturi goale și cu ochi șireți de vulpe</l>
                     <l>Ies fantastic ici și colo din noptosul labirint,</l>
                     <l>Au tunici cu fir cusute, calasirise pe pulpe,</l>
                     <l>Și înalță vase de-aur înflorite cu argint. </l>
                  </lg>
                  <lg>
                     <l>Un peșchir ca hiacintul masa toată o-nvelește,</l>
                     <l>Și pe purpura-nfocată, în lădițe de sandal,</l>
                     <l>Floarea tainică de lotus întristat se veștejește</l>
                     <l>Printre poame ce se urcă pe sub bolți piramidal. </l>
                  </lg>
                  <lg>
                     <l>Rânduiala domnitoare e de meșter plăsmuită</l>
                     <l>Raci de mare ce spăimântă, stridii cu mărgăritari,</l>
                     <l>Având dreptul fiecare dintre scoica siluită</l>
                     <l>Să ia boaba încleștată în calcariile tari. </l>
                  </lg>
                  <lg>
                     <l>Plăsmuiți după natură, pești din cărnuri delicate,</l>
                     <l>Ce cu solzi de gelatină în argint se oglindesc,</l>
                     <l>Lângă păsări de tot felul, și întregi, și despicate,</l>
                     <l>Împreună cu vânaturi nencetat se grămădesc. </l>
                  </lg>
                  <lg>
                     <l>Tot ce e mai bun pe lume, strâns cu bani și iscusință,</l>
                     <l>Îmbrâncește înainte lăcomiile trupești,</l>
                     <l>Și pe când se schimbă vorbe și se bea cu prisosință,</l>
                     <l>Pe metalice tripede ard parfumuri arăpești. </l>
                  </lg>
                  <lg>
                     <l>Sirieni cu forme clasici, copilandri prin etate,</l>
                     <l>Dar pișcați în ciuda vârstei de-al plăcerilor tăun,</l>
                     <l>Înmuiați în tinerețe ca-ntr-un lac de voluptate,</l>
                     <l>Peste masa largă mișcă evantalii de păun. </l>
                  </lg>
                  <lg>
                     <l>Și cum robii vin să cânte din cimbal și din chitară,</l>
                     <l>Pentaur ridică vocea, și pe harpa lui de bard </l>
                     <l>Epopeea strălucită curge falnică și clară,</l>
                     <l>Întrecându-se-n căldură cu privirile ce-i ard. </l>
                  </lg>
                  <lg>
                     <l>„Sub Ateș căzut în cursă, maiestatea-sa se luptă,</l>
                     <l>Părăsit de toți oștenii și aproape-nconjurat,</l>
                     <l>Brațu-i ager se înmoaie, spada sa e-n două ruptă,</l>
                     <l>Dar pe barbari să-i înfrângă sau să moară, a jurat. </l>
                  </lg>
                  <lg>
                     <l>Șetasar ce-i stă-mpotrivă, de prisos i se opune,</l>
                     <l>Maiestatea-sa năvală își repede al său car.</l>
                     <l>Calcă, culcă,-mpunge, rupe, taie, spintecă, răpune,</l>
                     <l>C-o mânie trăsnitoare în al ochilor focar. </l>
                  </lg>
                  <lg>
                     <l>Zeul Month îi dă iuțeala și Baal a lui putere,</l>
                     <l>C-o silință uriașă sparge zidurile vii,</l>
                     <l>Iar în urma lui se scurge sânge roșu din artere,</l>
                     <l>Ca un must de struguri negri de sub teascul unei vii. </l>
                  </lg>
                  <lg>
                     <l>Și pe când se luptă capii cu grozava-nvălmășeală,</l>
                     <l>Călărimea nesupusă trăsnitoarei zăticniri,</l>
                     <l>Printre pulberea ce urcă licărind de-năbușeală</l>
                     <l>Pe monarc îl urmărește cu sălbatice răcniri. </l>
                  </lg>
                  <lg>
                     <l>Tarekenas — l-acest nume se întoarce fiecare</l>
                     <l>Către oaspetele tânăr mai frumos ca zeul Ra —</l>
                     <l>Vede-al regelui pericol, și sub două mii de care</l>
                     <l>Uruind pe roți de-aramă face câmpu-a tremura. </l>
                  </lg>
                  <lg>
                     <l>Un torent ce-și prăvălește cursul de-apă peste stavili</l>
                     <l>Nu s-asvârle printre pietre cu asalt mai mugitor,</l>
                     <l>Iar un fulger cât de aprig îndrumat de nalte pravili</l>
                     <l>Între nori când izbucnește nu e-atât de-asurzitor. </l>
                  </lg>
                  <lg>
                     <l>De sub roți, de sub copite, de sub spada ce se frânge</l>
                     <l>Printre coaste sfărâmate unde fierul s-a vârât,</l>
                     <l>Izvorăște, sare, curge, un întreg potop de sânge</l>
                     <l>Și-un morman cumplit de leșuri umple câmpul mohorât. </l>
                  </lg>
                  <lg>
                     <l>Șetasar, Șirab, Patasa, peste câmpii păduratici,</l>
                     <l>Căutându-și mântuirea, fug de panică cuprinși,</l>
                     <l>Și Ramses, oprindu-și caii, dintre-oștenii asiatici</l>
                     <l>Nu mai vede în picioare decât turma celor prinși." </l>
                  </lg>
                  <lg>
                     <l>„Lui Ramses și Tarekenas slavă-n veci nemărginită"</l>
                     <l>Este strigătul ce sala o străbate până-n fund,</l>
                     <l>Iar ecoul ce deșteaptă pe o scară nesfârșită</l>
                     <l>Printre-abisurile vremii se tot face mai profund.</l>
                  </lg>
               </div>
               <div type="div3">
                  <head>Neron</head>
                  <lg>
                     <l>Privire-adâncă. Searbăd. Ca cioc de vultur, nasul;</l>
                     <l>Sprâncene arcuite și trase cu compasul;</l>
                     <l>O frunte largă; buze ca veșteji trandafiri;</l>
                     <l>Pe ochi perdea de gene din pleoapele subțiri</l>
                     <l>Ce lasă să străbată cum stau întredeschise</l>
                     <l>O lume de concepții ș-o lume de abise. </l>
                  </lg>
                  <lg>
                     <l>De lebădă-i e gâtul; de marmură-al său piept,</l>
                     <l>Aci, de pe-o terasă, îl vezi semeț și drept</l>
                     <l>Privind albastrul Tibru, panglică lucitoare,</l>
                     <l>Pierdut cu mintea-n visuri, scăldat cu fruntea-n soare;</l>
                     <l>Aci, molatec, leneș, apleacă, feminin,</l>
                     <l>Grumazul său de fildeș pe toga sa de in. </l>
                  </lg>
                  <lg>
                     <l>Neron!... Palatul, noaptea, răsună de orgie</l>
                     <l>Precum răsună, ziua, orașul de urgie...</l>
                     <l>Banchete, flori, Falerno și cântece de-amor</l>
                     <l>Ciocnindu-se, adesea, cu țipete ce mor,</l>
                     <l>Pornesc, peste tot locul, un haos fără nume —</l>
                     <l>Dar haosu-nsemnează o epocă, ș-o lume. </l>
                     <l>    Neron!... </l>
                     <l>     E Roma-n flăcări, în lacrimi și-n măcel, </l>
                  </lg>
                  <lg>
                     <l>Căci Cezarul o știe mai rea și decât el;</l>
                     <l>E vinu-n cupe de-aur și sângele pe scară;</l>
                     <l>Desfrâu de vin-năuntru, desfrâu de sânge-afară...</l>
                     <l>Dar astfel precum este: bizar și criminal,</l>
                     <l>Neron e încercarea de-a fi original.</l>
                  </lg>
               </div>
               <div type="div3">
                  <head>Zi de iarnă</head>
                  <lg>
                     <l>Se-nnorează ceru-albastru,</l>
                     <l>Nici o floare, nici un astru,</l>
                     <l>Căci și cer ca și pământ</l>
                     <l>Pus-au vara în mormânt. </l>
                  </lg>
                  <lg>
                     <l>Toate frunzele-adorate</l>
                     <l>Zboară-n vânt amestecate...</l>
                     <l>Corbi și ciori-nnegresc pe sus...</l>
                     <l>Rândunelele s-au dus. </l>
                  </lg>
                  <lg>
                     <l>Fulguiește de ninsoare</l>
                     <l>În pustiile ogoare,</l>
                     <l>Urlă crivățu-n copaci...</l>
                     <l>Vai de oamenii săraci. </l>
                  </lg>
                  <lg>
                     <l>De la munte pân' la baltă</l>
                     <l>Numai crivăț ce te saltă;</l>
                     <l>Numai cer posomorât</l>
                     <l>Peste câmpul mohorât. </l>
                  </lg>
                  <lg>
                     <l>Bătătura e pustie</l>
                     <l>De belșug și veselie,</l>
                     <l>Și de-al verii cântec viu</l>
                     <l>Orice suflet e pustiu. </l>
                  </lg>
                  <lg>
                     <l>Sus la stânele din munte</l>
                     <l>Pe zăpadă își fac punte</l>
                     <l>Lupi prădalnici și mișei...</l>
                     <l>Vai de turmele de miei. </l>
                  </lg>
                  <lg>
                     <l>Pestetot numai zăpadă,</l>
                     <l>Ce s-adună în grămadă</l>
                     <l>Sau se-mparte-n fel de flori</l>
                     <l>Sub ai vântului fiori. </l>
                  </lg>
                  <lg>
                     <l>Prin pădurea troienită</l>
                     <l>Nu e cracă nenflorită,</l>
                     <l>Dar în loc de ghiocei</l>
                     <l>Pretutindeni e polei. </l>
                  </lg>
                  <lg>
                     <l>De prin coșuri iese fumul</l>
                     <l>Ce mereu își trage drumul</l>
                     <l>Sub al iernii cer senin...</l>
                     <l>Vai de cei fără cămin. </l>
                  </lg>
                  <lg>
                     <l>Prin orașe umblă-n sănii</l>
                     <l>Fel de feluri de jigănii </l>
                     <l>Ce-năuntru nici nu-ncap</l>
                     <l>De samur și de sângeap. </l>
                  </lg>
                  <lg>
                     <l>Tot prin falnice locașe</l>
                     <l>Își duc frunțile trufașe,</l>
                     <l>Dar de nas, de nu le-ajungi,</l>
                     <l>Sub mănuși au gheare lungi. </l>
                  </lg>
                  <lg>
                     <l>Viscol, crivăț nu-i atinge,</l>
                     <l>Soba-n veci nu li se stinge...</l>
                     <l>Sunt boieri sau boieriți...</l>
                     <l>Vai de oamenii cinstiți.</l>
                  </lg>
               </div>
               <div type="div3">
                  <head>Avânt</head>
                  <lg>
                     <l>Precum în largul mării corabia s-oprește</l>
                     <l>Când vântul nu mai suflă și pânza pe catart</l>
                     <l>Atârnă nenstrunată sub luna ce-i zâmbește</l>
                     <l>Cu razele ce-asupră-i zadarnic se împart; </l>
                  </lg>
                  <lg>
                     <l>Precum vioara tace când coarda se destinde</l>
                     <l>Ș-abia auzi în suflet cântând ca printr-un vis</l>
                     <l>Răsunete suave, voioase sau murinde,</l>
                     <l>Ce trec prin amintire c-un farmec nedescris; </l>
                  </lg>
                  <lg>
                     <l>Așa-n restriștea vieții, poetul, și el tace,</l>
                     <l>Cu inima rănită în pieptul sângerat,</l>
                     <l>Nimica nu-l mai mișcă, nimica nu-i mai place</l>
                     <l>Și-l află-orice simțire cu sufletu-nghețat. </l>
                  </lg>
                  <lg>
                     <l>Ca el e și matrozul corabiei oprite...</l>
                     <l>Avântul și-l legase de-al vasului înot,</l>
                     <l>Iar apa oglindește priviri nensuflețite,</l>
                     <l>Și mută se întinde oglindă pestetot. </l>
                  </lg>
                  <lg>
                     <l>Sunt triste, oh! sunt triste momentele acele,</l>
                     <l>Căci inima rănită a bietului poet</l>
                     <l>Adoarme ca și marea sub cerul plin de stele</l>
                     <l>Și nu mai cântă-ntr-însul speranță, nici regret. </l>
                  </lg>
                  <lg>
                     <l>Precum însă deodată la-ntâia adiere</l>
                     <l>Corabia tresare pe-al undei sân amar</l>
                     <l>Și pânzele se umflă ș-o-mpinge cu putere,</l>
                     <l>Jucând-o în buiestru ca falnic armăsar; </l>
                  </lg>
                  <lg>
                     <l>Tot astfel inspirarea deodată se ridică,</l>
                     <l>Și aripi nevăzute îl schimbă-n semizeu,</l>
                     <l>Se-ntinde pe hârtie a versului panglică,</l>
                     <l>Iar sufletul în urmă își lasă corpul greu. </l>
                  </lg>
                  <lg>
                     <l>Lirismul și satira se joacă pe-a lui frunte</l>
                     <l>Ca fulgere desprinse din foc dumnezeiesc,</l>
                     <l>Nou Moise, el se urcă atunci pe vârf de munte</l>
                     <l>Și alte legi sădește în sufletu-omenesc. </l>
                  </lg>
                  <lg>
                     <l>Deși în urmă-i urlă a urei aiurare,</l>
                     <l>Zâmbind, când să-l sfâșie cei răi se învrăjbesc,</l>
                     <l>Așa de sus țintește ș-atâta e de mare,</l>
                     <l>Încât cuprinde totul: ceresc și pământesc! </l>
                  </lg>
                  <lg>
                     <l>El vede armonia din lumile eterne,</l>
                     <l>Pricepe nesfârșitul ș-al totului mister; </l>
                     <l>Materia în față-i se fierbe și se cerne,</l>
                     <l>Urmează în adâncuri cometele ce pier; </l>
                  </lg>
                  <lg>
                     <l>Știința grănițată o calcă în picioare...</l>
                     <l>Atomele iau viață, le simte cum trăiesc...</l>
                     <l>Le-aude bucuria sau lunga lor plânsoare</l>
                     <l>În vecinica mișcare pe care-o-ndeplinesc; </l>
                  </lg>
                  <lg>
                     <l>Coboară printre oameni și știe să mângâie,</l>
                     <l>Și cântecu-i se varsă ca râuri de isop,</l>
                     <l>El curăță și spală de-a patimilor râie...</l>
                     <l>Insultele nu-l pleacă, să râure potop; </l>
                  </lg>
                  <lg>
                     <l>Căiește pe poporul ce merge la pieire,</l>
                     <l>Tiranu-ncremenește sub biciul lui de foc,</l>
                     <l>Dar vai! el care merge de-a drept la nemurire,</l>
                     <l>Adesea n-are-n viață nici pâine, nici noroc.</l>
                  </lg>
               </div>
               <div type="div3">
                  <head>Vânt de toamnă </head>
                  <lg>
                     <l>Mă zoresc să scriu degrabă...</l>
                     <l>Pentru ce, nu știu nici eu</l>
                     <l>Mă zorește Dumnezeu?</l>
                     <l>Simt că viața mea e slabă? </l>
                  </lg>
                  <lg>
                     <l>Când apusul e mai falnic,</l>
                     <l>Norii toți când strălucesc,</l>
                     <l>Melancolic îi privesc</l>
                     <l>Și rămân cu ochiul jalnic. </l>
                  </lg>
                  <lg>
                     <l>Este oare, este oare,</l>
                     <l>Semn de moarte pe curând</l>
                     <l>Versul meu ce plânge blând</l>
                     <l>Ca susurul de izvoare? </l>
                  </lg>
                  <lg>
                     <l>Cu octombrie ce vine,</l>
                     <l>Fi-voi oare frunza-n vânt</l>
                     <l>Doborâtă la pământ</l>
                     <l>Și uitată de oricine? </l>
                  </lg>
                  <lg>
                     <l>De-aud clopotul de jale,</l>
                     <l>Fără voia mea tresar,</l>
                     <l>De-ntâlnesc funebrul car,</l>
                     <l>Mă întorc din a mea cale.</l>
                  </lg>
               </div>
               <div type="div3">
                  <head>Tu ce ești a naște</head>
                  <lg>
                     <l>Tu ce ești a naște, suflet rupt din mine,</l>
                     <l>Clipă dintr-o viață plină de suspine,</l>
                     <l>Poate la necazuri ai să mă blestemi</l>
                     <l>Și vei zice, poate, c-ar fi fost mai bine</l>
                     <l>Rămânând ce fost-ai să nu-nveți să gemi,</l>
                     <l>Tu ce ești a naște, suflet rupt din mine. </l>
                  </lg>
                  <lg>
                     <l>Zi oricare vorbă la nenorocire...</l>
                     <l>Oare eu născut-am cu a mea-nvoire?...</l>
                     <l>Însă niciodată nu uita că eu</l>
                     <l>M-am luptat în lume fără șovăire</l>
                     <l>Și mi-a fost în sprijin bunul Dumnezeu...</l>
                     <l>Zi oricare vorbă la nenorocire. </l>
                  </lg>
                  <lg>
                     <l>Către-aceleași lupte poartă al meu nume</l>
                     <l>Fără-a ști ce soartă vei avea în lume</l>
                     <l>Și la urmă trece-l altuia și tu...</l>
                     <l>Va veni răstriștea vrând să vă sugrume,</l>
                     <l>Dar și mie-mi strânse gâtul cât putu...</l>
                     <l>Către-aceleași lupte poartă al tău nume. </l>
                  </lg>
                  <lg>
                     <l>Viața e o mamă pentru mulți grozavă...</l>
                     <l>Orice zi le-aduce un pahar de-otravă...</l>
                     <l>Cerul este însă plin de străluciri,</l>
                     <l>Și a sărutării flacără suavă</l>
                     <l>Umple-al nostru suflet cu-ndumnezeiri,</l>
                     <l>Și e dulce viața chiar când e grozavă.</l>
                  </lg>
               </div>
               <div type="div3">
                  <head>Se duce... </head>
                  <lg>
                     <l>Se duce noru-n al său zbor</l>
                     <l>Ca gândul meu rătăcitor,</l>
                     <l>Aci de lună poleit,</l>
                     <l>Aci de noapte înnegrit. </l>
                  </lg>
                  <lg>
                     <l>Se duce râul pe costiș,</l>
                     <l>Încolăcit pe sub frunziș,</l>
                     <l>Aci șoptind un cântec blând,</l>
                     <l>Aci umflat și spumegând. </l>
                  </lg>
                  <lg>
                     <l>Se duce vântul printre foi,</l>
                     <l>Se duc și lucruri vechi și noi,</l>
                     <l>Se duce tot ce e de dus,</l>
                     <l>Pământul jos și luna sus. </l>
                  </lg>
                  <lg>
                     <l>Dar când e totul călător,</l>
                     <l>Schimbat mereu sau schimbător,</l>
                     <l>Al meu destin e neîncetat,</l>
                     <l>Neschimbător și neschimbat.</l>
                  </lg>
               </div>
               <div type="div3">
                  <head>Stuful de liliac </head>
                  <lg>
                     <l>Era o zi senină ca fruntea de fecioară</l>
                     <l>Ce e neturburată de-ai patimilor nori,</l>
                     <l>O zi în care șoapte de îngeri se coboară</l>
                     <l>Și vin pe-o adiere să cânte printre flori. </l>
                  </lg>
                  <lg>
                     <l>Subțiri ca o dantelă urcau mereu din apă</l>
                     <l>Clădiri de nori fantastici ocoale dând pe lac,</l>
                     <l>Și prins de-o rece stâncă pe care vântu-o sapă,</l>
                     <l>Gemea mușcat de vânturi un stuf de liliac. </l>
                  </lg>
                  <lg>
                     <l>Plăpândele lui ramuri abia înmugurite,</l>
                     <l>Văitându-se pe soarta ce-acolo le-a sădit,</l>
                     <l>Nainte de-a-și da rodul mureau învinețite</l>
                     <l>Când ea veni să șeadă sub stuful oropsit. </l>
                  </lg>
                  <lg>
                     <l>Atunci acele ramuri deodată înfloriră</l>
                     <l>Ș-o ploaie azurie vărsară peste noi...</l>
                     <l>O! Doamne, acele clipe ce repede pieriră...</l>
                     <l>Uscat e liliacul și nu mai suntem doi.</l>
                  </lg>
               </div>
               <div type="div3">
                  <head>În arcane de pădure </head>
                  <lg>
                     <l>În arcane de pădure întuneric ce spăimântă.</l>
                     <l>Frunza tace lângă frunză și copac lângă copac;</l>
                     <l>Noapte tristă, noapte mută, noapte moartă, cer opac —</l>
                     <l>Dar privighetoarea cântă, dar privighetoarea cântă. </l>
                  </lg>
                  <lg>
                     <l>În arcane de pădure vijelie ce spăimântă,</l>
                     <l>Trăsnet roșu ce-nfășoară și surpare de potop;</l>
                     <l>Pentru ce e armonia o mânie fără scop,</l>
                     <l>Dar privighetoarea cântă, dar privighetoarea cântă. </l>
                  </lg>
                  <lg>
                     <l>În arcane de pădure grozăvie ce spăimântă,</l>
                     <l>Aurora-ntârziată nu s-arată sub frunziș,</l>
                     <l>Întunericul în cale i s-a pus în curmeziș —</l>
                     <l>Dar privighetoarea cântă, dar privighetoarea cântă.</l>
                  </lg>
               </div>
               <div type="div3">
                  <head>Pădurea</head>
                  <lg>
                     <l>Nimica n-are ca pădurea mai multe farmece s-atragă</l>
                     <l>Un suflet ce iubește taina frunzișelor cu umbră dragă</l>
                     <l>Și nicăieri nu poți mai bine de lumea-ntreagă să te pierzi</l>
                     <l>Decât pe-ngustele potece sub bolțile cu frunze verzi. </l>
                  </lg>
                  <lg>
                     <l>Frumos e muntele ce-nalță spre ceruri fruntea lui semeață,</l>
                     <l>Frumos e câmpul ce se-ntinde ca și o mare de verdeață,</l>
                     <l>Frumoasă, marea liniștită sau cu talazul răzvrătit,</l>
                     <l>Însă nimica cu pădurea nu poate fi asemuit. </l>
                  </lg>
                  <lg>
                     <l>Ea n-are-n sânul ei castele, dar soarele când o izbește</l>
                     <l>O populează cu fantasme, și cântu-o face de vorbește,</l>
                     <l>Ș-aci zărești palate-nalte, ș-aci, când ele se desfac,</l>
                     <l>Ridică vocea orice frunză și-n om se schimbă-orice copac. </l>
                  </lg>
                  <lg>
                     <l>Și câte gânduri nu deșteaptă câte-un stejar mai vechi, ce știe</l>
                     <l>A veacurilor dispărute povestea cea de bărbăție,</l>
                     <l>El, ce sub umbra lui bătrână s-adăpostească a putut</l>
                     <l>Câte-un Mihai al țării noastre, trăit și mort necunoscut. </l>
                  </lg>
                  <lg>
                     <l>Pădure, cine nu iubește suava ta melancolie,</l>
                     <l>Tu ce ridici spre ceruri brațe visându-ți dulcea poezie,</l>
                     <l>Și care om venind în tine nu se pricepe înălțat,</l>
                     <l>Cu rănile în piept închise, cu doru-n suflet alinat? </l>
                  </lg>
                  <lg>
                     <l>Poetul dacă se așează la vreo răspânt'e cu fântână</l>
                     <l>Vorbește cu izvoru-albastru de-a codrului frumoasă zână,</l>
                     <l>Ce se tot face nevăzută de când nu sunt nici frați de cruci,</l>
                     <l>Nici verzișori frumoși ca zmeii, nici poteră și nici haiduci. </l>
                  </lg>
                  <lg>
                     <l>Și cântecele ce deșiră îi sunt adesea însoțite</l>
                     <l>De milioanele de frunze în soare-apune poleite,</l>
                     <l>Iar apa alergând la vale, cu un murmur nedefinit</l>
                     <l>Le duce fără de-a ști unde și nici de unde i-au venit. </l>
                  </lg>
                  <lg>
                     <l>Ciobanul dacă se zărește printre desișul tău cel verde,</l>
                     <l>De rând de-ar fi la-nfățișare, înfățișarea lui și-o pierde,</l>
                     <l>Și ca-ntr-o cadră ce-ar cuprinde pe un păstor al lui Virgil</l>
                     <l>Se-ntipărește o idilă pe chipu-i încă de copil. </l>
                  </lg>
                  <lg>
                     <l>Îl vezi alăturea cu mieii, pe care blând îi păstorește,</l>
                     <l>Cu pieptul gol, în vânt cu părul ce alba față i-o umbrește, </l>
                     <l>Ca-n vremuri clasice de simplu, dar și frumos și fericit</l>
                     <l>Precum n-a fost până acuma de nimeni încă-nchipuit. </l>
                  </lg>
                  <lg>
                     <l>Voinicul dacă pe sub seară și-adăpostește-a lui comoară</l>
                     <l>De dragoste înflăcărată sub umbra ta ce-l înfășoară,</l>
                     <l>Din om ce este-l faci să pară ca sântu Gheorghe de măreț</l>
                     <l>Și tremură sărmana fată sub buza lui de îndrăzneț. </l>
                  </lg>
                  <lg>
                     <l>Pădure, cadrul tău convine la bucurie și durere...</l>
                     <l>Dar cântecul ce pe-a mea buză începe azi a tresălta</l>
                     <l>Din nou ca să răsune liber și să reia a lui putere,</l>
                     <l>Pădure, are trebuință de cadrul și de umbra ta. </l>
                  </lg>
                  <lg>
                     <l>Cu gândurile mele singur aș vrea ca să mă pierd în tine,</l>
                     <l>Să simt o dulce voluptate sorbindu-ți aerul cel viu,</l>
                     <l>Să nu mai s-afle om să știe nici de-al meu nume, nici de mine,</l>
                     <l>Și tot așa să nu mai fie nici om de care eu să știu. </l>
                  </lg>
                  <lg>
                     <l>Tăcut, sub frunze ca nălucă să mă strecor fără-ncetare</l>
                     <l>Pe unde locul mai sălbatic s-ar întâmpla în drumul meu,</l>
                     <l>Iar dând uitării lumea-ntreagă și eu s-am parte de uitare,</l>
                     <l>Rănit de lupta unei viețe pe care n-am cerut-o eu. </l>
                  </lg>
                  <lg>
                     <l>Spre soarele ce se ridică să cânt cu frunzele ce cântă,</l>
                     <l>Cu paserile modulându-și concertul lor neîntrecut,</l>
                     <l>Cu șoptitoarele izvoare ce-n armonie se frământă</l>
                     <l>Pe patul de-albe pietricele ce le e vecinic așternut. </l>
                  </lg>
                  <lg>
                     <l>Și cufundat prin al meu suflet în armonie și verdeață,</l>
                     <l>Răpit din visele frumoase ce-n al meu cuget s-ar ivi,</l>
                     <l>Să simt și lumea să-nțeleagă că de-are traiul vreo dulceață,</l>
                     <l>E de-a uita că-l porți pe umeri ș-amenință a te strivi.</l>
                  </lg>
               </div>
               <div type="div3">
                  <head>Între frunze </head>
                  <lg>
                     <l>Grădina este plină de taina fericirii</l>
                     <l>Și nu e fir de iarbă de-alt fir nendrăgostit;</l>
                     <l>E mai, când nu e frunză să n-aibă al iubirii </l>
                     <l>    Fior nedeslușit. </l>
                  </lg>
                  <lg>
                     <l>Micsandra spre rozetă se pleacă fermecată,</l>
                     <l>Garoafa râde-n soare cu roșul ei mănunchi,</l>
                     <l>Iar vița se ridică pe măr, amorezată </l>
                     <l>    De verdele său trunchi. </l>
                  </lg>
                  <lg>
                     <l>Rochițele, în brațe subțiri, dar încordate,</l>
                     <l>Strâng vișinul, și cracă cu cracă-l cuceresc,</l>
                     <l>Cireșele, alături, sub frunze-mperecheate, </l>
                     <l>    Roșesc și se iubesc. </l>
                  </lg>
                  <lg>
                     <l>Din totul se înalță un cântec către soare</l>
                     <l>De dragoste nespusă, de dulci îmbrățișări,</l>
                     <l>O falnică poemă de strofe arzătoare, </l>
                     <l>    De tainice oftări. </l>
                  </lg>
                  <lg>
                     <l>Ascultă: e grădina întreagă, ce unește</l>
                     <l>Simțirea ei suavă cu cântecul din noi,</l>
                     <l>Și cerul din adâncu-i de aur ne privește </l>
                     <l>    Zâmbindu-ne prin foi.</l>
                  </lg>
               </div>
               <div type="div3">
                  <head>Faunul</head>
                  <lg>
                     <l>În ochii mei adânci, pe brânci un faun priveghează,</l>
                     <l>Visează strașnica plăcere ce poți s-o smulgi unui viol,</l>
                     <l>Hipnotizări ce pervertesc rânjind împrăștiază</l>
                     <l>Și-n fund de gingașe potire țâșnește-n silă vitriol</l>
                     <l>În ochii mei adânci, pe brânci un faun priveghează. </l>
                  </lg>
                  <lg>
                     <l>Catifelează lin și dulce cuvântul său — suspin blajin —</l>
                     <l>Dar când stăpân se crede-a fi, atunci pe pradă sare,</l>
                     <l>Brăzdează sânurile goale cu buze aprigi ca de Djin</l>
                     <l>Și e un Iad de foc ascuns ce, până nu tresare,</l>
                     <l>Catifelează lin și dulce cuvântul său — suspin blajin. </l>
                  </lg>
                  <lg>
                     <l>Zadarnic anii trec, și trec — rămâne Domn în scaun,</l>
                     <l>Și nu e om ca să nu-l poarte la pândă-n el pitit pe brânci,</l>
                     <l>Iar nu e ceas și pas, răgaz să poți avea de faun,</l>
                     <l>Ești robul lui, și totdeauna ca să trăiască el mănânci,</l>
                     <l>Zadarnic anii trec și trec — rămâne Domn în scaun.</l>
                  </lg>
               </div>
               <div type="div3">
                  <head>Noaptea neagră </head>
                  <lg>
                     <l>Cu norii ce afar' s-adună</l>
                     <l>Acoperind și cer și lună,</l>
                     <l>De la fereastra mea, sub coaste,</l>
                     <l>Călări pe beznă, ca prin basme,</l>
                     <l>Zăresc un șir grozav de iasme</l>
                     <l>Ce sunt a iadurilor oaste. </l>
                  </lg>
                  <lg>
                     <l>Hop! Hop! Se duc mereu la vale,</l>
                     <l>Și parcă m-ar privi cu jale,</l>
                     <l>Și parc-ar râde câteodată...</l>
                     <l>Căci spăimântoasele lor rânduri</l>
                     <l>Sunt ghiana ce o port în gânduri,</l>
                     <l>Sunt mintea mea întunecată. </l>
                  </lg>
                  <lg>
                     <l>Cocoșul ce-nspre ziuă cântă</l>
                     <l>Cu glasul lui nu le spăimântă...</l>
                     <l>Hip! Hip! — curg iezmele întruna,</l>
                     <l>Și dacă las perdeaua iute,</l>
                     <l>Atunci, odaia, pe-ntrecute,</l>
                     <l>Mi-o umplu, una câte una. </l>
                  </lg>
                  <lg>
                     <l>Ha! Ha! — Și grabnic mă-nconjoară</l>
                     <l>Râzând de-un râs ce mă doboară, </l>
                     <l>Iar în mijlocul lor, îndată,</l>
                     <l>Pe când mai mare e vârtejul,</l>
                     <l>Uscându-mi gura și gâtlejul,</l>
                     <l>Mă pun, și trag o horă lată.</l>
                  </lg>
               </div>
               <div type="div3">
                  <head>Când aripi...</head>
                  <lg>
                     <l>Când aripi al meu suflet avea, credeam în toate</l>
                     <l>Iluziile roze... — Eram un semizeu, </l>
                     <l>Zburam spre empireu,</l>
                     <l>Mai sus de gloate... </l>
                  </lg>
                  <lg>
                     <l>    Când aripi al meu suflet avea. </l>
                  </lg>
                  <lg>
                     <l>Purtam în grai argintul curatelor izvoare,</l>
                     <l>În cuget, visuri roze... — De viață mă-ncântam, </l>
                     <l>De soare mă-mbătam,</l>
                     <l>Eram argint și soare... — </l>
                  </lg>
                  <lg>
                     <l>    Când aripi al meu suflet avea. </l>
                  </lg>
                  <lg>
                     <l>Era ca o-nflorire de zile minunate,</l>
                     <l>De crini și roze roze... — Zâmbeam copilăros, </l>
                     <l>Voios și generos,</l>
                     <l>Străin de răutate... </l>
                  </lg>
                  <lg>
                     <l>    Când aripi al meu suflet avea...</l>
                  </lg>
               </div>
               <div type="div3">
                  <head>Ură</head>
                  <lg>
                     <l>Dacă-aș fi trăsnet v-aș trăsni,</l>
                     <l>V-aș îneca dacă-aș fi apă,</l>
                     <l>Și v-aș săpa mormântu-adânc </l>
                     <l>    Dac-aș fi sapă. </l>
                  </lg>
                  <lg>
                     <l>Dacă-aș fi ștreang v-aș spânzura,</l>
                     <l>Dacă-aș fi spadă v-aș străpunge,</l>
                     <l>V-aș urmări dac-aș fi glonț, </l>
                     <l>    Și v-aș ajunge. </l>
                  </lg>
                  <lg>
                     <l>Dar eu, deși rămân ce sunt,</l>
                     <l>O voce-adâncă îmi murmură</l>
                     <l>Că sunt mai mult decât orice, </l>
                     <l>    Căci eu, sunt ură.</l>
                  </lg>
               </div>
               <div type="div3">
                  <head>Noaptea de iulie </head>
                  <lg>
                     <l>A-nceput din nou să-mi fie dor de dulce fericire...</l>
                     <l>Văd că-mi trece tinerețea, văd că anii mi se duc,</l>
                     <l>Și mi-e sete de plăcere, și mi-e sete de iubire,</l>
                     <l>Însă umbrele visate nu se poate să le-apuc. </l>
                  </lg>
                  <lg>
                     <l>Numai aurul, el singur, îmi lipsește-n astă lume,</l>
                     <l>Numai el, dar fără dânsul sunt un biet neputincios...</l>
                     <l>Care suflet de-al meu suflet, care nume de-al meu nume</l>
                     <l>S-ar lipi să ia povara unui trai sărăcăcios? </l>
                  </lg>
                  <lg>
                     <l>Pică plâns al tinereții pe un sân ce nu palpită,</l>
                     <l>Ai avut cu ce să-l cumperi, e al tău până în zori...</l>
                     <l>Veștejește-te-a mea buză pe o buză veștejită,</l>
                     <l>Și tu, suflete, visează că aduni cerești comori. </l>
                  </lg>
                  <lg>
                     <l>Însă tu, o! poezie, cu mantaua ta regală,</l>
                     <l>Îți acoperă vederea — fugi în colțu-ntunecos,</l>
                     <l>Prin fereastră mă fixează luna rece și spectrală</l>
                     <l>Ca un doctor ce se uită la un chip de ofticos. </l>
                  </lg>
                  <lg>
                     <l>A! desigur, masca blondă avea altfel de privire</l>
                     <l>Când pe țărmurile de-aur ale lacului Leman</l>
                     <l>Surâdea printre frunzișuri la întâia mea iubire,</l>
                     <l>Vis mai lung decât un secol în cuprinsul unui an. </l>
                  </lg>
                  <lg>
                     <l>A! desigur că în noaptea ce-n trecutul vieții mele</l>
                     <l>E-nsemnată cu roșeața simțămintelor dintâi,</l>
                     <l>Dacă ea privea prin geamuri dintre pulberea de stele,</l>
                     <l>Nu venea c-un zâmbet rece lângă caldul căpătâi. </l>
                  </lg>
                  <lg>
                     <l>Poezie! Poezie! Ai dreptate totdeauna,</l>
                     <l>Dar fiindcă simt și astăzi că rămas-am tot al tău,</l>
                     <l>Dă, te rog, în jos perdeaua, ca să nu mă vadă luna,</l>
                     <l>Roag-o calea să-și urmeze, voi să scap de ochiul său. </l>
                  </lg>
                  <lg>
                     <l>Zi-i să meargă pe oriunde e suavă fericire,</l>
                     <l>Să-și încarce a ei rază cu al florilor arom,</l>
                     <l>Să zâmbească voluptății ce se naște din iubire,</l>
                     <l>Dar să uite pe oricine a uitat că este om.</l>
                  </lg>
               </div>
               <div type="div3">
                  <head>Răsmelița morților </head>
                  <lg>
                     <l>Domnea-n locașul vecinic o noapte-ntunecoasă,</l>
                     <l>Și unul după altul, falangă fioroasă,</l>
                     <l>Ieșeau de prin morminte scheletele de morți</l>
                     <l>„Deschidă-ne iar viața lucioasele ei porți...</l>
                     <l>Destul de când mormântul ne supse și ne roase",</l>
                     <l>Striga învălmășită răsmelița de oase,</l>
                     <l>„Destul de când ne-apasă mormântu-ngrozitor...</l>
                     <l>Vrem viață, vrem lumină, vrem soare-ncălzitor."</l>
                     <l>Și țestele prin iarbă dau fuga-nsuflețite,</l>
                     <l>Purtate de schelete în grab' reîntocmite,</l>
                     <l>Așa că cimitirul era ca un vârtej</l>
                     <l>În care câte-o țeastă fugea după-un gâtlej,</l>
                     <l>Iar deget după deget, și coaste după coaste,</l>
                     <l>Urmau în goana mare ca oaste după oaste...</l>
                     <l>Femurul, câteodată, un tibia prinzând,</l>
                     <l>Da jalnice ocoale, trosnind și șchiopătând,</l>
                     <l>Și-n groaznicul amestec, ciocnindu-se în cale,</l>
                     <l>Albeau prin noaptea neagră coloane vertebrale...</l>
                     <l>Claviculă și cubit, și metatars, și stern</l>
                     <l>Păreau mișcate astfel de-același dor etern,</l>
                     <l>Iar oasele cu-ncetul la rând înghesuite,</l>
                     <l>Cu zgomot în schelete erau reîntocmite,</l>
                     <l>Și glasul ce din toate țipa îngrozitor</l>
                     <l>Era: „Vrem aer, viață, vrem soare-ncălzitor".</l>
                  </lg>
               </div>
               <div type="div3">
                  <head>Noaptea albă </head>
                  <lg>
                     <l>Luna varsă în odaie</l>
                     <l>O fantastică văpaie,</l>
                     <l>Iar cu capul aplecat</l>
                     <l>Stă poetul care-odată</l>
                     <l>Pe o coardă fermecată</l>
                     <l>Lumea toată a-ncântat. </l>
                  </lg>
                  <lg>
                     <l>Fruntea lui nensuflețită</l>
                     <l>Pare-n raza strălucită</l>
                     <l>Ca un munte pleșuvit,</l>
                     <l>Ochii lui fără privire</l>
                     <l>Îți insuflă o-ngrozire</l>
                     <l>Ce te lasă-nmărmurit. </l>
                  </lg>
                  <lg>
                     <l>Printre florile de-afară</l>
                     <l>Doarme geniul pe scară</l>
                     <l>Ca un mort de nemișcat,</l>
                     <l>Pe când luna maiestoasă</l>
                     <l>O lumină îndoioasă</l>
                     <l>Pune-n cerul neschimbat.</l>
                  </lg>
               </div>
               <div type="div3">
                  <head>Visul fatal </head>
                  <lg>
                     <l>Nu mai am decât o sete, nu mai am decât un vis,</l>
                     <l>Vis ce-n inimă cu sânge conturat îl țin închis;</l>
                     <l>Orișiunde-l port cu mine, și c-o dulce voluptate</l>
                     <l>Mintea mea îl recitește pe când inima mea bate; </l>
                     <l>Negru, groaznic, fără milă, nu e-ntr-însul un cuvânt</l>
                     <l>Ca să nu mă facă singur uneori să mă-nspăimânt;</l>
                     <l>Ștreangul, fierul, focul, plumbul se-ntrețes să-l întocmească,</l>
                     <l>Și-n zadar se-ncearcă unii din priviri să mi-l citească</l>
                     <l>Înainte de momentul când... — Dar visul meu cumplit</l>
                     <l>Dacă scris e să rămână un biet vis neîmplinit,</l>
                     <l>Din adâncul ei cel umed, cu aceeași nendurare</l>
                     <l>Groapa mea are să strige către ceruri: Răzbunare.</l>
                  </lg>
               </div>
               <div type="div3">
                  <head>Cântecul și poetul</head>
                  <lg>
                     <l>Când se naște într-o țară mică, — cine e poet,</l>
                     <l>Dacă simte-a lui făptură că e roasă de-un regret,</l>
                     <l>E desigur de regretul c-a născut. — El cântă, scrie,</l>
                     <l>Și abia în câte-un suflet, află câte-o simpatie.</l>
                     <l>Încolo, cine-l citește, sau de pizmă e cuprins,</l>
                     <l>Sau cu inima închisă și-n citire nedeprins </l>
                     <l>    Cartea i-o silabisește. </l>
                  </lg>
                  <lg>
                     <l>Dar de ce de insomnie doborât, — poetul cântă,</l>
                     <l>Ș-având toate împotrivă inima și-o mai frământă</l>
                     <l>Să mai lase pe hârtie ca să treacă-al său condei,</l>
                     <l>Ce fixează note de-aur pe al foilor temei</l>
                     <l>Pentru ce mai împletește cu argint și cu mătase</l>
                     <l>Stofele predestinate urme multe să nu lase. </l>
                     <l>    Visul ce ne tot șoptește? </l>
                  </lg>
                  <lg>
                     <l>Liliacul alb și roșu harpa sa o coronează,</l>
                     <l>Al său cântec, ca sideful strălucește, — și vibrează</l>
                     <l>Mai curat decât un sunet de cristal. — Armonios </l>
                     <l>Ca un țipăt de vioară sub arcușul mlădios,</l>
                     <l>Smulge lacrimi. — Blând și dulce se înalță; — câteodată,</l>
                     <l>De se-ncarcă cu mânie vânătă și nenfrânată </l>
                     <l>    Este pentru vinovați. </l>
                  </lg>
                  <lg>
                     <l>Iată cântecul. — Poetul pentru ce-l vibrează însă?</l>
                     <l>Pentru cine e parfumul sau durerea lui cea plânsă?...</l>
                     <l>Tot ce știu e că natura strălucindu-i în priviri</l>
                     <l>Ceru-n sufletu-i coboară cu supreme-ademeniri,</l>
                     <l>Îngeri dulci pe buze-i cântă... — Dacă vreți să știți misterul</l>
                     <l>Pentru ce și pentru cine?... Întrebați natura, — cerul, </l>
                     <l>    Sau pe îngeri întrebați.</l>
                  </lg>
               </div>
               <div type="div3">
                  <head>Către viitorime </head>
                  <lg>
                     <l>Voi, care vă veți naște de-aci-într-un veac sau doi,</l>
                     <l>Voind s-aveți știință de cine-am fost și noi,</l>
                     <l>Luând spre deslușire istoria, — îndată</l>
                     <l>Simțirea noastră-ntreagă, de fală îmbătată,</l>
                     <l>Striga-va: „Ca străbunii să fim de glorioși,</l>
                     <l>Pe când am fost cu toții mișei sau ticăloși." </l>
                  </lg>
                  <lg>
                     <l>Mai mult decât minciuna nimica nu răpune...</l>
                     <l>E aspru adevărul, dar trebuie a-l spune</l>
                     <l>Da, țara noastră toată, din cap pân' la sfârșit</l>
                     <l>În zilele de astăzi e stârvul otrăvit,</l>
                     <l>Din care sântu soare cu flacăra-i suavă</l>
                     <l>Nu poate să mai scoată nimic decât otravă. </l>
                  </lg>
                  <lg>
                     <l>Și mișuie asupra-i un șir de viermi grețoși</l>
                     <l>Ce-l sug până la oase sătui dar lipicioși,</l>
                     <l>Blestem care desigur își are începutul,</l>
                     <l>Își are și prezentul, își are și trecutul,</l>
                     <l>Pe când sfârșitul, — zilnic chemat și nesosit,</l>
                     <l>Se pierde printre veacuri, rămâne neghicit. </l>
                  </lg>
                  <lg>
                     <l>Dar cum? Din timpul nostru nimic nu va rămâne</l>
                     <l>Ca moaște respectate a zilelor bătrâne?</l>
                     <l>Ce? Zidurile Plevnei de sine au căzut</l>
                     <l>Și moartă ne-a fost țara soldați când am avut?</l>
                     <l>Ce? Poate să existe mai mare bărbăție</l>
                     <l>Decât să-ți dai sfârșitul pe câmp de bătălie? </l>
                  </lg>
                  <lg>
                     <l>Ei! Da. Prin vânt, pe zloată, flămânzi și dezbrăcați,</l>
                     <l>Martirii ce avurăm rămân necontestați...</l>
                     <l>Zburară, se luptară, muriră; foarte bine</l>
                     <l>E drept că au fost ieftini cu sângele din vine,</l>
                     <l>E drept că fiecare a fost un semizeu,</l>
                     <l>Dar pentru ce, și cine, nu știu nici ei, nici eu. </l>
                  </lg>
                  <lg>
                     <l>Urmași, oricât de mare veți crede-a noastră fală,</l>
                     <l>Feriți-vă de-a trece sub poarta triumfală</l>
                     <l>Prin care-această țară de-un veac a defilat,</l>
                     <l>Căci dacă avem astăzi și rege și regat,</l>
                     <l>Putem de azi pe mâine s-avem și-mpărăție,</l>
                     <l>Dar fără libertate și fără Românie.</l>
                  </lg>
               </div>
               <div type="div3">
                  <head>Gândului</head>
                  <lg>
                     <l>Eu am stat ș-am cugetat</l>
                     <l>Și mijlocul l-am aflat</l>
                     <l>Viața mea s-o fericesc</l>
                     <l>E să nu mă mai gândesc. </l>
                  </lg>
                  <lg>
                     <l>Gândul m-a îmbătrânit,</l>
                     <l>Gândul m-a nenorocit...</l>
                     <l>Fără gând de mă nășteam,</l>
                     <l>Nu plângeam, nu sufeream. </l>
                  </lg>
                  <lg>
                     <l>De-am gândi, sau n-am gândi,</l>
                     <l>Rău-n veci va izbândi,</l>
                     <l>Și cu gând și fără gând,</l>
                     <l>Ne vom duce toți pe rând. </l>
                  </lg>
                  <lg>
                     <l>Tot o soartă vom avea,</l>
                     <l>În zadar fugim de ea,</l>
                     <l>Căci de suntem pe pământ,</l>
                     <l>Ne-am născut pentru mormânt. </l>
                  </lg>
                  <lg>
                     <l>Gând mișel, grozav blestem,</l>
                     <l>Eu de azi nu te mai chem,</l>
                     <l>Numai rele mi-ai urzit</l>
                     <l>Și în veci m-ai amăgit. </l>
                  </lg>
                  <lg>
                     <l>Voi o clipă să trăiesc,</l>
                     <l>Nicidecum să nu gândesc</l>
                     <l>Să mă uit la stele sus</l>
                     <l>Fără lui să-i fiu supus. </l>
                  </lg>
                  <lg>
                     <l>Să trăiesc fără să știu</l>
                     <l>De sunt mort sau de sunt viu,</l>
                     <l>Și prin lume, călător</l>
                     <l>Să mă duc nepăsător. </l>
                  </lg>
                  <lg>
                     <l>Să mă-mbăt de dulci lumini,</l>
                     <l>De mirosul de pe crini,</l>
                     <l>De-al izvorului murmur</l>
                     <l>Și de-al cerului azur. </l>
                  </lg>
                  <lg>
                     <l>Și atuncea mizantrop,</l>
                     <l>Gând nemernic să te-ngrop,</l>
                     <l>Să te-ngrop în mine-adânc</l>
                     <l>Și să beau și să mănânc. </l>
                  </lg>
                  <lg>
                     <l>Piatră rece, orb și crud,</l>
                     <l>Nici un plânset să n-aud</l>
                     <l>Sub al cerurilor cort</l>
                     <l>Pentru orice patimi mort. </l>
                  </lg>
                  <lg>
                     <l>Și când ceasul va sosi</l>
                     <l>Dintre oameni a dosi,</l>
                     <l>Să mă duc fără să știu</l>
                     <l>De-am fost mort sau de-am fost viu.</l>
                  </lg>
               </div>
               <div type="div3">
                  <head>Buchetul</head>
                  <epigraph>Domnișoarei Maria Duport</epigraph>
                  <lg>
                     <l>Era un cer umplut de soare</l>
                     <l>Când ți-am adus într-un buchet</l>
                     <l>Iubirea mea mistuitoare</l>
                     <l>Și-al inimei adânc secret.</l>
                     <l>Buchetu-a fost a mea junie,</l>
                     <l>Și dacă astăzi s-a uscat,</l>
                     <l>Tu poate nu l-ai sărutat,</l>
                     <l>Maria mea, Marie.</l>
                  </lg>
                  <lg>
                     <l>De veci ne-a despărțit destinul,</l>
                     <l>O știi și tu, o știu și eu,</l>
                     <l>Dar când iubirea e ca vinul,</l>
                     <l>Să te dezbeți e greu — e greu.</l>
                     <l>În orele de revenire,</l>
                     <l>Dacă mai ții minte-acel buchet,</l>
                     <l>Gândește-te și la poet,</l>
                     <l>Maria mea, Marie.</l>
                  </lg>
               </div>
            </div>
         </div>
         <div type="div1">
            <head>
               <anchor xml:id="id_Flori_sacre_(1912)"/>Flori sacre</head>
            <p rend="center">1912</p>
            <div type="div2">
               <div type="div3">
                  <head>Avatar</head>
                  <lg>
                     <l>Domnea în Roma August, — era sub cer de mai, —</l>
                     <l>Îmi cântă-n suflet anul, — zvoniseră dezastre,</l>
                     <l>Dar Tibrul printre dealuri curgea ca printr-un rai,</l>
                     <l>Și vii, în ochii sclavei, zării cicori albastre. </l>
                  </lg>
                  <lg>
                     <l>Vorbi în al meu sânge al patimilor grai,</l>
                     <l>Eram atletul plastic întors abia din castre,</l>
                     <l>Ș-am pus, sub piept zdrobind-o, când lung o sărutai,</l>
                     <l>Jăraticul de buze pe florile din astre. </l>
                  </lg>
                  <lg>
                     <l>Grădina în odihnă zăcea-ntre ziduri albe...</l>
                     <l>Ninseseră din piersici suave flori roz-albe... —</l>
                     <l>Au curs de-atunci noiane de veacuri păgânești... — </l>
                  </lg>
                  <lg>
                     <l>Uitată mi-este groapa sub flori și sub parfume,</l>
                     <l>Dar tot mi-aduc aminte... — fu Cretus al meu nume,</l>
                     <l>Și-n for purtam tunică cu ciucuri elinești.</l>
                  </lg>
               </div>
               <div type="div3">
                  <head>Noapte de decemvrie </head>
                  <lg>
                     <l>Pustie și albă e camera moartă...</l>
                     <l>Și focul sub vatră se stinge scrumit... </l>
                     <l>Poetul, alături, trăsnit stă de soartă,</l>
                     <l>Cu nici o scânteie în ochiu-adormit...</l>
                     <l>Iar geniu-i mare e-aproape un mit... </l>
                     <l>    Și nici o scânteie în ochiu-adormit. </l>
                  </lg>
                  <lg>
                     <l>Pustie și albă e-ntinsa câmpie...</l>
                     <l>Sub viscolu-albastru ea geme cumplit...</l>
                     <l>Sălbatică fiară, răstriștea-l sfâșie,</l>
                     <l>Și luna-l privește cu ochi-oțelit... </l>
                     <l>E-n negura nopții un alb monolit... </l>
                     <l>    Și luna-l privește cu ochi oțelit. </l>
                  </lg>
                  <lg>
                     <l>Nămeții de umbră în juru-i s-adună...</l>
                     <l>Făptura de humă de mult a pierit</l>
                     <l>Dar fruntea, tot mândră, rămâne în lună </l>
                     <l>Chiar alba odaie în noapte-a murit... — </l>
                     <l>    Făptura de humă de mult a pierit. </l>
                  </lg>
                  <lg>
                     <l>E moartă odaia, și mort e poetul... </l>
                     <l>În zare, lupi groaznici s-aud, răgușit,</l>
                     <l>Cum latră, cum urlă, cum urcă, cu-ncetul,</l>
                     <l>Un tremol sinistru de vânt-năbușit...</l>
                     <l>Iar crivățul țipă... — dar el, ce-a greșit? </l>
                     <l>    Un haos, urgia se face cu-ncetul. </l>
                  </lg>
                  <lg>
                     <l>Urgia e mare și-n gându-i ș-afară,</l>
                     <l>Și luna e rece în el, și pe cer...</l>
                     <l>Și bezna lungește o strașnică gheară,</l>
                     <l>Și lumile umbrei chiar fruntea i-o cer... </l>
                     <l>    Și luna e rece în el, și pe cer. </l>
                  </lg>
                  <lg>
                     <l>Dar scrumul sub vatră, deodată, clipește...</l>
                     <l>Pe ziduri, aleargă albastre năluci...</l>
                     <l>O flacără vie pe coș izbucnește,</l>
                     <l>Se urcă, palpită, trosnește, vorbește... </l>
                     <l>    „Arhanghel de aur, cu tine ce-aduci?" </l>
                  </lg>
                  <lg>
                     <l>Și flacăra spune: „Aduc inspirarea...</l>
                     <l>Ascultă, și cântă, și tânăr refii... </l>
                     <l>În slava-nvierii îneacă oftarea...</l>
                     <l>Avut și puternic emir, voi să fii." </l>
                     <l>Și flacăra spune: „Aduc inspirarea</l>
                     <l>Și-n alba odaie aleargă vibrarea. </l>
                  </lg>
                  <lg>
                     <l>Răstriștea zăpezii de-afară, dispare...</l>
                     <l>Deasupră-i e aur, și aur e-n zare, </l>
                     <l>Și iată-l emirul orașului rar...</l>
                     <l>Palatele sale sunt albe fantasme,</l>
                     <l>S-ascund printre frunze cu poame din basme,</l>
                     <l>Privindu-se-n luciul pârâului clar. </l>
                  </lg>
                  <lg>
                     <l>Bagdadul! Bagdadul! și el e emirul... </l>
                     <l>Prin aer, petale de roze plutesc...</l>
                     <l>Mătasea-nflorită mărită cu firul</l>
                     <l>Nuanțe, ce-n umbră, încet, veștejesc... — </l>
                     <l>Havuzele cântă... — voci limpezi șoptesc...</l>
                     <l>Bagdadul! Bagdadul! și el e emirul. </l>
                  </lg>
                  <lg>
                     <l>Și el e emirul, și are-n tezaur,</l>
                     <l>Movile înalte de-argint și de aur,</l>
                     <l>Și jaruri de pietre cu flăcări de sori;</l>
                     <l>Hangiare-n tot locul, oțeluri cumplite </l>
                     <l>În grajduri, cai repezi cu foc în copite,</l>
                     <l>Și-ochi împrejuru-i — ori spuză, ori flori. </l>
                  </lg>
                  <lg>
                     <l>Bagdadul! cer galben și roz ce palpită,</l>
                     <l>Rai de-aripi de vise, și rai de grădini,</l>
                     <l>Argint de izvoare, și zare-aurită </l>
                     <l>Bagdadul, poiana de roze și crini </l>
                     <l>Djamii — minarete — și cer ce palpită. </l>
                  </lg>
                  <lg>
                     <l>Și el e emirul, și toate le are...</l>
                     <l>E tânăr, e farmec, e trăsnet, e zeu,</l>
                     <l>Dar zilnic se simte furat de-o visare...</l>
                     <l>Spre Meka se duce cu gândul mereu,</l>
                     <l>Și-n fața dorinței — ce este — dispare </l>
                     <l>Iar el e emirul, și toate le are. </l>
                  </lg>
                  <lg>
                     <l>Spre Meka-l răpește credința — voința,</l>
                     <l>Cetatea preasfântă îl cheamă în ea,</l>
                     <l>Îi cere simțirea, îi cere ființa,</l>
                     <l>Îi vrea frumusețea — tot sufletu-i vrea </l>
                     <l>Din tălpi până-n creștet îi cere ființa. </l>
                  </lg>
                  <lg>
                     <l>Dar Meka e-n zarea de flacări — departe </l>
                     <l>De ea o pustie imensă-l desparte, </l>
                     <l>Și pradă pustiei câți oameni nu cad?</l>
                     <l>Pustia e-o mare aprinsă de soare,</l>
                     <l>Nici cântec de paseri, nici pomi, nici izvoare </l>
                     <l>Și dulce e viața în rozul Bagdad. </l>
                  </lg>
                  <lg>
                     <l>Și dulce e viața în săli de-alabastru,</l>
                     <l>Sub bolți lucitoare de-argint și de-azur,</l>
                     <l>În vie lumină tronând ca un astru,</l>
                     <l>Cu albele forme de silfi împrejur,</l>
                     <l>În ochi cu lumina din lotusu-albastru. </l>
                  </lg>
                  <lg>
                     <l>Dar iată și ziua când robii și-armează... </l>
                     <l>Cămile gătește, și negri-armăsari,</l>
                     <l>Convoiul se-nșiră — în zori scânteiază,</l>
                     <l>Pornește cu zgomot, — mulțimea-l urmează,</l>
                     <l>Spre porți năpustită cu mici și cu mari. </l>
                  </lg>
                  <lg>
                     <l>Și el ce e-n frunte pe-o albă cămilă,</l>
                     <l>Jar viu de lumină sub roșu-oranisc,</l>
                     <l>S-oprește, o clipă, pe verdele pisc,</l>
                     <l>Privindu-și orașul în roza idilă... </l>
                  </lg>
                  <lg>
                     <l>S-oprește, o clipă, pe verdele pisc...</l>
                     <l>Din ochiul său mare o lacrimă pică,</l>
                     <l>Pe când, de sub dealuri, al soarelui disc</l>
                     <l>În gloria-i de-aur încet se ridică... </l>
                     <l>    Și lacrima, clară, lucește, și pică... </l>
                  </lg>
                  <lg>
                     <l>Din apa fântânii pe care o știe</l>
                     <l>În urmă, mai cere, o dată, să bea... </l>
                     <l>Curmalii-o-nfășoară c-o umbră-albăstrie...</l>
                     <l>Aceeași e apa spre care venea</l>
                     <l>Copil, să-și alinte blondețea în ea </l>
                     <l>Și-ntreagă, fântâna, e tot cum o știe. </l>
                  </lg>
                  <lg>
                     <l>E tot cum o știe, — dar, searbăd la față,</l>
                     <l>Sub magica-i umbră, un om se răsfață...</l>
                     <l>Mai slut e ca iadul, zdrențos, și pocit,</l>
                     <l>Hoit jalnic de bube, — de drum prăfuit,</l>
                     <l>Viclean la privire, și searbăd la față. </l>
                  </lg>
                  <lg>
                     <l>De nume-l întreabă emirul, deodată,</l>
                     <l>Ș-acesta-i răspunde cu vocea ciudată</l>
                     <l>— La Meka, plecat-am a merge și eu.</l>
                     <l>— La Meka? La Meka?... — și vocea ciudată</l>
                     <l>— La Meka! La Meka! răsună mereu. </l>
                  </lg>
                  <lg>
                     <l>Și pleacă drumețul pe-un drum ce cotește...</l>
                     <l>Pocit, șchiop și searbăd, abia se târește...</l>
                     <l>Și drumu-ocolește mai mult, tot mai mult,</l>
                     <l>Dar mica potecă sub pomi șerpuiește,</l>
                     <l>O tânără umbră de soare-l ferește,</l>
                     <l>Auzu-i se umple de-un vesel tumult,</l>
                     <l>Și drumu-ocolește mai mult — tot mai mult. </l>
                  </lg>
                  <lg>
                     <l>Iar el, el emirul, de-asemenea pleacă </l>
                     <l>Pustia l-așteaptă în largu-i s-o treacă...</l>
                     <l>Prin prafu-i se-nșiră cămile și cai,</l>
                     <l>Se mistuie-n soare Bagdadul, și piere,</l>
                     <l>Mai șters decât rozul de flori efemere,</l>
                     <l>Mai stins decât visul pierdutului rai. </l>
                  </lg>
                  <lg>
                     <l>În largu-i pustia, să treacă-l așteaptă </l>
                     <l>E dreaptă — tot dreaptă — dar zilele curg,</l>
                     <l>Și foc e în aer, în zori, și-n amurg </l>
                     <l>Și el naintează, dar zilele curg. </l>
                  </lg>
                  <lg>
                     <l>Nici urmă de ierburi, nici pomi, nici izvoare...</l>
                     <l>Și el naintează sub flăcări de soare...</l>
                     <l>În ochi o nălucă de sânge — în gât</l>
                     <l>Un chin fără margini de sete-arzătoare...</l>
                     <l>Nisip, și deasupra, cer roșu — ș-atât </l>
                     <l>Și toți naintează sub flăcări de soare. </l>
                  </lg>
                  <lg>
                     <l>Și tot fără margini pustia se-ntinde,</l>
                     <l>Și tot nu s-arată orașul preasfânt </l>
                     <l>Nimic n-o sfârșește în zori când s-aprinde,</l>
                     <l>Și n-o-nviorează suflare de vânt </l>
                     <l>Lucește, vibrează, și-ntruna se-ntinde. </l>
                  </lg>
                  <lg>
                     <l>Abia, ici și colo, găsesc, câteodată,</l>
                     <l>Verdeața de oază cu dor așteptată...</l>
                     <l>Săgeată, aleargă cal alb și cal murg,</l>
                     <l>Cămilele-aleargă săgeată și ele,</l>
                     <l>La cântecul apei se fac ușurele...</l>
                     <l>Izvor sau citernă în clipă le scurg </l>
                     <l>Dar chinul reîncepe, și zilele curg. </l>
                  </lg>
                  <lg>
                     <l>Și tot nu s-arată năluca sublimă...</l>
                     <l>Și apa, în foale, descrește mereu...</l>
                     <l>Când calul, când omul, s-abate victimă,</l>
                     <l>Iar mersul se face din greu și mai greu...</l>
                     <l>Cu trei și cu patru, mor toți plini de zile,</l>
                     <l>Dragi tineri, cai ageri, și mândre cămile. </l>
                  </lg>
                  <lg>
                     <l>Și tot nu s-arată cetatea de vise...</l>
                     <l>Merindele, zilnic, în trăiști se sfârșesc...</l>
                     <l>Prădalnice zboruri de paseri, sosesc...</l>
                     <l>S-aruncă pe leșuri cu ciocuri deschise,</l>
                     <l>Cămile, cai, oameni, cad, pier, se răresc...</l>
                     <l>Doar negrele paseri mereu se-nmulțesc</l>
                     <l>Și tot nu s-arată cetatea din vise. </l>
                  </lg>
                  <lg>
                     <l>Cetatea din vise departe e încă,</l>
                     <l>Și vine și ziua cumplită când el,</l>
                     <l>Rămas din toți singur, sub cer de oțel,</l>
                     <l>Pe minte își simte o noapte adâncă... </l>
                     <l>Când setea, când foamea, — grozave la fel,</l>
                     <l>Pe piept, ori pe pântec, îi pun câte-o stâncă,</l>
                     <l>Prin aeru-n flăcări, sub cerul de-oțel. </l>
                  </lg>
                  <lg>
                     <l>Pierduți sunt toți robii, cu cai, cu cămile...</l>
                     <l>Sub aeru-n flăcări, zac roșii movile... </l>
                     <l>Nainte — în lături — napoi — pestetot,</l>
                     <l>Oribil palpită aceeași culoare...</l>
                     <l>E-aprins chiar pământul hrănit cu dogoare,</l>
                     <l>Iar ochii se uită zadarnic, cât pot </l>
                     <l>Tot roșu de sânge zăresc pestetot</l>
                     <l>Sub aeru-n flăcări al lungilor zile. </l>
                  </lg>
                  <lg>
                     <l>Și foamea se face mai mare — mai mare,</l>
                     <l>Și, zilnic, tot cerul s-aprinde mai tare...</l>
                     <l>Bat tâmplele... — ochii sunt demoni cumpliți...</l>
                     <l>Cutremur e setea, ș-a foamei simțire</l>
                     <l>E șarpe, ducându-și a ei zvârcolire</l>
                     <l>În pântec, în sânge, în nervii-ndârjiți... </l>
                     <l>Bat tâmplele... — ochii sunt demoni cumpliți. </l>
                  </lg>
                  <lg>
                     <l>Abia mai pășește cămila ce-l poartă...</l>
                     <l>Speranța, chiar dânsa, e-n sufletu-i moartă... </l>
                     <l>Dar iată... — părere să fie, sau, ea?...</l>
                     <l>În zarea de flăcări, în zarea de sânge,</l>
                     <l>Lucește... Emirul puterea și-o strânge... </l>
                     <l>Chiar porțile albe le poate vedea...</l>
                     <l>E Meka! E Meka! ș-aleargă spre ea. </l>
                  </lg>
                  <lg>
                     <l>Spre albele ziduri, aleargă — aleargă,</l>
                     <l>Și albele ziduri, lucesc — strălucesc, </l>
                     <l>Dar Meka începe și dânsa să meargă</l>
                     <l>Cu pasuri ce-n fundul de zări o răpesc,</l>
                     <l>Și albele ziduri, lucesc, — strălucesc! </l>
                  </lg>
                  <lg>
                     <l>Ca gândul aleargă spre alba nălucă,</l>
                     <l>Spre poamele de-aur din visu-i ceresc...</l>
                     <l>Cămila, cât poate, grăbește să-l ducă...</l>
                     <l>Dar visu-i, nu este un vis omenesc </l>
                     <l>Și poamele de-aur lucesc — strălucesc </l>
                     <l>Iar alba cetate rămâne nălucă. </l>
                  </lg>
                  <lg>
                     <l>Rămâne nălucă, dar tot o zărește</l>
                     <l>Cu porți de topaze, cu turnuri de-argint,</l>
                     <l>Și tot către ele s-ajungă zorește,</l>
                     <l>Cu toate că știe prea bine că-l mint</l>
                     <l>Și porți de topaze, și turnuri de-argint. </l>
                  </lg>
                  <lg>
                     <l>Rămâne nălucă în zarea pustiei</l>
                     <l>Regina trufașă, regina magiei,</l>
                     <l>Frumoasa lui Meka — tot visul țintit,</l>
                     <l>Și vede pe-o iasmă că-i trece sub poartă... </l>
                  </lg>
                  <lg>
                     <l>Pe când șovăiește cămila ce-l poartă...</l>
                     <l>Și-n Meka străbate drumețul pocit,</l>
                     <l>Plecat șchiop și searbăd pe drumul cotit </l>
                     <l>Pe când șovăiește cămila ce-l poartă... </l>
                  </lg>
                  <lg>
                     <l>Și moare emirul sub jarul pustiei </l>
                     <l>Și focu-n odaie se stinge și el,</l>
                     <l>Iar lupii tot urlă pe-ntinsul câmpiei,</l>
                     <l>Și frigul se face un brici de oțel...</l>
                     <l>Dar luna cea rece, ș-acea dușmănie</l>
                     <l>De lupi care urlă, — ș-acea sărăcie</l>
                     <l>Ce-alunecă zilnic spre ultima treaptă,</l>
                     <l>Sunt toate pustia din calea cea dreaptă,</l>
                     <l>Ș-acea izolare, ș-acea dezolare,</l>
                     <l>Sunt Meka cerească, sunt Meka cea mare... </l>
                     <l>    Murit-a emirul sub jarul pustiei.</l>
                  </lg>
               </div>
               <div type="div3">
                  <head>Mai</head>
                  <lg>
                     <l>Mai! Mai! și aurora cu lacrimi de topaze,</l>
                     <l>Mai: albele calicii de crini, dulci flori de-amor,</l>
                     <l>Și vocile de frunze, și raze, și extaze,</l>
                     <l>Ș-a traiului uitare, un chin de care mor. </l>
                  </lg>
                  <lg>
                     <l>Mai: barca ce se duce pe undele tăcute,</l>
                     <l>Și clarul dimineții, și veseli lopătari,</l>
                     <l>Și luni ce sparg văzduhul pe-azururi renăscute,</l>
                     <l>Și bălți de-argint, și trestii, și candizi nenufari. </l>
                  </lg>
                  <lg>
                     <l>Ș-oriunde, o natură tot tânără, tot blondă,</l>
                     <l>Și-n cer, pe car de flăcări, Apollon, crud și blând,</l>
                     <l>Lucind într-o părere de cursă vagabondă,</l>
                     <l>Jucându-și caii de-aur și-n inimi săgetând.</l>
                  </lg>
               </div>
               <div type="div3">
                  <head>Imn la Satan</head>
                  <lg>
                     <l>Satan, fermecător Satan, proteu ce ești ascuns în toate,</l>
                     <l>În iadul tău primesc să ard, fiindcă altfel nu se poate;</l>
                     <l>Te-ador, Satan, fiindcă tu ești zâmbet, rază și coloare,</l>
                     <l>Ești cugetări și ești simțiri, ești aur, vin, cântare, floare, —</l>
                     <l>Ești tot ce e ispititor: plasticități de corpuri goale, —</l>
                     <l>Și zbor spre cer și voluptăți ce sunt titanice răscoale...</l>
                     <l>O! singur zeu, fiindcă rău — iar răul singur este forță —</l>
                     <l>Al tău e-ntregul Univers, plecat sub sabie și torță... </l>
                  </lg>
                  <lg>
                     <l>Când ai lipsi, ar fi tăcerea și nemișcarea și robia...</l>
                     <l>Satan, — oh! Iartă-mi neghiobia! </l>
                  </lg>
                  <lg>
                     <l>Satan, fermecător Satan,</l>
                     <l>Nemilostiv, cum e dorința,</l>
                     <l>Și ager, cum e iscusința,</l>
                     <l>Tot mai activ din an în an;</l>
                     <l>Semeț cum este biruința...</l>
                     <l>Satan, dorință de știință,</l>
                     <l>Satan, dorință de frumos,</l>
                     <l>Satan, voință și putință,</l>
                     <l>Pe-altarul tău mă-aduc prinos...</l>
                     <l>Jos, jos fățărnicia... </l>
                  </lg>
                  <lg>
                     <l>Când ai lipsi, ar fi tăcerea și nemișcarea și robia...</l>
                     <l>În ochi adânci când scânteiezi, pe buze roșii când răsufli,</l>
                     <l>Averi de-avari le risipești prin simțuri reci furtuni când sufli;</l>
                     <l>Înnebunești pe prea cuminți, ce stau tâmpiți de-nțelepciune</l>
                     <l>Și schimbi deodată în focar ce-a fost mai stins ca un tăciune.</l>
                     <l>Tu, care culci sub sărutări în silnicia ta sublimă</l>
                     <l>Pe crinul fraged ca să smulgi beția rară printr-o crimă,</l>
                     <l>Oh!... singur rodnic pestetot, când spargi a cerurilor boltă</l>
                     <l>Și plumb topit în ea țâșnești a vieții aprigă revoltă,</l>
                     <l>Satan, — oh! iartă-mi neghiobia. </l>
                  </lg>
                  <lg>
                     <l>Arhanghel de-aur și de foc,</l>
                     <l>Ce-nsămânțezi Dumnezeirea,</l>
                     <l>Urmându-ți vecinic siluirea,</l>
                     <l>Din timp în timp, din loc — în loc,</l>
                     <l>Și ce-o supui să-ți rabde firea...</l>
                     <l>Satan, nenvinsă bărbăție,</l>
                     <l>Adolescent în orice timp,</l>
                     <l>Urmează-a ta împărăție</l>
                     <l>Și prăvălește-orice Olimp... </l>
                  </lg>
                  <lg>
                     <l>Când ai lipsi, ar fi tăcerea și nemișcarea și robia...</l>
                     <l>Oh!... Iartă-mi, iartă-mi neghiobia.</l>
                  </lg>
               </div>
               <div type="div3">
                  <head>Vasul</head>
                  <lg>
                     <l>Vasul e de aur virgin scânteiat cu plăci de nacru,</l>
                     <l>Încrustat cu pietre scumpe, zvelt, dar trainic ca un bronz;</l>
                     <l>Și, cuprindă ambrozie sau poșircă de vin acru,</l>
                     <l>Dea beția dezmățării sau extazul unui bonz,</l>
                     <l>Vasul e de aur virgin, sculptural, sublim și sacru. </l>
                  </lg>
                  <lg>
                     <l>Floare-aproape nereală se înalță hieratic,</l>
                     <l>O splendoare ca de soare răspândește împrejur,</l>
                     <l>Magistral și rece vecinic, deși viu ca un jeratic,</l>
                     <l>Nu e simț sub al său farmec să-i mai poată fi sperjur...</l>
                     <l>Floare-aproape nereală se înalță hieratic. </l>
                  </lg>
                  <lg>
                     <l>Gestul lui e o minune, gura lui, rubin și perle,</l>
                     <l>Corpul tot, plasticitatea unor zile ce s-au dus,</l>
                     <l>În gâtleju-i paseri rare se îngână-ncet cu merle,</l>
                     <l>Ș-orice limbă amuțește, ș-orice suflet e sedus...</l>
                     <l>Gestul lui e o minune, gura lui, rubin și perle. </l>
                  </lg>
                  <lg>
                     <l>Să bei viața-n el e dulce sau să bei sleirea forței...</l>
                     <l>Dar ascundă sau Tenedos, sau otravă și puroi,</l>
                     <l>Chio roșu, sau miresme, — meargă tot în voia sorții, —</l>
                     <l>Când e vasul de-aur virgin... moralistul e greoi,</l>
                     <l>Și în fond se bea tot viață chiar când bei balsamul morții.</l>
                  </lg>
               </div>
               <div type="div3">
                  <head>Corabia</head>
                  <lg>
                     <l>La țărm, corabia oprită</l>
                     <l>E ninsă de zăpada lunii</l>
                     <l>Și marea tace odihnită,</l>
                     <l>De biciuirile furtunii.</l>
                     <l>Catarg și pânze argintate</l>
                     <l>Abia ușor sunt legănate...</l>
                     <l>Magia nopții este sfântă...</l>
                     <l>Verzuiele unde dormitează.</l>
                     <l>Novicii râd... — Cârmaciul oftează,</l>
                     <l>Matrozii melancolic cântă. </l>
                  </lg>
                  <lg>
                     <l>Orașul întreg scânteiază</l>
                     <l>Cu felinarele aprinse...</l>
                     <l>Muzicile vesel vibrează,</l>
                     <l>Curse priveghează-ntinse.</l>
                     <l>Novicii în port se coboară,</l>
                     <l>Spre râs și petrecere zboară;</l>
                     <l>Răscoala etății-i frământă...</l>
                     <l>Safire pe ceruri lăcrămează.</l>
                     <l>Din cap mișcând, cârmaciul oftează,</l>
                     <l>Matrozii melancolic cântă.</l>
                  </lg>
               </div>
               <div type="div3">
                  <head>Mănăstirea</head>
                  <div type="div4">
                     <head>
                        <anchor xml:id="id_I7"/>I</head>
                     <lg>
                        <l>Mănăstirea-și doarme moartea lângă țărm de Acheron...</l>
                        <l>Oglindindu-se în undă, stâlpi ș-arcade se confundă,</l>
                        <l>Pe când clopotu-nviază trăgănat și monoton</l>
                        <l>Un fior ce din aramă zboară-n lung și-n larg pe undă. </l>
                     </lg>
                     <lg>
                        <l>Pretutindeni e-ntuneric, neagră moarte pretutindeni... —</l>
                        <l>Sub uitare, ca-ntr-o vată, zace-al traiului transport;</l>
                        <l>S-au dus patimile toate, — voci de tunet sau de grindini, —</l>
                        <l>Lângă glaucele ape mănăstirea e un port.</l>
                     </lg>
                  </div>
                  <div type="div4">
                     <head>
                        <anchor xml:id="id_II7"/>II</head>
                     <lg>
                        <l>Dar tăcere: rugăciunea, și un disc în noaptea brună... —</l>
                        <l>Limbi bronzate graiul ritmic îl propagă împrejur,</l>
                        <l>Tinicheaua de pe turnuri albăstrită e de lună</l>
                        <l>Ș-a bisericii nălucă își dă brânci în clarobscur. </l>
                     </lg>
                     <lg>
                        <l>Tot așa se naște-n mine, sub mister, o frământare... —</l>
                        <l>Oh! simțire, te crezusem întinată pentru veci.</l>
                        <l>Și afară din Gomora te-azvârliși prin o sforțare</l>
                        <l>Spre-a-mi repune-argint în suflet și un psalm pe buze reci.</l>
                     </lg>
                  </div>
                  <div type="div4">
                     <head>
                        <anchor xml:id="id_III6"/>III</head>
                     <lg>
                        <l>Și deci iată că de lapte se fac glaucele ape,</l>
                        <l>Balta mucedă e toată fermecat mărgăritar,</l>
                        <l>Iar pe vechiul zid pe care liliacu-atârnă grape,</l>
                        <l>Licăriri de pietre scumpe licurici zglobii presar. </l>
                     </lg>
                     <lg>
                        <l>Iată însă și rogozul că-mprumută-o voce clară</l>
                        <l>Și-nstrunează profeția unei magici bunătăți,</l>
                        <l>Ce-n toți timpii și-n tot locul priveghează tutelară</l>
                        <l>Ca o stea ce strălucește din adânci eternități.</l>
                     </lg>
                  </div>
                  <div type="div4">
                     <head>
                        <anchor xml:id="id_IV3"/>IV</head>
                     <lg>
                        <l>Biată inimă pe care o crezusem pe veci moartă,</l>
                        <l>Înviere, și în tine, schit de taină, a tocat,</l>
                        <l>Și sub lacrimă lunară, — strop de rouă-n orice soartă, —</l>
                        <l>Flori de-argint albesc în cerul unui trai întunecat... </l>
                     </lg>
                     <lg>
                        <l>Iar în vraja răzlețită, scânteiază taina rară</l>
                        <l>Că-n afar' de clipa vieții sunt sublimele-aurori,</l>
                        <l>Că din iarna-nghețătoare naște calda primăvară,</l>
                        <l>Și că giulgiurile morții sunt drapări de-nvingători.</l>
                     </lg>
                  </div>
               </div>
               <div type="div3">
                  <head>Cântecul ploaiei </head>
                  <lg>
                     <l>    Plouă, plouă, </l>
                     <l>Plouă cât poate să plouă.</l>
                     <l>Cu ploaia ce cade, m-apasă</l>
                     <l>Durerea cea veche, cea nouă...</l>
                     <l>Afară e trist ca și-n casă, — </l>
                     <l>    Plouă, plouă. </l>
                  </lg>
                  <lg>
                     <l>    Plouă, plouă... — </l>
                     <l>Plouă cât poate să plouă...</l>
                     <l>Zadarnic vor cântece clare</l>
                     <l>Ca florile umezi de rouă </l>
                     <l>    Cei vecinic scutiți de-ntristare... — </l>
                     <l>    Plouă, plouă. </l>
                  </lg>
                  <lg>
                     <l>    Plouă, plouă... </l>
                     <l>Plouă cât poate să plouă...</l>
                     <l>Ființa mea și simțirea</l>
                     <l>Sufăr și plâng amândouă...</l>
                     <l>Viața-și urmează-ndârjirea... </l>
                     <l>    Plouă, plouă. </l>
                  </lg>
                  <lg>
                     <l>    Plouă, plouă, </l>
                     <l>Plouă cât poate să plouă...</l>
                     <l>Rapănă-n geamuri ca-n tobe...</l>
                     <l>Spintecă inima-n două</l>
                     <l>Cântecul ploaiei de cobe... — </l>
                     <l>    Plouă, plouă... —</l>
                  </lg>
               </div>
               <div type="div3">
                  <head>Rimele cântă pe harpă </head>
                  <lg>
                     <l>Rimele cântă pe harpă: — ușor un zbor se zvonește</l>
                     <l>De paseri albe ce freamătă, — și dimineața domnește.</l>
                     <l>Ulmul, salcâmul și plopul se auresc... — Își șoptesc, </l>
                     <l>    — se iubesc. </l>
                  </lg>
                  <lg>
                     <l>Rimele cântă pe harpă: limpede curge izvorul,</l>
                     <l>Blondă e toată idila, blond e pe vale păstorul...</l>
                     <l>O! dimineață! O! viață! Sufletul ce se avântă cântă.</l>
                     <l>Sufletul ce se avântă cântă cu frunză, cu apă, </l>
                     <l>Și cu parfumul din floare de închisoare se scapă,</l>
                     <l>Urcă, esență divină deplină, și pur s-absoarbe-n azur.</l>
                  </lg>
               </div>
               <div type="div3">
                  <head>Dor zadarnic </head>
                  <lg>
                     <l>E umed cimbrul pe colină,</l>
                     <l>Măceșii par o florărie,</l>
                     <l>Sorgintea râde cristalină, —</l>
                     <l>Ești tu, ești tu, copilărie! </l>
                  </lg>
                  <lg>
                     <l>Din roze ceruri ciocârlia</l>
                     <l>Zvonește cântece semețe,</l>
                     <l>Domnește-n toate veselia, —</l>
                     <l>Înapoi venit-ai, tinerețe! </l>
                  </lg>
                  <lg>
                     <l>Dar ce e vis, e o nălucă...</l>
                     <l>Rămân cu trista mea nevroză,</l>
                     <l>Cu dorul meu nespus de ducă,</l>
                     <l>Spre râul blond, spre ziua roză.</l>
                  </lg>
               </div>
               <div type="div3">
                  <head>Lui Cetalo Pol</head>
                  <lg>
                     <l>Străvezie palpitare de noblețe sufletească,</l>
                     <l>Scump copil furat de moarte printr-un gest fermecător,</l>
                     <l>Barca soartei, când te duse peste granița lumească,</l>
                     <l>A schimbat pe-nvinsul jalnic în măreț învingător. </l>
                  </lg>
                  <lg>
                     <l>Liliac cu flori anemici, veștejit în primăvară,</l>
                     <l>Chipul tău îmi rezâmbește ș-ale vieții tale zori,</l>
                     <l>De cum Mai reînviază cu blândețea lui solară</l>
                     <l>În potirele timide ale fragedelor flori. </l>
                  </lg>
                  <lg>
                     <l>Ți-a fost crudă întruparea, și ai plâns cât nu se poate, —</l>
                     <l>N-ai știut nici chiar simțirea ce în mine-ai deșteptat, —</l>
                     <l>Însă cel puțin mormântul te-a scăpat acum de toate,</l>
                     <l>Și-a lui pace te păstrează liniștit și mângâiat.</l>
                  </lg>
               </div>
               <div type="div3">
                  <head>Lewki</head>
                  <div type="div4">
                     <head>
                        <anchor xml:id="id_I8"/>I</head>
                     <lg>
                        <l>De sidef și de-aur roșu sub al cerului azur,</l>
                        <l>Zvelta insulă apare, și sporește minunată,</l>
                        <l>Sărutată când de valuri, când de vânturi asaltată</l>
                        <l>Printre-ocolul spumei albe, — crini regali, jur-împrejur. </l>
                     </lg>
                     <lg>
                        <l>Peste-al țărmurilor silex palpitează-o-nflăcărare,</l>
                        <l>Via purpură de sânge a solarei agonii;</l>
                        <l>Mari flamanzi prin aer zboară spre-ale visului domnii</l>
                        <l>Un imperiu de spațiu fără legi și grănițare. </l>
                     </lg>
                     <lg>
                        <l>Ancorează, marinare! Iată: noaptea s-a lăsat...</l>
                        <l>Și tu, stâncă solitară, fii cu brațele deschise</l>
                        <l>'Ți sunt frate, căci ca tine sunt și culme și abise,</l>
                        <l>Și-ți aduc un corp în zdrențe și un suflet sfâșiat.</l>
                     </lg>
                  </div>
                  <div type="div4">
                     <head>
                        <anchor xml:id="id_II8"/>II</head>
                     <lg>
                        <l>Seară palidă, și-n ceruri, ochi de îngeri plini de raze...</l>
                        <l>Adierea își ascute fremătările pe stânci,</l>
                        <l>Se iuțește, se-ntremează, mișcă unda și-i dă brânci</l>
                        <l>Până ce-n galop o pleacă de-a-n călare pe talaze. </l>
                     </lg>
                     <lg>
                        <l>Și, ca orgă colosală, geme tot, — se vaită tot...</l>
                        <l>Izbucnește-o disperare strigătoare către astre,</l>
                        <l>Ce zâmbesc din pacea naltă a tăriilor albastre,</l>
                        <l>Unde plânset nu se varsă, nici suspine nu se scot. </l>
                     </lg>
                     <lg>
                        <l>Strălucitule Apollo, scut în contra răutății,</l>
                        <l>Ajutor îmi adu grabnic, răzbunându-mă de trai,</l>
                        <l>Și din pacea mea răpită, și din stinșii ani de mai,</l>
                        <l>Cel puțin fă o licoare pentru cupa zeității.</l>
                     </lg>
                  </div>
                  <div type="div4">
                     <head>
                        <anchor xml:id="id_III7"/>III</head>
                     <lg>
                        <l>A speranței mângâiere mă renfășură treptat...</l>
                        <l>Simt prea bine, buna zee că e-n zarea depărtată,...</l>
                        <l>Marea cântă și-nflorește, iar din unda spintecată</l>
                        <l>E Diana ce-o precedă pe talazul fermecat. </l>
                     </lg>
                     <lg>
                        <l>Și vibrează cer și apă... — Fire, om și providență,</l>
                        <l>Sunt din nou iar bunătate, — imn din veacul legendar,</l>
                        <l>Și din trunchiul mort cum naște viața verdelui lăstar,</l>
                        <l>Din coșciug, închis aproape, iese zbor de biruință. </l>
                     </lg>
                     <lg>
                        <l>Oh! și visul meu e tocmai c-ale undei legănări...</l>
                        <l>Sidefat e cu nuanțe, ghirlandat de roze albe...</l>
                        <l>Alabastrul frunții sale întrunește crini cu nalbe</l>
                        <l>Ce-n potire hieratici poartă mistice-mbătări.</l>
                     </lg>
                  </div>
                  <div type="div4">
                     <head>
                        <anchor xml:id="id_IV4"/>IV</head>
                     <lg>
                        <l>Lună! fin e însă tortul de pe fusul tău de aur,</l>
                        <l>Și divin e sentimentul ce măriți cu valul roz,</l>
                        <l>Când zefirii cântă-n sistru, ori în flaut de rogoz</l>
                        <l>Cu magii de filomelă, și cu tremolo de graur. </l>
                     </lg>
                     <lg>
                        <l>Toată zarea depărtării e un viu mărgăritar</l>
                        <l>Sub stelara radiere a zâmbirilor de Sfinge,</l>
                        <l>Dar, din vreme-n alta, strigă și se vaietă Syringe</l>
                        <l>În imensa dezolare de pe țărmul solitar. </l>
                     </lg>
                     <lg>
                        <l>Căci voind a lui s-o aibă, nimfa blondă, oricât plâns-a,</l>
                        <l>Fu în trestie schimbată de nesațiul lui Pan,</l>
                        <l>Și a lui, fără speranță, a rămas din an în an,</l>
                        <l>Iar surorile, zadarnic, brațe albe-ntind spre dânsa.</l>
                     </lg>
                  </div>
                  <div type="div4">
                     <head>
                        <anchor xml:id="id_V3"/>V</head>
                     <lg>
                        <l>Sub troiane de ninsoare zace stâncă, zace val...</l>
                        <l>E-nflorirea fără seamăn de zăpadă selenară,</l>
                        <l>Ce prin aer se propagă ca un vis de primăvară,</l>
                        <l>Ce-ar zâmbi din flori de piersic și răsunet de caval. </l>
                     </lg>
                     <lg>
                        <l>Coronată cu zambile, cu narcise presărată,</l>
                        <l>Catifea sau țesătură de brocart muiată-n fir,</l>
                        <l>Verdea undă ce, ici-colo, e un aur de Ophir,</l>
                        <l>Se rostogole alene de fiori cutremurată. </l>
                     </lg>
                     <lg>
                        <l>Prin văpaia azurie, ca scântei din ochi de bard,</l>
                        <l>Nuferi candizi, viorele, flori albastre de cicoare,</l>
                        <l>Fulgerări de luciole, — giuvaiere mișcătoare, —</l>
                        <l>Joacă-n raza luminoasă a electricului fard.</l>
                     </lg>
                  </div>
                  <div type="div4">
                     <head>
                        <anchor xml:id="id_VI3"/>VI</head>
                     <lg>
                        <l>Și chiar sufletul meu este rază, cântec și magie!</l>
                        <l>Și colorile din juru-mi, nimb al cerului divin,</l>
                        <l>Le beau sacra voluptate, ce mă-mbată ca un vin,</l>
                        <l>Iar întreaga mea făptură e întreagă armonie. </l>
                     </lg>
                     <lg>
                        <l>Vai de răi! fără-ncetare de-al lor aur torturați, —</l>
                        <l>Chinuiți de conștiință, — îngrijați fără-ncetare, —</l>
                        <l>Pentru ei, natura, vecinic, farmec n-are, — voce n-are,</l>
                        <l>Și sub stele sau sub soare trec ca morții de-nghețați. </l>
                     </lg>
                     <lg>
                        <l>Rară gemă, — blondă Lewki, — stâncă unde, niciodată,</l>
                        <l>Nu s-a pus cămin statornic, ci cămin întâmplător,</l>
                        <l>Scânteiază tot mai dulce, și aruncă pe-al meu dor</l>
                        <l>Un reflex din nalta pace de sub bolta-ți înstelată.</l>
                     </lg>
                  </div>
               </div>
               <div type="div3">
                  <head>Năluca unei nopți</head>
                  <lg>
                     <l>  Nori deși și zi apusă... </l>
                  </lg>
                  <lg>
                     <l>Alai</l>
                     <l>De cai</l>
                     <l>Tăcuți,</l>
                     <l>Dar iuți, —</l>
                     <l>Cazaci</l>
                     <l>Dibaci,</l>
                     <l>Pe căi,</l>
                     <l>În văi</l>
                     <l>Adânci</l>
                     <l>Dispar,</l>
                     <l>Și iar</l>
                     <l>Apar</l>
                     <l>Pe stânci. </l>
                  </lg>
                  <lg>
                     <l>    Cetatea doarme dusă... </l>
                  </lg>
                  <lg>
                     <l>Șireți</l>
                     <l>Băieți </l>
                     <l>La porți</l>
                     <l>Ca morți</l>
                     <l>Sosesc...</l>
                     <l>S-opresc,</l>
                     <l>Cuprind,</l>
                     <l>Dormind,</l>
                     <l>Pe turci,</l>
                     <l>Supun,</l>
                     <l>Foc pun</l>
                     <l>Răpun</l>
                     <l>Prin furci. </l>
                  </lg>
                  <lg>
                     <l>    Tot cerul vâlvorează.</l>
                  </lg>
                  <lg>
                     <l>Crini blânzi,</l>
                     <l>Plăpânzi,</l>
                     <l>Și prăzi —</l>
                     <l>De lăzi;</l>
                     <l>Apoi</l>
                     <l>Convoi</l>
                     <l>De feți</l>
                     <l>Isteți</l>
                     <l>Dau zor... —</l>
                     <l>În zări,</l>
                     <l>Strigări,</l>
                     <l>Oftări,</l>
                     <l>Scad, — mor, — </l>
                  </lg>
                  <lg>
                     <l>    Iar noaptea-naintează.</l>
                  </lg>
               </div>
               <div type="div3">
                  <head>O umbră de dincolo de Styx </head>
                  <lg>
                     <l>Efebul cu ochi palizi, flori mistice de-o clipă,</l>
                     <l>Năluca argintie din bruma unui vis,</l>
                     <l>A fost în scurta-i viață o muzică ce-n pripă,</l>
                     <l>Plângând pe-un flaut magic, se duse în abis. </l>
                  </lg>
                  <lg>
                     <l>Luntrașul cu chip palid i-a stat sinistru-n cale,</l>
                     <l>Lăsându-mă pe țărmuri să plâng rătăcitor,</l>
                     <l>Și mult timp mângâiere n-a fost pentru-a mea jale,</l>
                     <l>Dar traiul e un balsam, și omul, uitător. </l>
                  </lg>
                  <lg>
                     <l>Și totuși, floarea clipei, chiar astăzi câteodată,</l>
                     <l>Efebul din Novara cu ochii de mister,</l>
                     <l>Reurcă din adâncuri, lumină sidefată,</l>
                     <l>Ca luna oglindită de mare și de cer. </l>
                  </lg>
                  <lg>
                     <l>La țărm îl readuce luntrașul fără milă...</l>
                     <l>Îl smulg ca printr-un farmec de-al morții adăpost,</l>
                     <l>Tot nalt, tot zvelt, tot tânăr — plăpând ca o zambilă —</l>
                     <l>Și-n repedea lui umbră mă văd precum am fost.</l>
                  </lg>
               </div>
               <div type="div3">
                  <head>Oh! suflet orb </head>
                  <lg>
                     <l>Oh! suflet orb m-absorbi întruna</l>
                     <l>Și nu mă vezi, nici nu m-auzi,</l>
                     <l>Rămâi, cu ochii morți și cruzi,</l>
                     <l>Și reci, mai reci de cum e luna. </l>
                  </lg>
                  <lg>
                     <l>Veghez asupră-ți totdeauna...</l>
                     <l>Visez, vibrez și nu m-auzi,</l>
                     <l>Rămâi cu ochii morți și cruzi,</l>
                     <l>Și sunt arcuș, — și nu ești struna. </l>
                  </lg>
                  <lg>
                     <l>Și reci, mai reci de cum e luna</l>
                     <l>Sunt ochii tăi și morți și cruzi,</l>
                     <l>Și nu mă vezi, nici nu m-auzi,</l>
                     <l>Și sunt arcuș, — și nu ești struna. </l>
                  </lg>
                  <lg>
                     <l>Iar suflet orb m-absorbi întruna,</l>
                     <l>Te simt, te-aud, și nu m-auzi,</l>
                     <l>Și ochii tăi sunt stinși — și cruzi,</l>
                     <l>Și reci, — mai reci de cum e luna.</l>
                  </lg>
               </div>
               <div type="div3">
                  <head>Perihelie</head>
                  <lg>
                     <l>Nu, de lume nici o vorbă și de glorie nici una</l>
                     <l>Scumpi prieteni, luptătorul de-altădată nu mai sunt;</l>
                     <l>Eu privesc tot înainte, voi în urmă totdeauna,</l>
                     <l>Eu mă duc cu ochii-n ceruri, voi cu ochii în pământ, —</l>
                     <l>Nu: de lume nici o vorbă și de glorie nici una. </l>
                  </lg>
                  <lg>
                     <l>Clar azur și soare de-aur este inima mea toată,</l>
                     <l>Și pe când rămâne corpul sub destinul cunoscut,</l>
                     <l>Peste sufletu-n urcare este greu ca să mai poată</l>
                     <l>Să apese-amărăciunea din prezent sau din trecut, —</l>
                     <l>Clar azur și soare de-aur este inima mea toată. </l>
                  </lg>
                  <lg>
                     <l>Oh! lăsați pe-oricare suflet în a lui perihelie,</l>
                     <l>Fericiți-l când pământul pentru dânsul a murit,</l>
                     <l>Prosternați-vă când aripi, mai presus de vijelie</l>
                     <l>Îl răpesc în adâncimea unui vis nețărmurit, —</l>
                     <l>Oh! lăsați pe-oricare suflet în a lui perihelie.</l>
                  </lg>
               </div>
            </div>
         </div>
         <div type="div1">
            <head>Poema rondelurilor</head>
            <subtitle>1927</subtitle>
            <div type="div2">
               <head>Rondelurile pribege</head>
               <div type="div3">
                  <head>Rondelul lucrurilor </head>
                  <lg>
                     <l>Oh! lucrurile cum vorbesc,</l>
                     <l>Și-n pace nu vor să te lase</l>
                     <l>Bronz, catifea, lemn sau mătase,</l>
                     <l>Prind grai aproape omenesc. </l>
                  </lg>
                  <lg>
                     <l>Tu le crezi moarte, și trăiesc</l>
                     <l>Împrăștiate-n orice case, —</l>
                     <l>Oh! lucrurile cum vorbesc,</l>
                     <l>Și-n pace nu vor să te lase. </l>
                  </lg>
                  <lg>
                     <l>Și câte nu-ți mai povestesc</l>
                     <l>În pustnicia lor retrase</l>
                     <l>Cu tot ce sufletu-ți uitase</l>
                     <l>Te-mbie sau te chinuiesc. —</l>
                  </lg>
                  <lg>
                     <l>Oh! lucrurile cum vorbesc.</l>
                  </lg>
               </div>
               <div type="div3">
                  <head>Rondelul orașului mic</head>
                  <lg>
                     <l>Orașul mic te fură-ncet</l>
                     <l>Cu ale lui tăcute strade, </l>
                     <l>Cu oameni proști, dar cumsecade,</l>
                     <l>Ce nici nu știu că sunt poet. </l>
                  </lg>
                  <lg>
                     <l>Cu centrul intim și cochet,</l>
                     <l>Și fără case cu arcade;</l>
                     <l>Orașul mic te fură-ncet</l>
                     <l>Cu ale lui tăcute strade. </l>
                  </lg>
                  <lg>
                     <l>Prin umbra parcului discret,</l>
                     <l>Nu se strecoară mascarade</l>
                     <l>Și nu s-aud în el tirade</l>
                     <l>Despre-al politicii secret. —</l>
                  </lg>
                  <lg>
                     <l>Orașul mic te fură-ncet.</l>
                  </lg>
               </div>
               <div type="div3">
                  <head>Rondelul de aur</head>
                  <lg>
                     <l>Căldură de aur topit,</l>
                     <l>Și pulbere de-aur pe grâne,</l>
                     <l>Ciobani și oi de-aur la stâne,</l>
                     <l>Și aur pe flori risipit. </l>
                  </lg>
                  <lg>
                     <l>În toți, și în tot, potopit,</l>
                     <l>El bate din aripi păgâne. —</l>
                     <l>Căldură de aur topit,</l>
                     <l>Și pulbere de-aur pe grâne. </l>
                  </lg>
                  <lg>
                     <l>De-al soarelui jar cotropit,</l>
                     <l>Pământul, sub vrajă, rămâne,</l>
                     <l>Și orice femei se fac zâne,</l>
                     <l>Cu suflet din flacări răpit —</l>
                  </lg>
                  <lg>
                     <l>Căldură de aur topit.</l>
                  </lg>
               </div>
               <div type="div3">
                  <head>Rondelul lunii </head>
                  <lg>
                     <l>Deși pe cer e-aceeași lună —</l>
                     <l>Dar unde e cea de-altădată?</l>
                     <l>Minciuna vieții ce mă-mbată —</l>
                     <l>E azi o altfel de minciună. </l>
                  </lg>
                  <lg>
                     <l>Ca și atunci, duios răsună</l>
                     <l>Cavale-n noaptea înstelată,</l>
                     <l>Și-n cer zâmbește-aceeași lună —</l>
                     <l>Dar unde e cea de-altădată? </l>
                  </lg>
                  <lg>
                     <l>A ei lumină argintată</l>
                     <l>Cu roze albe mă-ncunună,</l>
                     <l>Și cântă tot pe vechea strună,</l>
                     <l>Dar pentru mine e schimbată,</l>
                  </lg>
                  <lg>
                     <l>Deși pe cer e-aceeași lună.</l>
                  </lg>
               </div>
               <div type="div3">
                  <head>Rondelul crinilor </head>
                  <lg>
                     <l>În crini e beția cea rară</l>
                     <l>Sunt albi, delicați, subțiratici, —</l>
                     <l>Potirele lor au fanatici —</l>
                     <l>Argint din a soarelui pară. </l>
                  </lg>
                  <lg>
                     <l>Deși, când atinși sunt de vară,</l>
                     <l>Mor pâlcuri, sau mor singuratici,</l>
                     <l>În crini e beția cea rară</l>
                     <l>Sunt albi, delicați, subțiratici. </l>
                  </lg>
                  <lg>
                     <l>În moartele vremi, mă-mbătară,</l>
                     <l>Când fragezi, și primăvăratici,</l>
                     <l>În ei mă sorbiră, extatici,</l>
                     <l>Și pe aripi de rai mă purtară</l>
                  </lg>
                  <lg>
                     <l>În crini e beția cea rară.</l>
                  </lg>
               </div>
               <div type="div3">
                  <head>Rondelul țiganilor</head>
                  <lg>
                     <l>Țiganii merg fără-ncetare —</l>
                     <l>Nu știu nici ei când au pornit,</l>
                     <l>Dar se tot duc necontenit,</l>
                     <l>Împinși de-o vecinică chemare. </l>
                  </lg>
                  <lg>
                     <l>Cu galbeni ochi pierduți în zare, —</l>
                     <l>De când se știu, s-au pomenit —</l>
                     <l>Țiganii merg fără-ncetare</l>
                     <l>Nu știu nici ei când au pornit. </l>
                  </lg>
                  <lg>
                     <l>Mereu țigani, — cu mic, cu mare,</l>
                     <l>Au tot născut ș-au tot murit —</l>
                     <l>Și tot spre visul nemplinit,</l>
                     <l>Răpiți de-aceeași aiurare,</l>
                  </lg>
                  <lg>
                     <l>Țiganii merg fără-ncetare.</l>
                  </lg>
               </div>
               <div type="div3">
                  <head>Rondelul cercetașilor</head>
                  <lg>
                     <l>Mai mari, mai mici, trec cercetașii,</l>
                     <l>Un prinț din suflet i-a desprins,</l>
                     <l>Pe toți în ochi cu foc nestins,</l>
                     <l>La tot spre-a fi cu el părtașii. </l>
                  </lg>
                  <lg>
                     <l>Ca mâine ei vor fi ostașii</l>
                     <l>Sub steagul țării neînvins,</l>
                     <l>Cu mici, cu mari, trec cercetașii —</l>
                     <l>Un prinț din suflet i-a desprins. </l>
                  </lg>
                  <lg>
                     <l>Oricât le suntem naintașii,</l>
                     <l>De focul sfânt ce l-am aprins,</l>
                     <l>Ne este sufletul cuprins,</l>
                     <l>Ș-ai noii țări vedem fruntașii</l>
                  </lg>
                  <lg>
                     <l>Când mari, sau mici, trec cercetașii.</l>
                  </lg>
               </div>
               <div type="div3">
                  <head>Rondelul plecării </head>
                  <lg>
                     <l>Am să mă călătoresc —</l>
                     <l>Sunt furat ca de ispite,</l>
                     <l>S-o voiesc, să n-o voiesc,</l>
                     <l>Spre ținuturi negândite. </l>
                  </lg>
                  <lg>
                     <l>Vara este pe sfârșite.</l>
                     <l>Flori în suflet veștejesc.</l>
                     <l>Am să mă călătoresc.</l>
                     <l>Sunt furat ca de ispite. </l>
                  </lg>
                  <lg>
                     <l>Luminișuri strălucite</l>
                     <l>Viața mea o cuceresc,</l>
                     <l>Aripi tainice îmi cresc,</l>
                     <l>Aripi zilnic mai grăbite. —</l>
                  </lg>
                  <lg>
                     <l>Am să mă călătoresc.</l>
                  </lg>
               </div>
               <div type="div3">
                  <head>Rondelul orașului din Indii </head>
                  <lg>
                     <l>Spart a fost orașul mare</l>
                     <l>De a vremii vitregie</l>
                     <l>Peste moarta gălăgie</l>
                     <l>Cresc copacii până-n zare. </l>
                  </lg>
                  <lg>
                     <l>S-a uitat ce-a fost urgie,</l>
                     <l>Ce-a fost fală și-nălțare</l>
                     <l>Spart a fost orașul mare</l>
                     <l>De a vremii vitregie. </l>
                  </lg>
                  <lg>
                     <l>Într-a soarelui magie</l>
                     <l>Strălucesc porfiruri rare,</l>
                     <l>Urme șterse tot mai tare</l>
                     <l>Din străvechea energie... —</l>
                  </lg>
                  <lg>
                     <l>Spart a fost orașul mare.</l>
                  </lg>
               </div>
               <div type="div3">
                  <head>Rondelul morii </head>
                  <lg>
                     <l>Șoptiri și cântece vrăjite</l>
                     <l>O-mpăciuire torc sub plute,</l>
                     <l>Ca flaute și alăute</l>
                     <l>La scocul morii părăsite. </l>
                  </lg>
                  <lg>
                     <l>Amărăciunile trăite</l>
                     <l>În stinse zări rămân pierdute.</l>
                     <l>Șoptiri și cântece vrăjite</l>
                     <l>O-mpăciuire torc sub plute. </l>
                  </lg>
                  <lg>
                     <l>Mucigăirile-nverzite</l>
                     <l>Îmbracă jgheaburile mute</l>
                     <l>Cu florile lor nentrecute,</l>
                     <l>Iar peste apele-adormite,</l>
                  </lg>
                  <lg>
                     <l>Șoptiri și cântece vrăjite.</l>
                  </lg>
               </div>
               <div type="div3">
                  <head>Rondelul contemporanilor </head>
                  <lg>
                     <l>Acești contemporani ai mei</l>
                     <l>Fac nencetat același sport</l>
                     <l>De treizeci de-ani îmi tot zic mort</l>
                     <l>Tot mai pizmași și mai mișei. </l>
                  </lg>
                  <lg>
                     <l>Strigoi, adesea-mi zic tot ei —</l>
                     <l>Bătrân, în ultimul resort</l>
                     <l>Acești contemporani ai mei</l>
                     <l>Fac nencetat același sport. </l>
                  </lg>
                  <lg>
                     <l>Deși par lei și paralei,</l>
                     <l>N-au cu talentul vreun raport,</l>
                     <l>Și n-au nici sfinți, nici dumnezei,</l>
                     <l>Trântiți în viață de-un avort...</l>
                  </lg>
                  <lg>
                     <l>Dar sunt contemporanii mei.</l>
                  </lg>
               </div>
               <div type="div3">
                  <head>Rondelul meu </head>
                  <lg>
                     <l>Când am fost ură am fost mare,</l>
                     <l>Dar, astăzi, cu desăvârșire</l>
                     <l>Sunt mare, căci mă simt iubire,</l>
                     <l>Sunt mare, căci mă simt uitare. </l>
                  </lg>
                  <lg>
                     <l>Ești mare când n-ai îndurare,</l>
                     <l>Dar te ridici mai sus de fire</l>
                     <l>Când ți-este inima iubire,</l>
                     <l>Când ți-este sufletul iertare. </l>
                  </lg>
                  <lg>
                     <l>Știu: toate sunt o-ndurerare,</l>
                     <l>Prin viață trecem în neștire,</l>
                     <l>Dar mângâierea e-n iubire,</l>
                     <l>De-ar fi restriștea cât de mare,</l>
                  </lg>
                  <lg>
                     <l>Și înălțarea e-n iertare.</l>
                  </lg>
               </div>
            </div>
            <div type="div2">
               <head>Rondelurile celor patru vânturi</head>
               <div type="div3">
                  <head>Rondelul cupei de Murano </head>
                  <lg>
                     <l>Nu e de aur: e de raze.</l>
                     <l>O-ntind grifonii ce-o susțin.</l>
                     <l>E dătătoare de extaze,</l>
                     <l>Cu ea-n onoarea ta închin. </l>
                  </lg>
                  <lg>
                     <l>În scânteierea-i de topaze</l>
                     <l>Cuprinde-al nemuririi vin. —</l>
                     <l>Nu e de aur: e de raze.</l>
                     <l>O-ntind grifonii ce-o susțin. </l>
                  </lg>
                  <lg>
                     <l>E arta pură, fără fraze,</l>
                     <l>E cerul tot de soare plin.</l>
                     <l>Talaze largi, după talaze,</l>
                     <l>E sufletescu-avânt deplin,</l>
                     <l>Nu e de aur: e de raze.</l>
                  </lg>
               </div>
               <div type="div3">
                  <head>Rondelul privighetoarei </head>
                  <lg>
                     <l>Privighetoarea-nvietoare</l>
                     <l>A-ntremătorilor fiori,</l>
                     <l>Deșteaptă prin caișii-n floare</l>
                     <l>Ale zefirilor viori. </l>
                  </lg>
                  <lg>
                     <l>E ca-ntr-o albă sărbătoare</l>
                     <l>Printre-ale pomilor ninsori</l>
                     <l>Privighetoarea-nvietoare</l>
                     <l>A-ntremătorilor fiori. </l>
                  </lg>
                  <lg>
                     <l>Și printre tihna lucitoare</l>
                     <l>Ce-și varsă luna din comori,</l>
                     <l>De viață e redătătoare</l>
                     <l>Pentru-orice searbezi muritori,</l>
                     <l>Privighetoarea-nvietoare.</l>
                  </lg>
               </div>
               <div type="div3">
                  <head>Rondelul trecutului</head>
                  <lg>
                     <l>Iată Pometeștii, iată Adâncata,</l>
                     <l>Scurtul pod de bârne este retrecut.</l>
                     <l>Renviază mama, îmi zâmbește tata...</l>
                     <l>Vreme câtă curs-a parcă n-a trecut. </l>
                  </lg>
                  <lg>
                     <l>Jar și vâlvorare soarele urcat-a.</l>
                     <l>Arde grâu-n flăcări pân' la brâu crescut.</l>
                     <l>Iată Pometeștii, iată Adâncata,</l>
                     <l>Scurtul pod de bârne este retrecut. </l>
                  </lg>
                  <lg>
                     <l>Iarba pe tot șesul de cosit e gata.</l>
                     <l>Apele-și deșiră graiul nentrecut.</l>
                     <l>Pentru viața de-astăzi mi-a sosit răsplata</l>
                     <l>Copilandrul vesel din nou m-am făcut... —</l>
                     <l>Iată Pometeștii, iată Adâncata.</l>
                  </lg>
               </div>
               <div type="div3">
                  <head>Rondelul oglindei </head>
                  <lg>
                     <l>Din al oglindei luciu rece</l>
                     <l>De apă-adâncă, — se desface</l>
                     <l>O liniște de dulce pace,</l>
                     <l>Ce-ntregul suflet mi-l petrece. </l>
                  </lg>
                  <lg>
                     <l>Obida vrând să mă înece,</l>
                     <l>Zadarnic firea și-o preface.</l>
                     <l>Din al oglindei luciu rece</l>
                     <l>Uitarea numai se desface. </l>
                  </lg>
                  <lg>
                     <l>Chiar dorul vieții-n mine tace —</l>
                     <l>Izvor ce gata e să sece;</l>
                     <l>Și pe-al meu chip, ce-n umbră zace,</l>
                     <l>Un fel de vis de opium trece</l>
                     <l>Din al oglindei luciu rece.</l>
                  </lg>
               </div>
               <div type="div3">
                  <head>Rondelul domniței </head>
                  <lg>
                     <l>Ieșind din balta Craiovița,</l>
                     <l>Unde-a fost crai Craiovisin,</l>
                     <l>Văpaie, vezi plutind domnița</l>
                     <l>Mai argintată ca un crin. </l>
                  </lg>
                  <lg>
                     <l>Sub lună-i tremură cosița,</l>
                     <l>În suflet poartă ca un chin,</l>
                     <l>Plutind pe balta Craiovița,</l>
                     <l>Unde-a fost crai, Craiovisin. </l>
                  </lg>
                  <lg>
                     <l>Își duse viața-ntr-un suspin,</l>
                     <l>Nedându-și nimănui gurița,</l>
                     <l>Dar a rămas mironosița</l>
                     <l>Din veacul cel detot creștin,</l>
                     <l>Plutind pe balta Craiovița.</l>
                  </lg>
               </div>
               <div type="div3">
                  <head>Rondelul orașului de altădată </head>
                  <lg>
                     <l>Era orașul de-altădată</l>
                     <l>Sub plopi de-argint, muiați în soare,</l>
                     <l>O verde oază fermecată</l>
                     <l>Cu repezi ape cântătoare. </l>
                  </lg>
                  <lg>
                     <l>Pe-oricare străzi cântau izvoare,</l>
                     <l>Și sărutat de flori ce-mbată,</l>
                     <l>Trăia orașul de-altădată</l>
                     <l>Sub plopi de-argint, muiați în soare. </l>
                  </lg>
                  <lg>
                     <l>Prostimea chiar era bogată.</l>
                     <l>Prin curți aveau, mai toți, cuptoare.</l>
                     <l>În beciuri se țeseau covoare,</l>
                     <l>Ș-o viață-n veci îmbelșugată</l>
                     <l>Trăia orașul de-altădată.</l>
                  </lg>
               </div>
               <div type="div3">
                  <head>Rondelul orelor </head>
                  <lg>
                     <l>Omnia vulnerant, ultima necat </l>
                  </lg>
                  <lg>
                     <l>Pe rând orice ore rănesc,</l>
                     <l>Iar ultima vecinic omoară... —</l>
                     <l>Tot sufletul mi-este-o vioară</l>
                     <l>Ce plânge duios că trăiesc. </l>
                  </lg>
                  <lg>
                     <l>Și nici nu mai cerc să zâmbesc</l>
                     <l>Când viața s-arată ușoară. —</l>
                     <l>Pe rând orice ore rănesc,</l>
                     <l>Iar ultima vecinic omoară. </l>
                  </lg>
                  <lg>
                     <l>Oricâtă cerească comoară</l>
                     <l>Ar fi într-un lut omenesc,</l>
                     <l>Zvârlit de pe clipa ce zboară</l>
                     <l>Recade în iadul obștesc; —</l>
                     <l>Pe rând orice ore rănesc.</l>
                  </lg>
               </div>
               <div type="div3">
                  <head>Rondelul ajungerii la cer </head>
                  <lg>
                     <l>În cer s-ajunge dintr-un salt,</l>
                     <l>Sau nu s-ajunge-n veci de veci...</l>
                     <l>Te-aruncă-n el un cântec-nalt,</l>
                     <l>În care-al vieții plâns îneci. </l>
                  </lg>
                  <lg>
                     <l>Spărgând fluidicul său smalt,</l>
                     <l>Ca o săgeată de-aur treci. —</l>
                     <l>În cer s-ajunge dintr-un salt,</l>
                     <l>Sau nu s-ajunge-n veci de veci. </l>
                  </lg>
                  <lg>
                     <l>I se mai dă-n sfârșit asalt</l>
                     <l>Sub jar de patimi când te pleci,</l>
                     <l>În al tău suflet când n-ai alt</l>
                     <l>Decât fiorii dulci și reci... —</l>
                     <l>În cer s-ajunge dintr-un salt.</l>
                  </lg>
               </div>
               <div type="div3">
                  <head>Rondelul ctitorilor </head>
                  <lg>
                     <l>În zugrăveala-nvechită,</l>
                     <l>El, searbăd; ea, cu ruje-aprinse,</l>
                     <l>Biserica de ei clădită</l>
                     <l>O țin cu degete întinse. </l>
                  </lg>
                  <lg>
                     <l>Năluci din vechiul timp desprinse,</l>
                     <l>Știu viața lor că e sfârșită</l>
                     <l>În zugrăveala învechită,</l>
                     <l>El, searbăd; ea, cu ruje-aprinse. </l>
                  </lg>
                  <lg>
                     <l>Și nu-și blesteamă-a lor ursită...</l>
                     <l>Dar orice candeli când văd stinse,</l>
                     <l>Și sfânta slujbă părăsită,</l>
                     <l>Ei plâng cu lacrimi neînvinse</l>
                     <l>În zugrăveala învechită.</l>
                  </lg>
               </div>
               <div type="div3">
                  <head>Rondelul coroanelor nepieritoare</head>
                  <lg>
                     <l>Coroane-n veci nepieritoare</l>
                     <l>Dintre frunzișurile mari</l>
                     <l>Ale bătrânilor stejari</l>
                     <l>Mi-așterne umbra sub picioare. </l>
                  </lg>
                  <lg>
                     <l>Ducându-mi pașii solitari,</l>
                     <l>Pe sub pădurea cântătoare,</l>
                     <l>Coroane-n veci nepieritoare</l>
                     <l>Simt în frunzișurile mari. </l>
                  </lg>
                  <lg>
                     <l>Aleea e-n apus de soare. —</l>
                     <l>Se urcă flacări tot mai tari,</l>
                     <l>Și se răsfrâng, scânteietoare,</l>
                     <l>Printre copacii seculari,</l>
                     <l>Coroane-n veci nepieritoare.</l>
                  </lg>
               </div>
            </div>
            <div type="div2">
               <head>Rondelurile rozelor</head>
               <div type="div3">
                  <head>Rondelul rozelor ce mor </head>
                  <lg>
                     <l>E vremea rozelor ce mor,</l>
                     <l>Mor în grădini și mor și-n mine —</l>
                     <l>Ș-au fost atât de viață pline,</l>
                     <l>Și azi se sting așa ușor. </l>
                  </lg>
                  <lg>
                     <l>În tot, se simte un fior.</l>
                     <l>O jale e în orișicine.</l>
                     <l>E vremea rozelor ce mor —</l>
                     <l>Mor în grădini, și mor și-n mine. </l>
                  </lg>
                  <lg>
                     <l>Pe sub amurgu-ntristător,</l>
                     <l>Curg vălmășaguri de suspine,</l>
                     <l>Și-n marea noapte care vine</l>
                     <l>Duioase-și pleacă fruntea lor... —</l>
                     <l>E vremea rozelor ce mor.</l>
                  </lg>
               </div>
               <div type="div3">
                  <head>Rondelul lui Saadi </head>
                  <lg>
                     <l>Drapate-n purpură regească.</l>
                     <l>Sau înfoiate-n rochi de-argint,</l>
                     <l>Saadi-n frunzosul labirint</l>
                     <l>Făcut-a roze să-nflorească. </l>
                  </lg>
                  <lg>
                     <l>De-atunci nu pot să veștejească,</l>
                     <l>Și viața noastră o tot mint,</l>
                     <l>Drapate-n purpură regească,</l>
                     <l>Sau înfoiate-n rochi de-argint. </l>
                  </lg>
                  <lg>
                     <l>Natura lor nu și-o dezmint... —</l>
                     <l>Știu tot așa să amăgească,</l>
                     <l>S-adoarmă, și să liniștească,</l>
                     <l>Și să ne spună că nu mint, —</l>
                     <l>Drapate-n purpură regească.</l>
                  </lg>
               </div>
               <div type="div3">
                  <head>Rondelul rozelor din Cișmegi</head>
                  <lg>
                     <l>De flăcări, de aur, pembe, argintate,</l>
                     <l>Nebună orgie de roze oriunde,</l>
                     <l>De bolți agățate, pe ziduri urcate,</l>
                     <l>Și printre frunzișuri de pomi ce le-ascunde. </l>
                  </lg>
                  <lg>
                     <l>Pe ritmuri persane în strofe-așezate,</l>
                     <l>Melodic, coloarea, coloarei răspunde... —</l>
                     <l>De flăcări, de aur, pembe, argintate,</l>
                     <l>Nebună orgie de roze oriunde. </l>
                  </lg>
                  <lg>
                     <l>Un neamț a fost magul grădinii uitate.</l>
                     <l>Răpit fu de visul cu tainice unde,</l>
                     <l>Și dându-le viață ce-n suflet pătrunde,</l>
                     <l>Lăsatu-le-a-n urmă, în roze-nchegate,</l>
                     <l>De flăcări, de aur, pembe, argintate.</l>
                  </lg>
               </div>
               <div type="div3">
                  <head>Rondelul marilor roze </head>
                  <lg>
                     <l>Mari roze bogate și grele</l>
                     <l>Abia mai pot capul să-și țină</l>
                     <l>De luxul ce poartă pe ele,</l>
                     <l>Scăldate-n albastra lumină. </l>
                  </lg>
                  <lg>
                     <l>Miresme plutesc prin grădină,</l>
                     <l>Iar roua deșiră mărgele</l>
                     <l>Pe roze bogate și grele,</l>
                     <l>Ce-abia mai pot capul să-și țină. </l>
                  </lg>
                  <lg>
                     <l>Avântul simțirilor mele</l>
                     <l>Mă duce-ntr-o sferă senină</l>
                     <l>De ceața lumeștilor rele,</l>
                     <l>În care, pe frunte-mi se-nclină</l>
                     <l>Mari roze bogate și grele.</l>
                  </lg>
               </div>
               <div type="div3">
                  <head>Rondelul beat de roze </head>
                  <lg>
                     <l>De roze e beată grădina</l>
                     <l>Cu tot ce se află-mprejur</l>
                     <l>E beat și cerescul azur,</l>
                     <l>Și zâzâie, beată, albina. </l>
                  </lg>
                  <lg>
                     <l>Se clatină parcă lumina,</l>
                     <l>Un tunet e simplu murmur. —</l>
                     <l>De roze e beată grădina</l>
                     <l>Cu tot ce se află-mprejur. </l>
                  </lg>
                  <lg>
                     <l>Dar iată... — A mea nu e vina... —</l>
                     <l>Chiar eu, în gentil trubadur,</l>
                     <l>Visând, lângă-al apei susur,</l>
                     <l>Mă schimb, așteptându-mi regina... —</l>
                     <l>De roze e beată grădina.</l>
                  </lg>
               </div>
               <div type="div3">
                  <head>Rondelul cascadelor de roze </head>
                  <lg>
                     <l>Urcând pe pomi, zâmbind pe casă,</l>
                     <l>Se surpă rozele grămadă,</l>
                     <l>Sau întocmesc câte-o cascadă</l>
                     <l>Pe vreo alee mai retrasă. </l>
                  </lg>
                  <lg>
                     <l>Parfumul lor purtat în stradă,</l>
                     <l>Întinde-a lui subțire plasă...</l>
                     <l>Urcând pe pomi, zâmbind pe casă,</l>
                     <l>Se surpă rozele grămadă. </l>
                  </lg>
                  <lg>
                     <l>De-oricâte stavili nu le pasă</l>
                     <l>Sunt un torent, sunt o cascadă,</l>
                     <l>Ce-n voia soarelui se lasă,</l>
                     <l>Dar ce, de cum sfârșesc să cadă,</l>
                     <l>Reurcă-n pomi, zâmbesc pe casă.</l>
                  </lg>
               </div>
               <div type="div3">
                  <head>Rondelul privighetoarei între roze </head>
                  <lg>
                     <l>A nopții sublimă măiastră</l>
                     <l>E-ascunsă-ntre roze, și cântă,</l>
                     <l>Grădina ce-mi stă sub fereastră</l>
                     <l>În raze de-argint se-nveșmântă. </l>
                  </lg>
                  <lg>
                     <l>O vrajă și albă ș-albastră</l>
                     <l>Din ceruri, spre lume s-avântă. —</l>
                     <l>A nopții sublimă măiastră</l>
                     <l>E-ascunsă-ntre roze, și cântă. </l>
                  </lg>
                  <lg>
                     <l>Chiar roza ce moare în glastră,</l>
                     <l>De legile firii înfrântă,</l>
                     <l>Tresare, în pacea sihastră,</l>
                     <l>La glasul, cu care-o-nmormântă</l>
                     <l>A nopții sublimă măiastră.</l>
                  </lg>
               </div>
               <div type="div3">
                  <head>Rondelul rozelor de august </head>
                  <lg>
                     <l>Mai sunt încă roze — mai sunt,</l>
                     <l>Și tot parfumate și ele</l>
                     <l>Așa cum au fost și acele</l>
                     <l>Când ceru-l credeam pe pământ. </l>
                  </lg>
                  <lg>
                     <l>Pe-atunci eram falnic avânt...</l>
                     <l>Priveam, dintre oameni, spre stele; —</l>
                     <l>Mai sunt încă roze — mai sunt,</l>
                     <l>Și tot parfumate și ele. </l>
                  </lg>
                  <lg>
                     <l>Zadarnic al vieții cuvânt</l>
                     <l>A stins bucuriile mele,</l>
                     <l>Mereu când zâmbesc uit, și cânt,</l>
                     <l>În ciuda cercărilor grele,</l>
                     <l>Mai sunt încă roze, — mai sunt.</l>
                  </lg>
               </div>
               <div type="div3">
                  <head>Rondelul rozei ce înflorește </head>
                  <lg>
                     <l>O roză-nflorește, suavă...</l>
                     <l>Ca nor risipit e necazul.</l>
                     <l>Puternic mă poartă extazul</l>
                     <l>Spre-o naltă și tainică slavă. </l>
                  </lg>
                  <lg>
                     <l>Nu-mi pasă de-a vieții otravă,</l>
                     <l>De chinul ce-și urcă talazul</l>
                     <l>O roză-nflorește, suavă;</l>
                     <l>Ca nor risipit e necazul. </l>
                  </lg>
                  <lg>
                     <l>Stăpân sunt de-acum pe răgazul,</l>
                     <l>Să-mi fac din ursită o sclavă,</l>
                     <l>Și nu mai e viața grozavă,</l>
                     <l>Deși mi-a brăzdat tot obrazul</l>
                     <l>O roză-nflorește, suavă.</l>
                  </lg>
               </div>
               <div type="div3">
                  <head>Rondelul lui Saadi ieșind dintre roze</head>
                  <lg>
                     <l>Saadi, dintre roze ieșind,</l>
                     <l>Uită să-și blesteme amanul...</l>
                     <l>Sădise pe veci <hi rend="italic">Gulistanul</hi>
                     </l>
                     <l>Și sufletu-și dete zâmbind. </l>
                  </lg>
                  <lg>
                     <l>Aflai ca și el talismanul</l>
                     <l>Tot raiul să pot să-l cuprind.</l>
                     <l>Saadi, dintre roze ieșind,</l>
                     <l>Uită să-și blesteme amanul. </l>
                  </lg>
                  <lg>
                     <l>Turbat-a în voie dușmanul. —</l>
                     <l>El cupa de fiere golind</l>
                     <l>S-a dus în amurg șovăind,</l>
                     <l>Ș-a fost mai slăvit ca sultanul</l>
                     <l>Saadi, dintre roze ieșind.</l>
                  </lg>
               </div>
            </div>
            <div type="div2">
               <head>Rondelurile rozelor de azi și de ieri</head>
               <div type="div3">
                  <head>Rondelul rozelor de azi și de ieri </head>
                  <lg>
                     <l>Umbrit de rozele ce-au fost,</l>
                     <l>Visând sub rozele de-acum,</l>
                     <l>Aș vrea obștescul adăpost</l>
                     <l>Să-mi fie la un colț de drum. </l>
                  </lg>
                  <lg>
                     <l>Știu al vieții mele rost</l>
                     <l>Simțirea din al lor parfum,</l>
                     <l>Umbrit de rozele ce-au fost,</l>
                     <l>Visând sub rozele de-acum. </l>
                  </lg>
                  <lg>
                     <l>Oricui va spune pe de rost</l>
                     <l>Că nu-mi vrui soarta nicidecum</l>
                     <l>Născut în ceasul cel mai prost;...</l>
                     <l>Dar am trăit, nu prea știu cum,</l>
                     <l>Umbrit de rozele ce-au fost.</l>
                  </lg>
               </div>
               <div type="div3">
                  <head>Rondelul nopții argintate </head>
                  <lg>
                     <l>În noaptea de lună-argintată,</l>
                     <l>Pe pleoape când somnul se lasă,</l>
                     <l>În vis îmi clădesc câte-o casă</l>
                     <l>Ce toată e-n roze-mbrăcată. </l>
                  </lg>
                  <lg>
                     <l>De zgomot și oameni retrasă,</l>
                     <l>Locaș ca din basme s-arată,</l>
                     <l>În noaptea de lună-argintată,</l>
                     <l>Pe pleoape când somnul se lasă. </l>
                  </lg>
                  <lg>
                     <l>Vreo sarcină-asupra-i n-apasă</l>
                     <l>De-ai mei creditori e-apărată,</l>
                     <l>Parfumul de roze ce-mbată</l>
                     <l>Extazul în suflet îmi lasă</l>
                     <l>În noaptea de lună-argintată.</l>
                  </lg>
               </div>
            </div>
            <div type="div2">
               <head>Rondelurile Senei</head>
               <div type="div3">
                  <head>Rondelul înecaților</head>
                  <lg>
                     <l>Pe sub poduri, Sena toată</l>
                     <l>Este moarul tristei seri;</l>
                     <l>Ies în față-i și înoată</l>
                     <l>Înecații cei de ieri. </l>
                  </lg>
                  <lg>
                     <l>Nici plăceri și nici dureri</l>
                     <l>Să-i mai miște n-o să poată.</l>
                     <l>Pe sub poduri, Sena toată</l>
                     <l>Este moarul tristei seri. </l>
                  </lg>
                  <lg>
                     <l>Sunt aleșii cei din gloată...</l>
                     <l>Veștejite primăveri</l>
                     <l>De-a necazurilor zloată, —</l>
                     <l>Și le cântă mângâieri,</l>
                     <l>Pe sub poduri, Sena toată.</l>
                  </lg>
               </div>
               <div type="div3">
                  <head>Rondelul florilor de lună </head>
                  <lg>
                     <l>Flori de lună ce s-agață</l>
                     <l>Schimbă apa în brocart;</l>
                     <l>Printre frunze prinde viață</l>
                     <l>Câte-un cântec de Mozart. </l>
                  </lg>
                  <lg>
                     <l>Spre Saint-Cloud, ce doarme-n față,</l>
                     <l>Val de val se duce spart;</l>
                     <l>Flori de lună ce s-agață</l>
                     <l>Schimbă apa în brocart. </l>
                  </lg>
                  <lg>
                     <l>Peste-a Senei verde față</l>
                     <l>Dulci și lungi fiori se-mpart,</l>
                     <l>Și de țărmi ce se răsfață,</l>
                     <l>Când corăbii se despart,</l>
                     <l>Flori de lună se agață.</l>
                  </lg>
               </div>
               <div type="div3">
                  <head>Rondelul Parisului iad</head>
                  <lg>
                     <l>Printre valuri care plâng,</l>
                     <l>Și sub bolți întunecate,</l>
                     <l>Șiruri de-astre încețate</l>
                     <l>Felinare se răsfrâng. </l>
                  </lg>
                  <lg>
                     <l>Pe tot țărmul drept și stâng,</l>
                     <l>Iad, urlând de răutate,</l>
                     <l>Pe când valuri care plâng</l>
                     <l>Curg sub bolți întunecate. </l>
                  </lg>
                  <lg>
                     <l>Chiar din zări mai depărtate,</l>
                     <l>Deznădejdi, ce nu se-nfrâng,</l>
                     <l>În grozav vârtej se strâng</l>
                     <l>Zbuciumând tot mai turbate, —</l>
                     <l>Printre valuri care plâng.</l>
                  </lg>
               </div>
               <div type="div3">
                  <head>Rondelul dezastrului mondial </head>
                  <lg>
                     <l>Nori se bat la orizon.</l>
                     <l>Tot apusul sângerează.</l>
                     <l>Urlă groaznic un ciclon,</l>
                     <l>Sena din adânc oftează. </l>
                  </lg>
                  <lg>
                     <l>Bubuiri ce nu-ncetează</l>
                     <l>Sunt un tunet unison.</l>
                     <l>Nori se bat la orizon.</l>
                     <l>Tot apusul sângerează. </l>
                  </lg>
                  <lg>
                     <l>State noi se-nființează,</l>
                     <l>Prăbușit e câte-un tron... —</l>
                     <l>Moartea-și plimbă monoton</l>
                     <l>Coasa ei ce vieți retează. —</l>
                     <l>Nori se bat la orizon.</l>
                  </lg>
               </div>
               <div type="div3">
                  <head>Rondelul uriașului</head>
                  <lg>
                     <l>Monstruos se-ntinde-orașul.</l>
                     <l>Viciul joacă-n el pe brânci.</l>
                     <l>Are case, lanț de stânci.</l>
                     <l>Dracii-n toate și-au locașul. </l>
                  </lg>
                  <lg>
                     <l>Rânjitor pândește-apașul,</l>
                     <l>Floarea mlaștinii adânci,</l>
                     <l>Monstruos se-ntinde-orașul.</l>
                     <l>Viciul joacă-n el pe brânci. </l>
                  </lg>
                  <lg>
                     <l>De cum n-ai ce să mănânci,</l>
                     <l>Face-ndată pe trufașul,</l>
                     <l>Și-n mocirlă dându-ți brânci,</l>
                     <l>El rămâne uriașul. —</l>
                     <l>Monstruos se-ntinde-orașul.</l>
                  </lg>
               </div>
               <div type="div3">
                  <head>Rondelul ticăloșilor </head>
                  <lg>
                     <l>Istovite târâturi</l>
                     <l>Trec aproape-n pielea goală. —</l>
                     <l>Poartă negre-adâncituri</l>
                     <l>Pe sub ochii lor de smoală. </l>
                  </lg>
                  <lg>
                     <l>Pe neghiobi îi bagă-n boală,</l>
                     <l>Schimbă-n robi pe cască-guri. —</l>
                     <l>Istovite târâturi</l>
                     <l>Trec aproape-n pielea goală. </l>
                  </lg>
                  <lg>
                     <l>La Montmartre e răscoală</l>
                     <l>Când, din craci făcând figuri,</l>
                     <l>Cu murdare strâmbături</l>
                     <l>Dau pe față ce-au sub poală,</l>
                     <l>Istovite târâturi.</l>
                  </lg>
               </div>
               <div type="div3">
                  <head>Rondelul înălțimilor </head>
                  <lg>
                     <l>În mansarda lui mereu</l>
                     <l>Sărăcia e stăpână. —</l>
                     <l>Geniu-și reazemă pe-o mână</l>
                     <l>Fruntea lui de tânăr zeu. </l>
                  </lg>
                  <lg>
                     <l>Zilnic soarta și-o amână,</l>
                     <l>Zilnic duce-al vieții greu. —</l>
                     <l>În mansarda lui mereu</l>
                     <l>Sărăcia e stăpână. </l>
                  </lg>
                  <lg>
                     <l>Dar prea mult nu este până</l>
                     <l>Va urca în empireu...</l>
                     <l>Se și crede-n Eliseu,</l>
                     <l>Și el stă de-o săptămână</l>
                     <l>În mansarda lui mereu.</l>
                  </lg>
               </div>
               <div type="div3">
                  <head>Rondelul Franței burgheze</head>
                  <lg>
                     <l>Unde este marea Franță?</l>
                     <l>Ce văd ochii, te sfâșie.</l>
                     <l>Oh! neroada burghezie,</l>
                     <l>Și trufașa ignoranță. </l>
                  </lg>
                  <lg>
                     <l>Cerul este de leșie.</l>
                     <l>Un lințol pentru speranță,</l>
                     <l>Unde este marea Franță?</l>
                     <l>Ce văd ochii, te sfâșie. </l>
                  </lg>
                  <lg>
                     <l>Între minte și prostie</l>
                     <l>S-a scurtat orice distanță. —</l>
                     <l>Vrut-au toți egali să fie,</l>
                     <l>Și sunt toți, cu siguranță. —</l>
                     <l>Unde este marea Franță?</l>
                  </lg>
               </div>
               <div type="div3">
                  <head>Rondelul duminicilor de la Bellevue</head>
                  <lg>
                     <l>La Bellevue e val de lume.</l>
                     <l>Flori de zarzăr. Cer de mai.</l>
                     <l>Sărbătoare. Râs și glume.</l>
                     <l>Soare vesel. Colț de rai. </l>
                  </lg>
                  <lg>
                     <l>Sena curge numai spume.</l>
                     <l>E-nflorită ca un plai,</l>
                     <l>La Bellevue e val de lume.</l>
                     <l>Flori de zarzăr. Cer de mai. </l>
                  </lg>
                  <lg>
                     <l>Dragoști, muzici și parfume</l>
                     <l>Sunt al zilei dulce grai,</l>
                     <l>Dar în fundul bietei hume</l>
                     <l>Tot e groaznic orice trai. —</l>
                     <l>La Bellevue e val de lume.</l>
                  </lg>
               </div>
               <div type="div3">
                  <head>Rondelul sfârșitului</head>
                  <lg>
                     <l>Omenirea e ca moartă.</l>
                     <l>Vii sunt numai flori și plante.</l>
                     <l>Ea-și deschise neagra poartă</l>
                     <l>Ce clădită-a fost de Dante. </l>
                  </lg>
                  <lg>
                     <l>Stema ei de diamante</l>
                     <l>Nimicită-a fost de soartă.</l>
                     <l>Omenirea e ca moartă.</l>
                     <l>Vii sunt numai flori și plante. </l>
                  </lg>
                  <lg>
                     <l>Spre-ale visului ghirlante</l>
                     <l>Nici-o aripă n-o poartă;</l>
                     <l>Obosit e chiar Atlante,</l>
                     <l>De povara ce tot poartă. —</l>
                     <l>Omenirea e ca moartă.</l>
                  </lg>
               </div>
            </div>
            <div type="div2">
               <head>Rondelurile de porțelan</head>
               <div type="div3">
                  <head>Rondelul lui Tsing-Ly-Tsi </head>
                  <lg>
                     <l>Tsing-Ly-Tsi stă-n prispa de-aur,</l>
                     <l>Cu ochi mici ca de ghierlan,</l>
                     <l>Sub de-argint frunzos tezaur,</l>
                     <l>Casa e de porțelan. </l>
                  </lg>
                  <lg>
                     <l>Lângă ea, pe-același plan,</l>
                     <l>Pomi albaștri, zbor de graur;</l>
                     <l>Tsing-Ly-Tsi stă-n prispa de-aur,</l>
                     <l>Cu ochi mici ca de ghierlan. </l>
                  </lg>
                  <lg>
                     <l>Spre-a-și croi al vieții plan,</l>
                     <l>Asudat-a ca un faur;</l>
                     <l>Un măreț de smalt balaur</l>
                     <l>Poartă prins l-al său colan. —</l>
                     <l>Tsing-Ly-Tsi stă-n prispa de-aur.</l>
                  </lg>
               </div>
               <div type="div3">
                  <head>Rondelul podului de onix </head>
                  <lg>
                     <l>Pod de onix se-ncovoaie,</l>
                     <l>Arcuind o boltă naltă;</l>
                     <l>Cade foaie după foaie</l>
                     <l>Peste-azurul de pe baltă. </l>
                  </lg>
                  <lg>
                     <l>Dinspre-apusul ce tresaltă</l>
                     <l>Sângeroase curg șiroaie;</l>
                     <l>Pod de onix se-ncovoaie</l>
                     <l>Arcuind o boltă — naltă. </l>
                  </lg>
                  <lg>
                     <l>Mandarini, stând laolaltă,</l>
                     <l>Spun că semne sunt de ploaie;</l>
                     <l>Iar o luntre, cam greoaie,</l>
                     <l>Printre ape se tot saltă,</l>
                     <l>Pe sub pod ce se-ncovoaie.</l>
                  </lg>
               </div>
               <div type="div3">
                  <head>Rondelul pagodei</head>
                  <lg>
                     <l>De mari fluturi sărutată,</l>
                     <l>Pe-o movilă — artificială,</l>
                     <l>E pagoda argintată</l>
                     <l>De zâmbirea matinală. </l>
                  </lg>
                  <lg>
                     <l>Umbra pomilor, mișcată,</l>
                     <l>O dezbracă, virginală,</l>
                     <l>De mari fluturi sărutată</l>
                     <l>Pe-o movilă — artificială. </l>
                  </lg>
                  <lg>
                     <l>Picurând, diamantată,</l>
                     <l>Porțelanul roz i-l spală</l>
                     <l>Roua tainic deșirată</l>
                     <l>Pe fațada sculpturală, —</l>
                     <l>De mari fluturi sărutată.</l>
                  </lg>
               </div>
               <div type="div3">
                  <head>Rondelul apei din ograda japonezului </head>
                  <lg>
                     <l>Apei lui de prin ogradă,</l>
                     <l>Prea domol curgând la vale,</l>
                     <l>Bolovani, dintr-o grămadă,</l>
                     <l>Japonezu-i pune-n cale. </l>
                  </lg>
                  <lg>
                     <l>Spumegată, vrea să vadă,</l>
                     <l>Împrejurul casei sale,</l>
                     <l>Apa lui, ce prin ogradă</l>
                     <l>Prea domol o ia la vale. </l>
                  </lg>
                  <lg>
                     <l>Și schimbând-o-ntr-o cascadă</l>
                     <l>De consoane și vocale,</l>
                     <l>Uită-a vieții grea corvadă,</l>
                     <l>Dând răsunet de cristale,</l>
                     <l>Apei lui de prin ogradă.</l>
                  </lg>
               </div>
               <div type="div3">
                  <head>Rondelul muzmeiei </head>
                  <lg>
                     <l>În jinrikișă ușurică</l>
                     <l>Muzmeia mică e purtată. —</l>
                     <l>Frumoasă ca o păpușică,</l>
                     <l>În kimono e îmbrăcată. </l>
                  </lg>
                  <lg>
                     <l>Pe când zăduful de-aur pică, —</l>
                     <l>Spre ceainăria depărtată,</l>
                     <l>În jinrikișă ușurică</l>
                     <l>Muzmeia mică e purtată. </l>
                  </lg>
                  <lg>
                     <l>De-al soartei greu a fost cruțată.</l>
                     <l>Simțiri, nici gânduri n-o ridică.</l>
                     <l>Atât e: o păpușă mică,</l>
                     <l>De tineri nostimi așteptată,</l>
                     <l>În jinrikișa ușurică.</l>
                  </lg>
               </div>
               <div type="div3">
                  <head>Rondelul opiumului </head>
                  <lg>
                     <l>Fumându-și opiumul uitării</l>
                     <l>Pe rogojini din pai de-orez,</l>
                     <l>Fo-hi, spre piscul aiurării,</l>
                     <l>E dus de visul lui chinez. </l>
                  </lg>
                  <lg>
                     <l>Scăpat de chinul zbuciumării,</l>
                     <l>Senin ca după-un meterez,</l>
                     <l>Fumează opiumul uitării</l>
                     <l>Pe rogojini din pai de-orez. </l>
                  </lg>
                  <lg>
                     <l>Iar când sosește-al nopții miez</l>
                     <l>Ce-l urcă-n slava îmbătării,</l>
                     <l>Deplin se dă halucinării</l>
                     <l>Ce-atunci e singurul său crez,</l>
                     <l>Fumându-și opiumul uitării.</l>
                  </lg>
               </div>
               <div type="div3">
                  <head>Rondelul Mării Japoneze </head>
                  <lg>
                     <l>Smaraldul mării răpitoare</l>
                     <l>E jocul vecinic de colori</l>
                     <l>În verdea flacără de soare</l>
                     <l>De lângă țărmii ninși de flori. </l>
                  </lg>
                  <lg>
                     <l>Liliachii, se duc izvoare</l>
                     <l>Sub pomi, plăpânzi ca niște zori,</l>
                     <l>Smaraldul mării răpitoare</l>
                     <l>E jocul vecinic de colori. </l>
                  </lg>
                  <lg>
                     <l>Copii, de griji neștiutori,</l>
                     <l>Sunt japonezii-ntre popoare,</l>
                     <l>Ș-orice dureri le sunt ușoare.</l>
                     <l>Căci poartă-n suflet, zâmbitori,</l>
                     <l>Smaraldul mării răpitoare.</l>
                  </lg>
               </div>
               <div type="div3">
                  <head>Rondelul crizantemei </head>
                  <lg>
                     <l>O crizantemă în mișcare</l>
                     <l>E-mpărăteasa strălucită</l>
                     <l>Printre roșatica-nserare</l>
                     <l>Peste grădină răspândită. </l>
                  </lg>
                  <lg>
                     <l>Minune-abia închipuită,</l>
                     <l>Și mai mult mică decât mare,</l>
                     <l>O crizantemă în mișcare</l>
                     <l>E-mpărăteasa strălucită. </l>
                  </lg>
                  <lg>
                     <l>Îi este fața zugrăvită</l>
                     <l>Spre-a fi aceeași arătare</l>
                     <l>De tinerețe neclintită,</l>
                     <l>Ș-a fi crezută de oricare</l>
                     <l>O crizantemă în mișcare.</l>
                  </lg>
               </div>
               <div type="div3">
                  <head>Rondelul Ioshiwarei </head>
                  <lg>
                     <l>Prin vitrine așezate,</l>
                     <l>În cartierul Ioshiwara,</l>
                     <l>Vezi păpuși nenumărate</l>
                     <l>Cât de lungă este vara. </l>
                  </lg>
                  <lg>
                     <l>Sunt aproape-asemănate;</l>
                     <l>În obraji le arde para</l>
                     <l>Prin vitrine așezate.</l>
                     <l>În cartierul Ioshiwara. </l>
                  </lg>
                  <lg>
                     <l>Cam la fel sunt vestmântate...</l>
                     <l>Poate grea le-ar fi povara,</l>
                     <l>Dar fiind prea zorzonate</l>
                     <l>Nu le tulbură ocara,</l>
                     <l>Prin vitrine așezate.</l>
                  </lg>
               </div>
               <div type="div3">
                  <head>Rondelul chinezilor din Paris</head>
                  <lg>
                     <l>Ei nu vorbeau, ci ciripeau,</l>
                     <l>Căzuți din lună în Paris,</l>
                     <l>Și cum naintea mea mergeau,</l>
                     <l>Păreau ieșiți ca dintr-un vis. </l>
                  </lg>
                  <lg>
                     <l>Să-i vadă mulți se întorceau</l>
                     <l>Aveau un chip de nedescris...</l>
                     <l>Ei nu vorbeau, ci ciripeau,</l>
                     <l>Căzuți din lună în Paris. </l>
                  </lg>
                  <lg>
                     <l>Din țară singuri s-au proscris...</l>
                     <l>Însă de câte ori priveau</l>
                     <l>Albastrul hainelor deschis,</l>
                     <l>De ea aminte-și aduceau,</l>
                     <l>Și nu vorbeau, ci ciripeau.</l>
                  </lg>
               </div>
               <div type="div3">
                  <head>Epigraf final </head>
                  <lg>
                     <l>De-aș fi ori încă nu pe ducă,</l>
                     <l>Mă simt la fel cu orișicine</l>
                     <l>Clipire-nchisă-ntre suspine,</l>
                     <l>Și-ntre năluci ce pier — nălucă.</l>
                  </lg>
               </div>
            </div>
         </div>
         <div type="div1">
            <head>Din periodice</head>
            <div type="div2">
               <div type="div3">
                  <head>Geniurilor</head>
                  <lg>
                     <l>Buffon laisse gronder l'envie,</l>
                     <l>C'est l'hommage de sa terreur.</l>
                     <l>Que peut sur l'éclat de ta vie</l>
                     <l>Son obscure et lâche fureur!... </l>
                  </lg>
                  <lg>
                     <l>(LEBRUN)</l>
                  </lg>
                  <lg>
                     <l>Invidia neagră în van se tot luptă</l>
                     <l>C-o inimă vilă, perfidă, conruptă.</l>
                     <l>Să sfarme aceea ce voi ați creat,</l>
                     <l>Căci Iadul la ceruri s-atingă nu poate</l>
                     <l>Și-n sumbru-ntuneric Satana să-noate </l>
                     <l>     Mereu e forțat! </l>
                  </lg>
                  <lg>
                     <l>În van contra voastră pigmeii cutează</l>
                     <l>Să-și verse veninul de care turbează,</l>
                     <l>Pigmeii ce-n lume nici urmă nu las'!...</l>
                     <l>Ei vor ca să zboare cu aripi de ceară</l>
                     <l>Și lesne le-nmoaie lumina solară</l>
                     <l>Spre soare-nainte de-a face un pas! </l>
                  </lg>
                  <lg>
                     <l>Audacie mare pe dânșii-i domnește</l>
                     <l>Când micul lor suflet amar vă hulește!...</l>
                     <l>Triumful lor însă e-n veci momentan!</l>
                     <l>Byron n-a fost oare, chiar el, a lor pradă?</l>
                     <l>Și-ndată pigmeii putură să vadă </l>
                     <l>     Că luptă în van! </l>
                  </lg>
                  <lg>
                     <l>O! Geniuri! vouă această cântare</l>
                     <l>Închin, căci voi singuri fuserăți în stare</l>
                     <l>Invidia oarbă a nesocoti,</l>
                     <l>Urmând înainte pe calea frumoasă</l>
                     <l>Atâta de dulce ș-atât de spinoasă</l>
                     <l>Ce-atâția cutează a disprețui! </l>
                  </lg>
                  <lg>
                     <l>Și ție, junime, în care străluce</l>
                     <l>Scânteia cea sacră cu flacăra-i dulce,</l>
                     <l>Debilele-mi versuri și ție dedic;</l>
                     <l>Mergi dar înainte și nu privi-n urmă</l>
                     <l>Mulțimea de oameni compacți într-o turmă </l>
                     <l>     Cu sufletul mic! </l>
                  </lg>
                  <lg>
                     <l>Derâdă! derâdă! ființele brute</l>
                     <l>Și geniul vostru ș-a voastră virtute!...</l>
                     <l>Voi mergeți-nainte!... Lăsați-i pe ei!</l>
                     <l>Desfrâul le roade și viață, și minte...</l>
                     <l>Tartarul cel negru le este părinte!</l>
                     <l>La formă sunt oameni, la suflet, pigmei.</l>
                  </lg>
               </div>
               <div type="div3">
                  <head>Nălucirea</head>
                  <lg>
                     <l>Când noaptea vine placidă, lină,</l>
                     <l>Când alba lună suie pe cer,</l>
                     <l>Când vântu-n frunze duios suspină,</l>
                     <l>Când dulci arome plană-n eter,</l>
                     <l>Ades mi-apare fața-i blondină,</l>
                     <l>Plină de farmec și de mister. </l>
                  </lg>
                  <lg>
                     <l>Să fie feea rimelor grele?</l>
                     <l>Sau e-al meu angel privighetor?</l>
                     <l>Sau este roua zilelor mele,</l>
                     <l>Chipul Speranței consolator?...</l>
                     <l>Când mi s-arată, uit orice rele,</l>
                     <l>Uit orice rele și orice dor! </l>
                  </lg>
                  <lg>
                     <l>Fața-mi pălită o reanimă,</l>
                     <l>Fără de voie-mi încep să cânt,</l>
                     <l>Și poezia vine, sublimă,</l>
                     <l>Să mă-nvelească cu-al său vesmânt!...</l>
                     <l>Să mă oprească nu este rima</l>
                     <l>Dintr-acest sacru, tainic avânt. </l>
                  </lg>
                  <lg>
                     <l>Viața ce este grea pentru mine</l>
                     <l>Mi se-nveselește cum mi-a zâmbit,</l>
                     <l>Și împletindu-mi ore senine,</l>
                     <l>Piere spre ziuă chipu-i dorit!</l>
                     <l>Piere... cu noaptea, însă revine,</l>
                     <l>Ca să mă facă iar fericit! </l>
                  </lg>
                  <lg>
                     <l>Ea este feea rimelor grele,</l>
                     <l>E ș-al meu angel privighetor,</l>
                     <l>Este și roua zilelor mele;</l>
                     <l>E-o nălucire dulce d-amor!</l>
                     <l>Cum mi s-arată, uit orice rele,</l>
                     <l>Uit orice rele ș-orice dor! </l>
                  </lg>
                  <lg>
                     <l>Fecioare albe și virginale,</l>
                     <l>Ochii sunt două raze d-azur,</l>
                     <l>Și tot de roză buzele sale, </l>
                     <l>Cu zâmbet tânăr și pur!</l>
                     <l>Formele-i nu pot s-aibă rivale</l>
                     <l>Într-al lor palid și vag contur! </l>
                  </lg>
                  <lg>
                     <l>Talia-i este atât de subțire,</l>
                     <l>Sânul îi este-atât de plăpând,</l>
                     <l>Încât te-aruncă în rătăcire,</l>
                     <l>Ai vrea în brațe s-o strângi palpitând!</l>
                     <l>Vană dorință!... E-o nălucire</l>
                     <l>Ce într-o clipă vezi dispărând! </l>
                  </lg>
                  <lg>
                     <l>Când noaptea vine placidă, lină,</l>
                     <l>Când alba lună suie pe cer,</l>
                     <l>Când vântu-n frunze duios suspină,</l>
                     <l>Când dulci arome plană-n eter,</l>
                     <l>Mi se arată fața-i blondină</l>
                     <l>Plină de farmec și de mister! </l>
                  </lg>
                  <lg>
                     <l>Ore sublime de reverie,</l>
                     <l>De inspirare trec atunci eu,</l>
                     <l>Și-n valuri dive de poezie</l>
                     <l>Exal cu-ncetul sufletul meu!</l>
                     <l>Ea, înclinată pe-a mea hârtie,</l>
                     <l>Zâmbind, conduce pana-mi mereu! </l>
                  </lg>
                  <lg>
                     <l>Când se întâmplă să nu-mi apară,</l>
                     <l>De întristare sunt înnegrit!</l>
                     <l>Chiar Poezia repede zboară</l>
                     <l>Când nu mai vede chipu-i iubit;</l>
                     <l>Dar la vedere-i se-ntoarce iară</l>
                     <l>Și mă inspiră necontenit! </l>
                  </lg>
                  <lg>
                     <l>Ea este feea rimelor grele,</l>
                     <l>E ș-al meu angel consolator,</l>
                     <l>Este și roua zilelor mele;</l>
                     <l>E-o nălucire dulce d-amor,</l>
                     <l>Cum mi s-arată în cântecele,</l>
                     <l>Uit orice chinuri, uit orice dor!</l>
                  </lg>
               </div>
               <div type="div3">
                  <head>Destul</head>
                  <div type="div4">
                     <head>
                        <anchor xml:id="id_I9"/>I</head>
                     <lg>
                        <l>Acum destul cu plânsul, căci inima ți-e seacă,</l>
                        <l>Și chiar de ți-ar fi plină, e timp să-i zici destul</l>
                        <l>Poporul nostru este de lacrime sătul,</l>
                        <l>Și ele nici în versuri nu pot ca să mai treacă;</l>
                        <l>Zadarnic poetașii într-însele se-neacă,</l>
                        <l>Hârțoagele lor toate rămân făcute sul.</l>
                     </lg>
                  </div>
                  <div type="div4">
                     <head>
                        <anchor xml:id="id_II9"/>II</head>
                     <lg>
                        <l>Ei!... S-a trecut cu moda de lacrimi și suspine</l>
                        <l>Și cu acele crunte dureri imaginari,</l>
                        <l>Ați cărunțit cu totul, sărmanilor cobzari!</l>
                        <l>Dar de s-a dus o vreme, o nouă vreme vine,</l>
                        <l>Și ea c-un bici pe care în mâna sa îl ține</l>
                        <l>Plesnind vă strigă vouă: „Alți timpi, alți lăutari!"</l>
                     </lg>
                  </div>
                  <div type="div4">
                     <head>
                        <anchor xml:id="id_III8"/>III</head>
                     <lg>
                        <l>Rubinele pe buze, mărgăritarii-n gură</l>
                        <l>Și crinii de pe sânuri și ochii ca de mură</l>
                        <l>Sunt niște mărunțișuri ce nu-și mai au vrun curs: </l>
                        <l>Cu lacrimile false ce-ntruna s-au tot scurs,</l>
                        <l>S-au poticnit în coastă și se tot duc de-a dură</l>
                        <l>Târâte de ridicol în repedele-i curs!</l>
                     </lg>
                  </div>
                  <div type="div4">
                     <head>
                        <anchor xml:id="id_IV5"/>IV</head>
                     <lg>
                        <l>Acuma este timpul puterii, bărbăției,</l>
                        <l>Copilul de ieri, astăzi e un băiat viril</l>
                        <l>S-a scuturat la Plevna de jugu-epitropiei.</l>
                        <l>De-ar fi copil, și astăzi ar rămânea copil;</l>
                        <l>Cu doina nu mai merge pe fruntea României,</l>
                        <l>Deplin ca să renaștem ne trebuie-un Virgil!</l>
                     </lg>
                  </div>
               </div>
               <div type="div3">
                  <head>Imn</head>
                  <lg>
                     <l>Tăcut mă urc pe colină</l>
                     <l>Soarele s-a înălțat,</l>
                     <l>Câmpul se scaldă-n lumină,</l>
                     <l>Aerul e parfumat!</l>
                     <l>Văd raze, scântei și rouă,</l>
                     <l>Petale de flori ce plouă</l>
                     <l>Și lumea îmi pare nouă,</l>
                     <l>Fii, Doamne, glorificat! </l>
                  </lg>
                  <lg>
                     <l>Se pare c-o legătură</l>
                     <l>Este-ntre cer și pământ!</l>
                     <l>Cerul nu este natură?</l>
                     <l>Natura, Dumnezeu sfânt?</l>
                     <l>El e-n făpturile sale,</l>
                     <l>Tot omul și-l află-n cale </l>
                     <l>De plângi, el plânge cu jale,</l>
                     <l>De cânți, al lui e-al tău cânt! </l>
                  </lg>
                  <lg>
                     <l>Pământul de-l stăpânește,</l>
                     <l>Este că-l stăpânim!</l>
                     <l>Crima de-o pedepsește,</l>
                     <l>Este c-o pedepsim!...</l>
                     <l>Din univers se compune,</l>
                     <l>Totul la Tot se supune. </l>
                  </lg>
                  <lg>
                     <l>Și iarba care se-nclină,</l>
                     <l>Și astrul luminător,</l>
                     <l>Și vântul care suspină,</l>
                     <l>Și râul tânguitor!</l>
                     <l>Și stelele nenumărate</l>
                     <l>Cu lumile nemăsurate,</l>
                     <l>Și florile care-nfloresc</l>
                     <l>Pe văile care rodesc!</l>
                     <l>Și nu e-mpărat sau rege</l>
                     <l>Afară dintr-astă lege! </l>
                  </lg>
                  <lg>
                     <l>Unii i-au zis Rațiune,</l>
                     <l>Făcându-și iluziune;</l>
                     <l>Alții-n materie-l pun;</l>
                     <l>Mulți după plac îl compun!</l>
                     <l>Dar eu, care-l simt în mine,</l>
                     <l>Dar El, care-mi curge-n vine,</l>
                     <l>Creieru-mi care-l conține</l>
                     <l>Îmi strigă cu toți împreună</l>
                     <l>Este oriunde voiești</l>
                     <l>Pe buzele noastre s-adună!... </l>
                  </lg>
                  <lg>
                     <l>Cugeți prin el și trăiești!...</l>
                     <l>În inima noastră palpită,</l>
                     <l>În craniul nostru s-agită!</l>
                     <l>Este și-n noi, și-n natură,</l>
                     <l>Este și-n orice făptură!</l>
                     <l>Materie, Verb, Idee,</l>
                     <l>Stau în trăsura de unire,</l>
                     <l>Și Trinitatea se-ncheie</l>
                     <l>Cu vorba: dumnezeire!</l>
                  </lg>
               </div>
               <div type="div3">
                  <head>De-mi spui... </head>
                  <lg>
                     <l>De-mi spui cine-a dat viața întâiului atom,</l>
                     <l>De-mi spui de unde vine pe lume întâiul om,</l>
                     <l>De-mi spui unde să află ființa prea putinte</l>
                     <l>Ce lumea a creat-o zicând două cuvinte,</l>
                     <l>De-mi spui de ce e lumea și care-i ținta sa,</l>
                     <l>De ce se mișcă totul și-n veci se va mișca,</l>
                     <l>De-mi spui aceste toate, atunci m-apuc și eu</l>
                     <l>Să-ți spun cam unde este și cum e Dumnezeu.</l>
                  </lg>
                  <trailer>Publicată în <hi rend="italic">Contemporanul</hi>, I, 5, septembrie 1881, p. 180, datată: „1881, aug. în 23", semnată Luciliu.</trailer>
               </div>
               <div type="div3">
                  <head>Sentință</head>
                  <lg>
                     <l>Un arbor când puternic spre domele-nstelate</l>
                     <l>Înalță-ale lui ramuri de frunze încărcate,</l>
                     <l>Făcând la ceilalți arbori o umbră-omorâtoare,</l>
                     <l>Pe când, prin rădăcine mereu cuceritoare,</l>
                     <l>Păstrează-n stăpânire tot locul apucat,</l>
                     <l>Așa încât lăstarii de-abia găsesc la soare</l>
                     <l>Un loc să-și mai înfigă plăpândele picioare,</l>
                     <l>A meritat securea și trebuie tăiat!</l>
                  </lg>
               </div>
               <div type="div3">
                  <head>Amintiri</head>
                  <lg>
                     <l>În mintea omului rămâne</l>
                     <l>Tabloul fericirii stinse...</l>
                     <l>Astfel tresar și-n al meu suflet</l>
                     <l>Reamintirile întinse; </l>
                  </lg>
                  <lg>
                     <l>Aci revăd o albă casă...</l>
                     <l>O horă, fete, fluturi, salbe,</l>
                     <l>Frunzișuri, vii și flori pe câmpuri</l>
                     <l>Și porumbei cu aripi albe! </l>
                  </lg>
                  <lg>
                     <l>Aci mă văd pe alte țărmuri</l>
                     <l>Pribeag prin țările străine,</l>
                     <l>Pe margine de-albastre lacuri</l>
                     <l>Cu negre stânci și vechi ruine! </l>
                  </lg>
                  <lg>
                     <l>Aci revăd, revăd un tânăr...</l>
                     <l>La braț el poartă o femeie...</l>
                     <l>Le bate inima-n unire</l>
                     <l>Și află-a raiurilor cheie! </l>
                  </lg>
                  <lg>
                     <l>Pădurea-n umbră le-nfășoară</l>
                     <l>Amorul lor ca un tezaur</l>
                     <l>Și soarele prin frunze-apune</l>
                     <l>În fundul unui cer de aur! </l>
                  </lg>
                  <lg>
                     <l>Dar, Doamne, pentru ce pe lume</l>
                     <l>Când verși atâta fericire</l>
                     <l>Ne-o iei îndată ce ne-ai dat-o</l>
                     <l>Ș-abia ne lași o suvenire?</l>
                  </lg>
               </div>
               <div type="div3">
                  <head>În sunetul muzicei </head>
                  <lg>
                     <l>Să facem încă o țigare</l>
                     <l>Și înc-o poezie,</l>
                     <l>Ca să-mi fumez orice durere</l>
                     <l>Și orice bucurie !</l>
                  </lg>
                  <lg>
                     <l>Și-n sunetul ce din orchestră</l>
                     <l>Se sparge-n armonie,</l>
                     <l>Să zicem la speranțe-adio,</l>
                     <l>Adio la junie !</l>
                  </lg>
                  <lg>
                     <l>Țigarea, însă, se sfârșește,</l>
                     <l>Orchestra-n fine tace,</l>
                     <l>Tăcerea naște împrejuru-mi,</l>
                     <l>Dar nu și dulcea pace !</l>
                  </lg>
                  <trailer>Publicată în <hi rend="italic">Literatorul</hi>, III, 8, august 1882, p. 484.</trailer>
               </div>
               <div type="div3">
                  <head>Amărăciune</head>
                  <lg>
                     <l>Sunt supărat și amărât</l>
                     <l>Pe oameni și pe Dumnezeu</l>
                     <l>Și Dumnezeu și oameni sunt</l>
                     <l>Pe mine supărați mereu !</l>
                  </lg>
                  <lg>
                     <l>Ei mă blesteamă și primesc,</l>
                     <l>Primesc blestemul cât de greu...</l>
                     <l>Cum vrei să fie omul bun</l>
                     <l>Când este fiu lui Dumnezeu?</l>
                  </lg>
                  <lg>
                     <l>Iar dacă sunt și eu ca ei,</l>
                     <l>Nu este vina mea de loc...</l>
                     <l>Își bat de mine joc râzând,</l>
                     <l>Plângând îmi bat de dânșii joc !</l>
                  </lg>
                  <trailer>Publicată în <hi rend="italic">Literatorul</hi>, III, 8, august 1882, p. 484-485.</trailer>
               </div>
               <div type="div3">
                  <head>Timpul dulce </head>
                  <lg>
                     <l>Timpul dulce care-a mers</l>
                     <l>A lăsat în al meu vers</l>
                     <l>Ce rămâne dupe-o floare, —</l>
                     <l>Urma lui mirositoare !</l>
                  </lg>
                  <lg>
                     <l>Astăzi florile-au trecut</l>
                     <l>Și chiar frunzele-au căzut,</l>
                     <l>Dar amorul pe-a lui creacă</l>
                     <l>Înflorește făr' să treacă !</l>
                  </lg>
                  <lg>
                     <l>Este el, — îl recunosc</l>
                     <l>Cu mirosul său de mosc</l>
                     <l>Ce condeiul îmi conduce</l>
                     <l>Până ce-mi va pune cruce !</l>
                  </lg>
                  <lg>
                     <l>Timpu-a mers. — Oh ! n-ar fi mers,</l>
                     <l>Să rămâie-n al meu vers</l>
                     <l>Numai ce ne las-o floare, —</l>
                     <l>Umbra lui mirositoare !</l>
                  </lg>
                  <trailer>Publicată în <hi rend="italic">Literatorul</hi>, III, 8, august 1882, p. 503-504.</trailer>
               </div>
               <div type="div3">
                  <head>Nu ! </head>
                  <lg>
                     <l>Îmi place să te văd zâmbind...</l>
                     <l>Candoarea ta îmi place...</l>
                     <l>Privindu-te, eu mă surprind</l>
                     <l>Și zilnic n-aflu pace !</l>
                  </lg>
                  <lg>
                     <l>Eu aș putea dacă-aș voi</l>
                     <l>Să fac să nască-n tine</l>
                     <l>Simțirea ce s-ar învoi</l>
                     <l>Cu patima din mine !</l>
                  </lg>
                  <lg>
                     <l>O simt, o știu, eu aș putea,</l>
                     <l>Cu brațe arzătoare,</l>
                     <l>Să-ți fac, de-ai vrea sau de n-ai vrea,</l>
                     <l>O strânsă cingătoare !</l>
                  </lg>
                  <lg>
                     <l>Să tremuri subt fiori ce dorm</l>
                     <l>Sau sunt în neființă</l>
                     <l>Și-ntr-o clipire să transform</l>
                     <l>Întreaga ta ființă !</l>
                  </lg>
                  <lg>
                     <l>Dar dacă stau și mă gândesc,</l>
                     <l>Stăpân pe ezitare,</l>
                     <l>În mine însumi hotărăsc</l>
                     <l>C-ar fi o profanare !</l>
                  </lg>
                  <trailer>Publicată în <hi rend="italic">Literatorul</hi>, III, 9, august 1882, p. 533.</trailer>
               </div>
               <div type="div3">
                  <head>Nebunul din Golia </head>
                  <lg>
                     <l>Închis într-o chilie sub bolți mai depărtate,</l>
                     <l>Cu urletele sale lăsate-n libertate,</l>
                     <l>Zăcea frumosul tânăr de optsprezece ani; </l>
                     <l>Părea un cal sălbatic cu nările umflate</l>
                     <l>Ce știe că-ntre oameni se află-ntre dușmani!</l>
                     <l>Din cap până-n picioare făcut pentru iubire,</l>
                     <l>În ochi purta un trăsnet cu palidă lucire...</l>
                     <l>Părea tot într-o vreme un înger ș-un demon...</l>
                     <l>Sub galbenele-i tâmple purta un Lord Byron!</l>
                     <l>Sprâncenele-i arcate urcau sub a lui frunte</l>
                     <l>Ca tinere lăstare sub umbra unui munte,</l>
                     <l>Și părul, în inele căzându-i pe grumaz,</l>
                     <l>Punea negreți albastre pe straniul obraz!</l>
                     <l>În cap purta cu apă un coif de gumelastic...</l>
                     <l>Pe buze-avea un zâmbet când dulce, când sarcastic,</l>
                     <l>Privindu-ne cu ochii prăpastiei din el!... —</l>
                     <l>Abia puteau să-l ție doi oameni deodată,</l>
                     <l>Iar chipul, ca o noapte de trăsnet luminată,</l>
                     <l>Brăzdat era de plugul delirului de-oțel!</l>
                  </lg>
               </div>
               <div type="div3">
                  <head>Te înțeleg, o! Țepeș... </head>
                  <lg>
                     <l>Te înțeleg, o! Țepeș-vodă,</l>
                     <l>Țepeș-vodă mare domn,</l>
                     <l>Ș-aș voi să te văd astăzi</l>
                     <l>Deșteptându-te din somn! </l>
                  </lg>
                  <lg>
                     <l>Simt în mine câteodată</l>
                     <l>O mânie ca ș-a ta,</l>
                     <l>Și de-ar fi ca să-ți iau locul,</l>
                     <l>Țepeș, eu te-aș imita! </l>
                  </lg>
                  <lg>
                     <l>Visurile tale sumbre</l>
                     <l>Pentru mine nu sunt noi...</l>
                     <l>Țepeș, Țepeș, lasă-ți groapa,</l>
                     <l>Să mai vii și printre noi!</l>
                  </lg>
               </div>
               <div type="div3">
                  <head>Cavalerul kurd </head>
                  <lg>
                     <l>Trece ca o rază vie</l>
                     <l>    Cavalerul kurd</l>
                     <l>Călărind peste câmpie</l>
                     <l>    Pe nesipul surd.</l>
                  </lg>
                  <lg>
                     <l>Ars de vânturi, ars de soare,</l>
                     <l>    Este oacheș, dar</l>
                     <l>E de-abia-n a vieții floare</l>
                     <l>    Ș-are farmec rar.</l>
                  </lg>
                  <lg>
                     <l>Brațele sunt musculoase,</l>
                     <l>    Chipul bărbătesc,</l>
                     <l>Iar pe buzele cărnoase</l>
                     <l>    Mici mustăți mijesc.</l>
                  </lg>
                  <lg>
                     <l>Cu picioarele-n scări late,</l>
                     <l>    Calului dă zor,</l>
                     <l>Căci în piept inima-i bate,</l>
                     <l>    Bate de amor.</l>
                  </lg>
                  <lg>
                     <l>Și zburând peste pustie</l>
                     <l>    Pe nisipul surd,</l>
                     <l>Trece ca o rază vie</l>
                     <l>    Cavalerul kurd!</l>
                  </lg>
                  <trailer>Publicată în <hi rend="italic">Literatorul</hi>, IV, 3, martie 1883, p. 152.</trailer>
               </div>
               <div type="div3">
                  <head>Cântec</head>
                  <lg>
                     <l>Și pentru ce n-ar fi permis</l>
                     <l>Al vieții mele tainic vis </l>
                     <l>    Să-l împlinești, </l>
                     <l>Iubindu-te, să mă iubești? </l>
                     <l>    Să mă iubești! </l>
                  </lg>
                  <lg>
                     <l>Făgăduind, — ziceai că ții,</l>
                     <l>Prin cuget dacă-mi aparții </l>
                     <l>    De ce, — de ce </l>
                     <l>N-ai vrea să calci peste orice? </l>
                     <l>    Peste orice! </l>
                  </lg>
                  <lg>
                     <l>De mă iubești, — să te supui,</l>
                     <l>O sărutare să depui </l>
                     <l>    Pe fruntea ta, </l>
                     <l>Și morții-n gropi vor tresălta! </l>
                     <l>    Vor tresălta! </l>
                  </lg>
                  <lg>
                     <l>Pe buza ta, pe-obrazul tău,</l>
                     <l>Oh! lasă-mă să fiu călău, </l>
                     <l>    Călău de flori, </l>
                     <l>Și vor cânta privighetori! </l>
                     <l>    Privighetori! </l>
                  </lg>
                  <lg>
                     <l>Pe ochii tăi și pe-al tău sân,</l>
                     <l>Trecând amorul meu păgân, </l>
                     <l>    Amorul meu, </l>
                     <l>Tu poți să-l faci un semizeu, </l>
                     <l>    Un semizeu! </l>
                  </lg>
                  <lg>
                     <l>Natura este-n haină nouă...</l>
                     <l>Privește! flori de zarzări plouă... </l>
                     <l>    Sub ele, — noi, </l>
                     <l>Vom fi la umbră amândoi </l>
                     <l>    Cu amândoi!</l>
                  </lg>
               </div>
               <div type="div3">
                  <head>Două științe </head>
                  <lg>
                     <l>Să trăiești să-nvață greu,</l>
                     <l>Să trăiești e o știință...</l>
                     <l>S-o pricepi depui silință,</l>
                     <l>Ș-amăgit rămâi mereu.</l>
                  </lg>
                  <lg>
                     <l>Dar ce poate-adeseaori</l>
                     <l>Ca știință mai adâncă</l>
                     <l>Să să-nvețe mai greu încă</l>
                     <l>Este ca să știi să mori.</l>
                  </lg>
                  <trailer>Publicată în <hi rend="italic">Literatorul</hi>, IV, 4, aprilie 1883, p. 197.</trailer>
               </div>
               <div type="div3">
                  <head>Alea jacta est </head>
                  <lg>
                     <l>Dorințe îndrăznețe</l>
                     <l>Din visuri de junețe</l>
                     <l>Ce mintea-mi conținu,</l>
                     <l>Din voi mai este vruna</l>
                     <l>Când soarta-ntotdeauna</l>
                     <l>La toate zise nu? </l>
                  </lg>
                  <lg>
                     <l>Și totul când m-apasă,</l>
                     <l>Ce drept mi se mai lasă</l>
                     <l>Afară de-a muri...</l>
                     <l>O țintă, o dorință</l>
                     <l>Să caut cu credință</l>
                     <l>Din nou a-mi făuri? </l>
                  </lg>
                  <lg>
                     <l>Nimic!... Orișice cale</l>
                     <l>Mi-e-nchisă, și cu jale </l>
                     <l>În cugetu-mi privesc...</l>
                     <l>Speranța mi-este stinsă</l>
                     <l>Ș-o negură întinsă</l>
                     <l>În locu-i întâlnesc! </l>
                  </lg>
                  <lg>
                     <l>Din ce în ce mai multe</l>
                     <l>Amarnice insulte</l>
                     <l>Întâmpin nencetat,</l>
                     <l>Cât inima-mi sărmană</l>
                     <l>Întreagă este-o rană</l>
                     <l>Ș-un hoit de sfâșiat! </l>
                  </lg>
                  <lg>
                     <l>Albastra boltă-mi pare</l>
                     <l>Cernită de-ntristare</l>
                     <l>Ca sufletu-mi în dor,</l>
                     <l>Iar lacrimile mele</l>
                     <l>Întunecă și stele,</l>
                     <l>Și soare-ncălzitor. </l>
                  </lg>
                  <lg>
                     <l>E iarnă, este gheață</l>
                     <l>Întinsă pe-a mea viață</l>
                     <l>Precum pe niște văi</l>
                     <l>Zăpada se întinde</l>
                     <l>Și-n giulgiu-i cuprinde</l>
                     <l>Păduri, izvoare, căi. </l>
                  </lg>
                  <lg>
                     <l>Și cum ascunsă tace</l>
                     <l>Privighetoarea-n pace</l>
                     <l>Prin scorburi de copaci,</l>
                     <l>Așa și tu, biet suflet,</l>
                     <l>Abia având răsuflet,</l>
                     <l>Te-ascunzi în piept și taci!</l>
                  </lg>
               </div>
               <div type="div3">
                  <head>Epoca</head>
                  <lg>
                     <l>Unui om în toată firea e moral să-i zici smintit,</l>
                     <l>Dar nebunului pe nume dacă-i zici, e necinstit.</l>
                     <l>Trebuiește-ntotdeauna spre a fi-n moralitate</l>
                     <l>Să te faci apărătorul caselor de sănătate;</l>
                     <l>La nebun să zici cuminte, pe neghiob să adorezi</l>
                     <l>Și de s-află în Mărcuța geniu să-l decretezi.</l>
                     <l>În nimica, de-azi-nainte, răul nu-și mai are leacu,</l>
                     <l>Și o nație mai bine nu s-a dat de-a berbeleacu,</l>
                     <l>Iar desigur niciodată dezmățarea n-a domnit</l>
                     <l>Într-o epocă fatală, sub un aer mai tâmpit...</l>
                     <l>În tot locul predomnește o sfruntare colosală...</l>
                     <l>Imoralul ia cuvântul și-ți vorbește de morală...</l>
                     <l>Cine crezi că ți-e prieten ți-e dușman neîmpăcat...</l>
                     <l>N-ai să faci un singur bine, c-ai făcut și un ingrat,</l>
                     <l>Cine crezi că e mai nobil e mai plin de lașitate...</l>
                     <l>Tot netrebnicul se crede scriitor de-nsemnătate...</l>
                     <l>Nu e om care sub masca unui vecinic carnaval</l>
                     <l>Ca lozincă să nu poarte: „Interesul personal".</l>
                     <l>Legile sunt o minciună: slove puse pe hârtie...</l>
                     <l>Ziaristica mai toată cuib nerod de mișelie.</l>
                     <l>Cei de sus își umplu punga; cei de jos, cu mare zor,</l>
                     <l>Se silesc ca să-i ajungă pentru-a-și umple și pe-a lor.</l>
                     <l>„Patria” e-n orice gură, „Pentru patrie” sunt toate...</l>
                     <l>Toți voiesc la mal s-o scoată, însă nimenea n-o scoate.</l>
                  </lg>
               </div>
               <div type="div3">
                  <head>Naufragiu</head>
                  <lg>
                     <l>Țărmurile sunt departe, marea urlă-nfuriată, </l>
                     <l>    Luntrea cade sfărâmată; </l>
                     <l>    Tânărul pescar ce are cap de înger, corp de-atlet, </l>
                     <l>    Înghițit se duce-ncet. </l>
                     <l>    Brațul său, în care mușchii stau ca funii încordate, </l>
                     <l>    E destins pe jumătate. </l>
                     <l>    Ș-aplecându-se pe gâtu-i, al său chip atins de val </l>
                     <l>    Poartă-al morții semn fatal. </l>
                     <l>    S-a sfârșit! Dar sub făptura ce de-a lungu zace-ntinsă </l>
                     <l>    Apa-n brațele-i cuprinsă, </l>
                     <l>    De-o simțire nențeleasă e pătrunsă până jos </l>
                     <l>    Și se mișcă zgomotos.</l>
                  </lg>
               </div>
               <div type="div3">
                  <head>Cântec voluptuos</head>
                  <lg>
                     <l>Ale sângelui furtune cine nu le-a cunoscut,</l>
                     <l>Cine n-a simțit căldura soarelui ce-i curge-n vine</l>
                     <l>N-o să știe niciodată ce ascunde-adânc în sine </l>
                     <l>    Învelișul meu tăcut. </l>
                  </lg>
                  <lg>
                     <l>Fără nici-o-nsuflețire e ș-o apă liniștită,</l>
                     <l>Însă mintea ce cutează, însă ochii ce pătrund,</l>
                     <l>Clocotind sub mii de forme, află viața încâlcită </l>
                     <l>    De la creștet pân' la fund. </l>
                  </lg>
                  <lg>
                     <l>Oh! Ascultă... Iată noaptea ce de mult o așteptăm...</l>
                     <l>Cu zgârcenia nu merge când te-apuci să faci pomană...</l>
                     <l>Să chemăm o voluptate mai presus de cea umană </l>
                     <l>    Și în ea să ne-ngropăm.</l>
                  </lg>
               </div>
               <div type="div3">
                  <head>Frunza de imortală </head>
                  <lg>
                     <l>Oare nu vi se întâmplă</l>
                     <l>Să visați pe când dormiți</l>
                     <l>Și nimica-n ciuda voastră</l>
                     <l>Ca să nu vă amintiți?</l>
                  </lg>
                  <lg>
                     <l>Tot astfel și alte viețe</l>
                     <l>Poate-n lume le-am trăit,</l>
                     <l>Fără ca să știm nimica:</l>
                     <l>Nici ce-am fost, nici ce-am simțit.</l>
                  </lg>
                  <trailer>Publicată în <hi rend="italic">Literatorul</hi>, V, 3, 1884, p. 125. <hi rend="italic">Imortală</hi>, cuvânt făcut de Macedonski după fr. <hi rend="italic">immortelle</hi>, în românește <hi rend="italic">siminoc</hi>, plantă care-și păstrează aspectul natural și după ce se usucă.</trailer>
               </div>
               <div type="div3">
                  <head>Nimic, nici chiar speranța...</head>
                  <lg>
                     <l>Nimic, nici chiar speranța în suflet nu mai cântă</l>
                     <l>Când mut e viitorul și aripa ți-e frântă...</l>
                     <l>Departe lași în urmă al visurilor rai...</l>
                     <l>Și lacrima, chiar dânsa, când pică pe hârtie,</l>
                     <l>E rece ca înghețul din inima pustie </l>
                     <l>    De florile din mai! </l>
                  </lg>
                  <lg>
                     <l>Nimic, nici chiar speranța în ochi nu licărește</l>
                     <l>Când ziua după ziuă bolnavă se târăște...</l>
                     <l>Și poate ca să fie de aur cerul plin,</l>
                     <l>Și poate s-aibă stele albastra adâncime,</l>
                     <l>Verdeață nouă, câmpul, pădurea, -ntunecime </l>
                     <l>    Și râul alb, — suspin! </l>
                  </lg>
                  <lg>
                     <l>Nimic, nici chiar speranța în groapă după tine</l>
                     <l>Atunci nu mai voiește să vie, — și nu vine!...</l>
                     <l>Și poate ca să fie orice după mormânt</l>
                     <l>Dreptate omenească făcută unui nume,</l>
                     <l>O viață viitoare, și-n tainica ei lume </l>
                     <l>    Noi aripi, — nou avânt!</l>
                  </lg>
               </div>
               <div type="div3">
                  <head>Aripi</head>
                  <lg>
                     <l>Prin al vieții mare <hi rend="italic">poate</hi>, mintea mea o rătăcesc,</l>
                     <l>Și de bunăvoie singur cu speranțe m-amăgesc,</l>
                     <l>Îmi creez năluci de aur, întâmplări nepomenite,</l>
                     <l>Urmărindu-le sub farmec, cu privirile uimite.</l>
                     <l>Poezie! Tu atuncea, și când umblu, și când stau,</l>
                     <l>Îmi pui aripile-albastre ce avânturile-mi dau;</l>
                     <l>Nu e stavilă pe care să n-o trec prin cugetare</l>
                     <l>Și-ntâmplările-așteptate le aștept fără-ncetare!</l>
                     <l>Aci dau de o comoară ce se află-n al meu drum</l>
                     <l>Și mă-mbăt de bogăție cum te-mbeți de un parfum.</l>
                     <l>Aci văd că tot poporul mă ridică la mărire,</l>
                     <l>Fermecat de-o vorbă numai, de-o mișcare, de-o privire,</l>
                     <l>Aci sutele de veacuri ce-au să nască vin pe rând</l>
                     <l>Cu minuni strălucitoare ca să umple al meu gând.</l>
                     <l>Aci-n fruntea unei oaste vitejești mă văd deodată,</l>
                     <l>Coifurile scânteiază, tobele încep să bată...</l>
                     <l>Aci statele din lume vânturându-le, în mine</l>
                     <l>Simt din nou tumultul vieții și renasc dintre ruine.</l>
                     <l>Aci singur și de lume izolat, adâncul cer</l>
                     <l>Îmi deschide poarta sacră a obștescului mister</l>
                     <l>Și cu gândul ce sclipește la lumina poeziei</l>
                     <l>Văd în stelele de aur alfabetul veciniciei! </l>
                  </lg>
                  <lg>
                     <l>Aripi! printre câte visuri poleite mă purtați!</l>
                     <l>Câte raze pe-a mea frunte puneți dacă vă mișcați!</l>
                     <l>De cât soare acest suflet nu mi-l umpleți? Ce splendoare</l>
                     <l>De albastru și de roșu nu-ntrevăd mângâietoare!</l>
                     <l>Câte perle de-armonie se deșiră-n jurul meu</l>
                     <l>Când prin inimă mă faceți să vorbesc cu Dumnezeu! </l>
                  </lg>
                  <lg>
                     <l>Aripi! Voi sunteți misterul ce mulțimea nu pricepe,</l>
                     <l>Focul sacru ce sub tâmple lumile și le concepe,</l>
                     <l>Șoaptele ce se preschimbă într-un cântec nesfârșit,</l>
                     <l>Dus de-a îngerilor voce pân' la cer nemărginit!</l>
                  </lg>
               </div>
               <div type="div3">
                  <head>Între grozav și frumos </head>
                  <lg>
                     <l>Prăpastia grozavă cu iadu-i de-ntuneric</l>
                     <l>Te-atrage când te afli pe margine, ș-atunci</l>
                     <l>Te-atinge nebunia cu degetul isteric,</l>
                     <l>Te-aproprii, și deodată voiești să te arunci.</l>
                  </lg>
                  <lg>
                     <l>Te-atrage trandafirul cu cântecu-i în care</l>
                     <l>Culoarea și parfumul să-ntrec în simfonii,</l>
                     <l>Te-atrege-o biată frunză, te-atrage-o cugetare:</l>
                     <l>Grozavul<note xml:id="ftn3" place="foot" n="3"> Poetul ia noțiunea de „grozav” în sensul de „sublim”.</note> și Frumosul sunt două mari domnii !</l>
                  </lg>
                  <lg>
                     <l>Când ele deopotrivă pe spiritele-nalte</l>
                     <l>Le țin în stăpânire cu farmecile lor,</l>
                     <l>Le mișcă, le dă aripi, le face să tresalte,</l>
                     <l>Contrastul ce se naște e vecinic zdrobitor.</l>
                  </lg>
                  <trailer>Publicată în <hi rend="italic">Literatorul</hi>, V, 4, 1884, p. 197. </trailer>
               </div>
               <div type="div3">
                  <head>Palidă umbră </head>
                  <lg>
                     <l>Palidă umbră, care mister</l>
                     <l>Unul spre altul mereu ne-atrage?</l>
                     <l>Vrem de sub farmec a ne sustrage</l>
                     <l>Și dăm de-aceeași forță de fier.</l>
                     <l>Palidă umbră, care mister? </l>
                  </lg>
                  <lg>
                     <l>Fost-am vreodată îngeri frumoși</l>
                     <l>Uniți pe-albastrul largului spațiu?</l>
                     <l>O voluptate fără nesațiu</l>
                     <l>Ne face ochii mai luminoși.</l>
                     <l>Fost-am vreodată îngeri frumoși? </l>
                  </lg>
                  <lg>
                     <l>Sau împreună ars-am în iad?</l>
                     <l>Coboară-n suflet de-ți amintește...</l>
                     <l>Al meu ce-mi spune e că iubește,</l>
                     <l>Și dacă suntem îngeri ce cad,</l>
                     <l>De ce n-am arde ș-aici ca-n iad? </l>
                  </lg>
                  <lg>
                     <l>Palidă umbră, reflex bizar</l>
                     <l>În care s-află iadul și raiul,</l>
                     <l>Cu unul arde-mi repede traiul,</l>
                     <l>Cu altul aripi urzește-mi iar,</l>
                     <l>Palidă umbră, reflex bizar.</l>
                  </lg>
               </div>
               <div type="div3">
                  <head>La visul profan </head>
                  <lg>
                     <l>Frumos ca îngerii din cer</l>
                     <l>E visul ce-n adânc mister </l>
                     <l>    Urzesc! </l>
                  </lg>
                  <lg>
                     <l>În mii de feluri îl prefac,</l>
                     <l>Căci albele conture-mi plac.</l>
                     <l>O! Vis frumos, cât te iubesc! </l>
                  </lg>
                  <lg>
                     <l>Când din-nălțime te cobori</l>
                     <l>Cu ochii tăi scânteietori, </l>
                     <l>    O! vis, </l>
                  </lg>
                  <lg>
                     <l>Vis parfumat de buze dulci,</l>
                     <l>Tu vii cu mine să te culci,</l>
                     <l>Ș-alunec în al tău abis! </l>
                  </lg>
                  <lg>
                     <l>Frumos cum nu e pe pământ</l>
                     <l>Nici om, nici cuget, nici cuvânt, </l>
                     <l>    Vis alb </l>
                  </lg>
                  <lg>
                     <l>Încoronat de primăveri,</l>
                     <l>Că te iubesc n-o știi de ieri</l>
                     <l>Nici tu, nici corpul tău rozalb. </l>
                  </lg>
                  <lg>
                     <l>În schimb de mă iubești și tu</l>
                     <l>Fiindcă soarta nu putu </l>
                     <l>    Să-mi ia </l>
                  </lg>
                  <lg>
                     <l>Nici inimă, nici ochi, nici minți,</l>
                     <l>Oh! strânge-mă la sâni fierbinți,</l>
                     <l>Să nu mai simt durerea mea. </l>
                  </lg>
                  <lg>
                     <l>Fă-mi loc în floarea ta de crin</l>
                     <l>Să nu m-ajungă alt suspin </l>
                     <l>    Decât </l>
                  </lg>
                  <lg>
                     <l>Suspinul unei voluptăți</l>
                     <l>Într-însul cu eternități,</l>
                     <l>Ce sunt scutite de urât. </l>
                  </lg>
                  <lg>
                     <l>Primește-n ochii tăi profunzi,</l>
                     <l>Privirile să mi le-ascunzi... </l>
                     <l>    Voiesc </l>
                  </lg>
                  <lg>
                     <l>Să mai sărut cum sărutam,</l>
                     <l>Să-ți dau tot sângele ce am</l>
                     <l>Și sub plăceri să-nnebunesc! </l>
                  </lg>
                  <lg>
                     <l>Iar când vom fi transfigurați,</l>
                     <l>Ca doi columbi înaripați, </l>
                     <l>    În sus </l>
                  </lg>
                  <lg>
                     <l>Luând-o prin văzduhul alb,</l>
                     <l>Eu corp albit, tu corp rozalb.</l>
                     <l>Să dispărem către apus!</l>
                  </lg>
               </div>
               <div type="div3">
                  <head>Apus</head>
                  <lg>
                     <l>De-o plumburie-ncenușare</l>
                     <l>Pe când apusul e coprins</l>
                     <l>În funebra-nserare,</l>
                     <l>Zic fără-ntristare</l>
                     <l>De soarta mea învins:</l>
                     <l>Salutare,</l>
                     <l>Cer mare</l>
                     <l>Și-ntins</l>
                     <l>Stins.</l>
                  </lg>
                  <lg>
                     <l>Stins</l>
                     <l>Și-ntins</l>
                     <l>Cer mare,</l>
                     <l>Salutare,</l>
                     <l>De soarta mea învins,</l>
                     <l>Zic fără-ntristare</l>
                     <l>În funebra-nserare,</l>
                     <l>Pe când apusul e coprins</l>
                     <l>De-o plumburie-ncenușare.</l>
                  </lg>
                  <trailer>Publicată în <hi rend="italic">Literatorul</hi>, VII, 1886-1887, p. 126-127; VIII, p. 339, cu subtitlul: „Gamă cromatică".</trailer>
               </div>
               <div type="div3">
                  <head>Suo tempore... </head>
                  <lg>
                     <l>Uimit când stau cu ochii țintă</l>
                     <l>Ș-un vis fantastic urmăresc,</l>
                     <l>Se schimbă lumea ca prin farmec</l>
                     <l>Ș-o văd așa cum o doresc!</l>
                     <l>Ce zile de-aur, ce lumină</l>
                     <l>În al concepției secret!</l>
                     <l>Visează, suflete,-nainte —</l>
                     <l>Cât vei visa voi fi poet. </l>
                  </lg>
                  <lg>
                     <l>Iubirea pestetot se-ntinde,</l>
                     <l>Frăția predomnește-n tot, </l>
                     <l>Ciupercile înveninate</l>
                     <l>La soare capu nu-l mai scot.</l>
                     <l>Oricare suflet e grădină</l>
                     <l>Ș-orice grădină e buchet...</l>
                     <l>Ah! bate, inimă,-nainte,</l>
                     <l>Cât vei bătea, voi fi poet. </l>
                  </lg>
                  <lg>
                     <l>Prietenia reînviază,</l>
                     <l>Rudenii nu mai sunt deloc.</l>
                     <l>Și nu mai e nici defăimare,</l>
                     <l>Nici persecuții, nici noroc.</l>
                     <l>Cad legi și camere și tronuri</l>
                     <l>Sub al mulțimilor decret.</l>
                     <l>Profetizează, al meu suflet...</l>
                     <l>Profetul singur e poet!</l>
                  </lg>
               </div>
               <div type="div3">
                  <head>Raze</head>
                  <lg>
                     <l>Dacă raze de-astă dată voi s-adun cu-mbelșugare</l>
                     <l>E că frunțile brăzdate de al grijilor făgaș</l>
                     <l>Sub a razelor coroană află-o sfântă alinare</l>
                     <l>Și să urle pasiunea nerozescului oraș. </l>
                  </lg>
                  <lg>
                     <l>Cerurile pentru mine nu mai pot să fie stinse,</l>
                     <l>Îmi vând partea mea de lume pentru partea mea de cer,</l>
                     <l>Către ziua veciniciei zbor cu aripe destinse,</l>
                     <l>Și să mă strivească soarta sub călcâiul ei de fier. </l>
                  </lg>
                  <lg>
                     <l>Razele de astă dată îmi vor fi îmbrăcămintea,</l>
                     <l>Tot ce am avut cu lumea de-mpărțit am împărțit.</l>
                     <l>Iar de-mi las în urmă corpul, e că-mi duc nainte mintea</l>
                     <l>Și să nu mă înțeleagă decât cine-a suferit.</l>
                  </lg>
               </div>
               <div type="div3">
                  <head>Vânt de stepe </head>
                  <subtitle>Cântec al slavului de sud</subtitle>
                  <lg>
                     <l>Spre locuri unde nu se află societăți organizate,</l>
                     <l>Pustii, întinse, fără urme de plug, de-orașe sau de sate,</l>
                     <l>Nemărginiri ce-n timpul verii sunt oceane de verdeți,</l>
                     <l>Cu flori albastre, cu flori roșii, în raza clarei dimineți,</l>
                     <l>Cu aerul umplut de-arome sălbatice și mușcătoare,</l>
                     <l>Ce răzvrătind musculatura o reîncarcă cu vigoare,</l>
                     <l>Uitând ce sunt și unde m-aflu, îmi duc al cugetului cort,</l>
                     <l>Și renăscând la viață nouă, naufragiat ajuns la port,</l>
                     <l>Sunt principe stăpân pe stepă cât pot cuprinde cu vederea...</l>
                     <l>Îmi crește păru-n stufuri negre și-n ochi îmi fulgeră plăcerea,</l>
                     <l>Sunt june, sunt puternic, liber, — încalec repede-armăsar,</l>
                     <l>Apun ici-colo ca nălucă și dincolo din nou răsar...</l>
                     <l>Jiletca mea e de mătase cu fir de aur ceaprezată,</l>
                     <l>Cămașă am cu mâneci roșii, și cizma mea e-mpintenată</l>
                     <l>De-un fel de bold ce poartă-n vârfu-i o boabă chiar de </l>
                     <l>    diamant... </l>
                  </lg>
                  <lg>
                     <l>Am pantaloni ce cad în cute și am mustață de amant,</l>
                     <l>O Varinkă cu ochi albaștri ca stelele sub fruntea serii</l>
                     <l>Pe granița pustietății m-așteaptă-n vântul primăverii</l>
                     <l>Și împletindu-și a ei coadă cu fir de-argint și cu panglici,</l>
                     <l>Îmi zice: „Suflete, aleargă, de-un veac de când te-aștept aici!"</l>
                  </lg>
               </div>
               <div type="div3">
                  <head>Când toate trec și-mbătrânesc</head>
                  <lg>
                     <l>O! poezie, pe când toate în lume trec și-mbătrânesc,</l>
                     <l>Când nu mai sunt nici eu băiatul cu inimă nevinovată,</l>
                     <l>Când zilele copilăriei sunt o ghirlandă scuturată,</l>
                     <l>În mine iar te regăsesc, </l>
                  </lg>
                  <lg>
                     <l>O! Poezie,</l>
                  </lg>
                  <lg>
                     <l>Te regăsesc și tot aceeași: cu tinerețe coronată;</l>
                     <l>Tot călătoare printre stele, sau din nălțimea înstelată</l>
                     <l>Tot coborând și printre oameni și rencepând să răscolești, </l>
                  </lg>
                  <lg>
                     <l>O! Poezie,</l>
                  </lg>
                  <lg>
                     <l>    Tu singură nu-mbătrânești.</l>
                  </lg>
               </div>
               <div type="div3">
                  <head>Pe sânurile </head>
                  <lg>
                     <l>Era-ntr-o vreme depărtată, apusă, dusă de atunci...</l>
                     <l>Era-n odaia unui palid student abia pe pragul vieții,</l>
                     <l>Dar pestetot, răscolitoare, plutea mireasma tinereții,</l>
                     <l>Și ai venit a te supune la zdrobitoare și dulci munci...</l>
                     <l>Era-ntr-o vreme depărtată, apusă, dusă de atunci. </l>
                  </lg>
                  <lg>
                     <l>Și ai sunat, de bunăvoie, la poarta mea întunecoasă...</l>
                     <l>Nici te-așteptam, nici te chemasem, dar gândul meu </l>
                     <l>    te aducea, </l>
                     <l>Și te-ai predat hipnotizării ce fără voie poruncea,</l>
                     <l>Și ți-am răpit, de bunăvoie, o pubertate îndoioasă,</l>
                     <l>De bunăvoia ta sunaseși la poarta mea întunecoasă. </l>
                  </lg>
                  <lg>
                     <l>Și sânurile tale macre cu al meu piept le-am frământat...</l>
                     <l>Din creștet până la picoare te-am sărutat, frumoasă floare,</l>
                     <l>Ș-ai plâns cu lacrimi sângeroase ce-au curs mai jos de </l>
                     <l>    cingătoare... </l>
                     <l>Dar Eros, meșter vecinic dulce, sub spasmul lui te-a leșinat,</l>
                     <l>Și sânurile tale macre ca un satir le-am frământat. </l>
                  </lg>
                  <lg>
                     <l>Eram frumos, dacă ții minte, pe sânurile tale macre...</l>
                     <l>Sfiala te împalidase, plăcerea mă cutremura;</l>
                     <l>Voiseși ș-apoi nu voiseși; porniseși chiar a tremura,</l>
                     <l>Aveai albeți ca ale lunii, aveai roșeți ce erau sacre,</l>
                     <l>Dar m-ai răbdat, frumos și tânăr, pe sănurile tale macre.</l>
                  </lg>
               </div>
               <div type="div3">
                  <head>Zadarnice sunt toate </head>
                  <lg>
                     <l>Zadarnice sunt toate, căci trebuie să mori,</l>
                     <l>Ridice-se un suflet la orice înălțime,</l>
                     <l>Străbată universul pe aripe sublime,</l>
                     <l>Sau uite-se la dânsul cu ochi nepăsători,</l>
                     <l>Zadarnice sunt toate, căci trebuie să mori!</l>
                  </lg>
               </div>
               <div type="div3">
                  <head>De-aș ști... </head>
                  <lg>
                     <l>De-aș ști că lacrimile mele</l>
                     <l>S-ar preschimba-n mărgăritare,</l>
                     <l>Din ele ca să-ți fac avere,</l>
                     <l>Le-aș plânge fără de-ncetare. </l>
                  </lg>
                  <lg>
                     <l>De-aș ști că sângele din mine</l>
                     <l>S-ar preschimba în râu de aur,</l>
                     <l>Arterele mi le-aș deschide</l>
                     <l>Să-ți fac din ele un tezaur.</l>
                  </lg>
               </div>
               <div type="div3">
                  <head>Apolog</head>
                  <lg>
                     <l>Semănătorul printre brazde lăsa sămânța lui să cadă</l>
                     <l>Ș-o parte i-o lua furtuna și paserilor o da-n pradă,</l>
                     <l>O parte s-așternea pe stâncă și să rodească nu putea.</l>
                     <l>Și altă parte pe sub iarba ce repede o-năbușea,</l>
                     <l>Dar partea ce s-oprea-ntre brazde, c-o însutită rodnicie</l>
                     <l>Îl răsplătea puțin la urmă... </l>
                     <l>     — A semăna e datorie.</l>
                  </lg>
               </div>
               <div type="div3">
                  <head>Expoziția de la Ateneu </head>
                  <lg>
                     <l>De cum ne cheamă o clipă în lumea ta de vise</l>
                     <l>Uităm orice durere în noi se zămislise;</l>
                     <l>Extazul ne răpește — murim pentru real;</l>
                     <l>În clara atmosferă a cânturilor tale</l>
                     <l>Ne fură flori albastre și cânturi de cavale</l>
                     <l>Și ne simțim deodată intrați în ideal. </l>
                  </lg>
                  <lg>
                     <l>Doinesc izvoare limpezi atunci din orice parte,</l>
                     <l>Pier rănile de-orgoliu și grijile deșarte...</l>
                     <l>O nouă tinerețe ne toarnă al ei vin;</l>
                     <l>Copacii vechi c-o umbră de pace ne-nfășoară,</l>
                     <l>Iar vesela magie prin frunze și-o stecoară</l>
                     <l>Universalul suflet al spațiului divin.</l>
                  </lg>
               </div>
               <div type="div3">
                  <head>Sonetul din zări</head>
                  <lg>
                     <l>Eu vin din zări cumplite — din trista țară-n care</l>
                     <l>Mimosa simțitoare ori lotusu-azuriu</l>
                     <l>Sunt serbede vedenii închise-ntr-un sicriu,</l>
                     <l>Iad negru unde viața e plânset sau oftare. </l>
                  </lg>
                  <lg>
                     <l>Acolo e târârea o lege pentru-oricare</l>
                     <l>Și toți sunt stârpitura grozavului pustiu...</l>
                     <l>Din tot ce-a fost pe suflet nimic nu mai e viu</l>
                     <l>Decât un smârc de vicii și altul de-aiurare. </l>
                  </lg>
                  <lg>
                     <l>Și totuși împotriva prostiei rânjitoare,</l>
                     <l>Sub ura pentru rază și ura pentru floare,</l>
                     <l>Sub noaptea frământată de chinuri ce zdrobesc, </l>
                  </lg>
                  <lg>
                     <l>Lipsit chiar de speranță, sleit chiar de credință</l>
                     <l>Prin neguri îmi trag brazda cu vechea sârguință,</l>
                     <l>A mea, această țară căci este, — ș-o iubesc.</l>
                  </lg>
               </div>
               <div type="div3">
                  <head>Chitară</head>
                  <lg>
                     <l>Cu ochi mari te urmăresc</l>
                     <l>Printre flori cu vii răsfrângeri,</l>
                     <l>Însă frații tăi sunt îngeri</l>
                     <l>Și mi-e visul omenesc,</l>
                     <l>Cu ochi mari te urmăresc. </l>
                  </lg>
                  <lg>
                     <l>Sunt migdali și albi și rozi</l>
                     <l>Și e iarbă și e soare,</l>
                     <l>Umbră, apă șoptitoare,</l>
                     <l>Viața, dragoste, nerozi.</l>
                     <l>Sunt migdali și albi și rozi. </l>
                  </lg>
                  <lg>
                     <l>Sub măceși și liliac</l>
                     <l>Cântă însă taina veche...</l>
                     <l>La ureche, la ureche,</l>
                     <l>Eu ți-aș spune-o după plac,</l>
                     <l>Sub măceși și liliac.</l>
                  </lg>
               </div>
               <div type="div3">
                  <head>Epoda de aur </head>
                  <lg>
                     <l>Sub cerul de zori printre nori</l>
                     <l>Surpare de roze din raze</l>
                     <l>Și ochi rourați de extaze</l>
                     <l>Și flori pestetot și fiori... </l>
                     <l>    Iar apa sub ulmi și sub sălcii. </l>
                  </lg>
                  <lg>
                     <l>Caișii zâmbesc sub ninsori</l>
                     <l>Și trec ciripiri de chitare</l>
                     <l>Prin iarbă, prin crăci și prin flori,</l>
                     <l>Și cântă și preajmă și zare... </l>
                     <l>    Și cântă sub fagi și păstorii. </l>
                  </lg>
                  <lg>
                     <l>Dar sânge nu curge din nori,</l>
                     <l>Înalță fanfare de goarne, </l>
                  </lg>
                  <lg>
                     <l>E palid argintul din zori... —</l>
                     <l>Un monstru ia cerul în coarne: </l>
                     <l>    E soarele taur de aur.</l>
                  </lg>
               </div>
               <div type="div3">
                  <head>Romanța frunzei de chiparos</head>
                  <lg>
                     <l>Eu cunosc un loc retras</l>
                     <l>Unde nimeni n-o să poată</l>
                     <l>Să urmeze-al nostru pas...</l>
                     <l>Vino: Uită lumea toată. </l>
                  </lg>
                  <lg>
                     <l>Pământeștile păreri</l>
                     <l>Îl cred plin de-ntunecime,</l>
                     <l>Însă mint — căci nicăieri</l>
                     <l>Nu ard flăcări mai sublime. </l>
                  </lg>
                  <lg>
                     <l>Viața nu e pentru noi —</l>
                     <l>Lumea e de rele plină...</l>
                     <l>Ești o floare — sunt lumină —</l>
                     <l>Vom fi cerul amândoi.</l>
                  </lg>
               </div>
               <div type="div3">
                  <head>Sonetul nestematelor </head>
                  <lg>
                     <l>Aci sunt giuvaiere ce-mpart cu dărnicie.</l>
                     <l>Cristalizate fost-au de mine-n focul vieții,</l>
                     <l>Și-n apa lor răsfrânt-am minunea tinereții,</l>
                     <l>Iar de-artă șlefuite sunt azi pentru vecie. </l>
                  </lg>
                  <lg>
                     <l>Făcut-am cea mai aspră și grea ucenicie,</l>
                     <l>Dar tot le-am smuls din suflet în faptul dimineții,</l>
                     <l>Mai limpezi decât ochii de vis ai frumuseții,</l>
                     <l>Și tot le-am dat, în urmă, nespusa trăinicie. </l>
                  </lg>
                  <lg>
                     <l>De-acuma, vârsta poate pecetiea să-și pună</l>
                     <l>Pe omul de-azi și mâine, iar moartea să-l răpună.</l>
                     <l>Aceste nestemate cu apă neclintită, </l>
                  </lg>
                  <lg>
                     <l>Sfidând a clevetirii pornire omenească,</l>
                     <l>Și stând într-o lumină mereu mai strălucită,</l>
                     <l>Să piară n-au vreodată și nici să-mbătrânească.</l>
                  </lg>
               </div>
               <div type="div3">
                  <head>Sonetul puterii </head>
                  <lg>
                     <l>Târnăcopul, pila, mâna, mușcă stânca cu-ndârjire.</l>
                     <l>Vâna de-aur bănuită e adânc în munte-ascunsă...</l>
                     <l>Strălucirea ei curată nicăieri nu e răspunsă,</l>
                     <l>Ci mereu se depărtează, ca furată de-o vrăjire. </l>
                  </lg>
                  <lg>
                     <l>Mă cuprinde, câteodată, o-ntristare ș-o-ngrijire</l>
                     <l>Străbătea-voi, prin voință, până-n taina nepătrunsă,</l>
                     <l>Sau rămâne-va ș-aceasta vechea Mekă neajunsă,</l>
                     <l>Și plătit voi fi de munca fără seamăn, c-o rânjire? </l>
                  </lg>
                  <lg>
                     <l>Dar deși, dintre unelte, pe granit mi-au fost sfărmate,</l>
                     <l>Rând pe rând, aproape toate, în asalturi necurmate,</l>
                     <l>Și cu toate că, grămadă, zac tocite, și chiar rupte, </l>
                  </lg>
                  <lg>
                     <l>Nici acum în al meu suflet nu stă-nfiptă disperarea.</l>
                     <l>Simt izbânda-n depărtare printre trudă și noi lupte,</l>
                     <l>Căci unealta neatinsă ce păstrat-am e: Răbdarea.</l>
                  </lg>
               </div>
               <div type="div3">
                  <head>Strigătul inimii </head>
                  <lg>
                     <l>Avântă-te, suflet, prin dulce cântare</l>
                     <l>Și spune la lume, când este trădare, </l>
                     <l>    Ca s-o deșteptăm! </l>
                     <l>Căci dulcea-ne țară trădată greu este;</l>
                     <l>Române, la arme! Poetu-ți dă veste, </l>
                     <l>    Cu toți să luptăm! </l>
                  </lg>
                  <lg>
                     <l>Învinge-vei oare? Nimic nu reține</l>
                     <l>Torentul ce curge și spre mare vine, </l>
                     <l>    De însuși împins. </l>
                     <l>Zdrobește odată și lanțul sclaviei,</l>
                     <l>Iar după-aceea te dă bucuriei, </l>
                     <l>    Când tu ai învins! </l>
                  </lg>
                  <lg>
                     <l>Vezi cine-n tăcere, pumnalu-și gătește!</l>
                     <l>Vezi sub aste roze c-aspida-și târăște </l>
                     <l>    Un corp veninat, </l>
                     <l>D-aceea acuma, la arme, române!</l>
                     <l>Nimic decât lupta, alt nu-ți mai rămâne, </l>
                     <l>    Când ești oprimat; </l>
                  </lg>
                  <lg>
                     <l>Când legea cea sanctă vedea-vei călcată...</l>
                     <l>O lege prin lupte ce fu proclamată!... </l>
                     <l>    Nu! Nu vei tăcea; </l>
                     <l>Sub stindardul țării, cu toți ne vom strânge;</l>
                     <l>Călcătorii legii vor zace în sânge; </l>
                     <l>    Ne vom răzbuna! </l>
                  </lg>
                  <lg>
                     <l>Române,-ți trebuie, spre a te conduce,</l>
                     <l>Un cap unde mintea, mai mult va străluce, </l>
                     <l>    Și tu-l vei găsi! </l>
                     <l>Un om ce renunță la tot pentru țară,</l>
                     <l>Nu unul ce este o cumplită hiară </l>
                     <l>    Când poate zdrobi!</l>
                  </lg>
               </div>
            </div>
         </div>
         <div type="div1">
            <head>
               <anchor xml:id="id_Postume"/>Postume</head>
            <div type="div2">
               <div type="div3">
                  <head>Moartea este o minciună </head>
                  <lg>
                     <l>Sub a soarelui lumină</l>
                     <l>Șoapte umblă prin grădină,</l>
                     <l>Fluturi zboară sub cais...</l>
                     <l>Bătrânețea e un vis. </l>
                  </lg>
                  <lg>
                     <l>Apa cântă la fântână</l>
                     <l>Și cu trestia se-ngână,</l>
                     <l>Iar sub soare sau sub lună</l>
                     <l>Moartea este o minciună.</l>
                  </lg>
               </div>
               <div type="div3">
                  <head>Tinerețea eternă </head>
                  <lg>
                     <l>Cine vrea în toată viața tot mereu să-ntinerească,</l>
                     <l>Cu bătrâni să nu s-adune, cu bătrâni să nu vorbească</l>
                     <l>Pe cât timp în suflet cântă dulci visări, — entuziasm,</l>
                     <l>Pe cât timp se desfășoară al speranței veșnic basm,</l>
                     <l>Ochiul viu scântei împarte, — ești scutit de bătrânețe,</l>
                     <l>Și etatea te-nfășoară în eterna tinerețe.</l>
                  </lg>
               </div>
               <div type="div3">
                  <head>Romanța garoafei </head>
                  <lg>
                     <l>Garoafele ce le-ai purtat</l>
                     <l>Au sângerat și s-au uscat.</l>
                     <l>Dar alte flori de foc nestins</l>
                     <l>Pe buze ele mi-au aprins. </l>
                  </lg>
                  <lg>
                     <l>În ochii tăi, — de raiuri porți, —</l>
                     <l>Al tinereții soare porți</l>
                     <l>Și neștiind de ce nicicum</l>
                     <l>Eu te respir ca un parfum. </l>
                  </lg>
                  <lg>
                     <l>Mă-mbăt de tine ca de-un vin,</l>
                     <l>De câte ori spre tine vin, </l>
                  </lg>
                  <lg>
                     <l>Un vin de struguri de Șiraz</l>
                     <l>Ce pune flacări pe obraz. </l>
                  </lg>
                  <lg>
                     <l>Când dormi străbat în al tău somn</l>
                     <l>Și-ți sunt și rob, și-ți sunt și domn,</l>
                     <l>Iar cu plăceri ce istovesc</l>
                     <l>Te-nnebunesc, și-nnebunesc. </l>
                  </lg>
                  <lg>
                     <l>Știu că voiești și nu voiești,</l>
                     <l>Știu că dorești, și nu-ndrăznești</l>
                     <l>Dar eu voiesc, și îndrăznesc,</l>
                     <l>Și te urăsc, căci te iubesc.</l>
                  </lg>
               </div>
               <div type="div3">
                  <head>M-am dus departe </head>
                  <lg>
                     <l>M-am dus departe-n lumea cugetării,</l>
                     <l>Dezgrănițat-am lumile simțirii</l>
                     <l>Și deslușit-am fundurile zării...</l>
                     <l>Lăsat-am omul pradă omenirii, </l>
                  </lg>
                  <lg>
                     <l>Ghicit-am vieți oriunde e lumină,</l>
                     <l>Lumină unde cugetul n-atinge,</l>
                     <l>Dar ce folos? Tot omul mă învinge,</l>
                     <l>Și tot ca el, e inima mea plină. </l>
                  </lg>
                  <lg>
                     <l>Cărări în van croitu-mi-am prin stele,</l>
                     <l>Zadarnic zborul în sus mi se tot duce,</l>
                     <l>Nu le pricep, nu mă pricep nici ele.</l>
                  </lg>
               </div>
               <div type="div3">
                  <head>Chipul poeziei </head>
                  <lg>
                     <l>Când eu treceam cântând pe vale, </l>
                     <l>    Cântând și surâzând, </l>
                     <l>    Adeseori mi-ieșea în cale </l>
                     <l>    Un chip ceresc și blând. </l>
                     <l>    Îmi surâdea cu-nduioșare </l>
                     <l>    Cel chip de mic copil </l>
                     <l>    Și-mi lumina a mea cărare </l>
                     <l>    Sub soarele d-april! </l>
                     <l>    D-atunci adeseori în viață </l>
                     <l>    Cel chip l-am revăzut, </l>
                     <l>    Dar întristat într-a lui față </l>
                     <l>    Și-n reverii căzut... </l>
                     <l>    Ursita-mi fu fără-ndurare... </l>
                     <l>    Îi cer însă umil </l>
                     <l>    Ca să expir într-o cântare </l>
                     <l>    Sub soarele d-april.</l>
                  </lg>
               </div>
               <div type="div3">
                  <head>Noaptea de august </head>
                  <lg>
                     <l>Atâta știu, că era noapte, dar nu și veacul când era...</l>
                     <l>Terasa de granit înaltă părea-n lumină că plutește</l>
                     <l>Și pe un cântec de teorbă că urcă și se-nsuflețește,</l>
                     <l>Pe când mai jos nedeslușirea unui oraș se resfira —</l>
                     <l>Treptat mai ștearsă și mai stinsă, pe când, în sus, </l>
                     <l>    fără-ncetare </l>
                  </lg>
                  <lg>
                     <l>Curgea o-ntreagă adâncime și se lărgea o-ntinsă mare,</l>
                     <l>O mare ce, nețărmurită, se tot ducea cu gând cu tot,</l>
                     <l>Sub înserarea viorie și înstelarea-nfloritoare,</l>
                     <l>Când spre-o planetă, când spre alta, și dintr-un soare </l>
                     <l>    spre alt soare... </l>
                  </lg>
                  <lg>
                     <l>Ș-atâta știu: că era noapte, și ca să știu mai mult nu pot,</l>
                     <l>Decât c-acea terasă albă și largul cântec de teorbă</l>
                     <l>Erau și zbor nebun de aripi, erau și zbor de-naltă vorbă,</l>
                     <l>Dar spre-a cuprinde clipa de-aur n-a fost Parnas și nici Olimp, </l>
                  </lg>
                  <lg>
                     <l>Și de-a fost ieri, sau cine știe în ce trecut de loc și timp,</l>
                     <l>Se desprindeau din armonia ce depărta de ea pământul,</l>
                     <l>Priceperi ce-n eternitate își împingeau mereu avântul,</l>
                     <l>Și ce spirale nesfârșite, nălțimea nu-și mai măsurau</l>
                     <l>Neprăvălindu-și-o vreodată nici chiar atunci când coborau.</l>
                     <l>Și hotărând că-n tot ce este nu e nimic decât <hi rend="italic">cuvântul</hi>,</l>
                     <l>Căci singur <hi rend="italic">el</hi> mișcare sfântă, în orice parte să-l trimeți</l>
                     <l>Ființă dă oricând <hi rend="italic">voinței</hi>, schimbând-o-n sori și în planeți;</l>
                     <l>Sau pestetot fluidizând-o în proteismul cugetării,</l>
                     <l>Ce poartă <hi rend="italic">timpul</hi>, ca și <hi rend="italic">locul</hi> în revărsările mișcării,</l>
                     <l>Și ce din ea destăinuiește colori și forme și simțiri,</l>
                     <l>Alcătuind chiar vecinicia prin nencetatele-i clădiri —</l>
                     <l>Căci vecinicia ce nu-ncepe și nu sfârșește niciodată</l>
                     <l>Se zămislește-n toată clipa printr-o zidire nencetată. </l>
                  </lg>
                  <lg>
                     <l>Dar punți de stele peste-abisuri muiau adâncu-n strălucire</l>
                     <l>Și se simțea că-n orice parte e Dumnezeu, că-n orice parte</l>
                     <l>Aceeași viață neînvinsă își duce valul mai departe.</l>
                     <l>Că sori ce n-ar fi din lumină pentru privirile-omenești</l>
                     <l>Mai sus azvârl-această viață ce-n veci de-a noastră se desparte, </l>
                  </lg>
                  <lg>
                     <l>Că forme care n-ar fi forme trăiesc sub alte bolți cerești,</l>
                     <l>Că ochi privesc din orice goluri, dar că nu-ncap în orice minte</l>
                     <l>Pe când nemărginirea-ntreagă e o-ncâlcire de cuvinte</l>
                     <l>Cu tâlcu-n repedea schimbare a trecătoarelor clipiri</l>
                     <l>Și că e-ntotdeauna altul ce minte-n veci și-n veci nu minte,</l>
                     <l>Că-și potrivește înțelesul pe-orice vârtej de-nsuflețiri —</l>
                     <l>Și fie că priveam abisul, și fie că priveam pământul,</l>
                     <l>Răpit de-aceeași adâncime, sporit simțeam că mi-e avântul.</l>
                     <l>Urcam spre culmea Prea Tăriei — eram pe sânul Prea Tăriei</l>
                     <l>Și noaptea se urca cu mine spre culmea vecinicei lumini. </l>
                  </lg>
                  <lg>
                     <l>Cu chei de aur deschisesem porți ce pe veci păreau închise,</l>
                     <l>Pe Isis nudă o scosesem din cupa florilor de crini —</l>
                     <l>Din taina sfântă a mișcării înțelegeam pe Dumnezeu,</l>
                     <l>Căci o trăiam în întregime trăind pe-a sufletului meu,</l>
                     <l>Ghiceam în pulberea de aștri nenumărate oști de îngeri,</l>
                     <l>Iar bucurii ce au să vie se desprindeau din orice plângeri,</l>
                     <l>Știam că Dumnezeu e vecinic și vecinic mă simțeam și eu.</l>
                  </lg>
               </div>
               <div type="div3">
                  <head>Noaptea de octombrie </head>
                  <lg>
                     <l>Unde oare se tot duce apa ce din matcă-afară</l>
                     <l>A ieșit de-atâta vreme sfărâmând orice zăgaz,</l>
                     <l>Întinzându-și nimicirea din o țară-n altă țară,</l>
                     <l>Și în veci fără cruțare, neavând, nici dând răgaz?</l>
                     <l>În zadar se-ncearcă unii drumul ei să-l stăvilească,</l>
                     <l>Nu mai e putere-n lume revărsarea să-i oprească.</l>
                     <l>Și e groaznică urgia, însă e dumnezeiască.</l>
                     <l>Șterge-n clipă o cetate, trece munții dintr-un salt.</l>
                     <l>Lasă-n urmă numai leșuri și târăște-ncoa și-ncolo</l>
                     <l>Dărmături muiate-n sânge cu popor după popor...</l>
                     <l>Se cutremură pământul zguduit de-un lung fior,</l>
                     <l>Iar toți zeii vechi se surpă, ș-amuțit e chiar Apollo.</l>
                     <l>Printre țipete și lacrimi lumea-ntreagă se scufundă,</l>
                     <l>Ce-a rodit de veacuri mintea este astăzi dus la fund,</l>
                     <l>Unde-au fost ogoare-odată este-o mare fără fund.</l>
                  </lg>
               </div>
            </div>
         </div>
         <div type="div1">
            <head>Epigrame</head>
            <div type="div2">
               <div type="div3">
                  <head>Unui Ministru </head>
                  <lg>
                     <l>Cucoane Lascăre, de fel,</l>
                     <l>Nevoie n-ai de portofel...</l>
                     <l>Tu știi că ești boier de viță,</l>
                     <l>Nu ești ca c-conu Tudoriță,</l>
                     <l>Să porți minciunile în el;</l>
                     <l>Mult mai pe jos îl lași, săracu':</l>
                     <l>La minister le duci cu sacu'.</l>
                  </lg>
               </div>
               <div type="div3">
                  <head>Lui V. </head>
                  <lg>
                     <l>V. proclamă prin gazete moralmente c-am murit</l>
                     <l>Dar asupră-i avantajul ce-mi rămâne tot e mare.</l>
                     <l>Din momentul ce s-afirmă și se știe de oricare</l>
                     <l>Cum că V. nici o secundă moralmente n-a trăit.</l>
                  </lg>
               </div>
               <div type="div3">
                  <head>Unuia</head>
                  <lg>
                     <l>Am auzit al tău lătrat,</l>
                     <l>Dar el de loc nu m-a mirat:</l>
                     <l>Destulă vreme ți-am dat pâine,</l>
                     <l>Să știu prea bine că ești câine</l>
                  </lg>
               </div>
            </div>
         </div>
         <div type="div1">
            <head>Cartea de aur</head>
            <p rend="center">Publicată de Stabilimentul Grafic Albert Baer în 1902.</p>
            <div type="div2">
               <div type="div3">
                  <head>Zi de august</head>
                  <p>Departe de București, între două șiruri de dealuri, de care satele se agață ca niște cuiburi de rîndunele sub streașinile caselor, se așterne o vale, ce e tăiată pe mijloc de apa Plăviței. Acest rîu, ce șerpuiește printre pajiștile și arăturile coperite, primavara, cu talazurile de smarald și de aur ale grîului și ale rapiței, izvorește tocmai din Muntele Crestat. Dînsul, în această parte a curgerei lui, după ce ocolește pe după o braniște de frasini, intră într-un zăvoi de plute și de salcii unde, întîrziindu-se cîtva sub o umbră, e apucat, în urmă, de zăgazurile de la moara pitarului Stambulache. Dar tainica liniște a zăvoiului, prin a cărui iarbă nalta cresc romanițe și gălbenași, e cu totul tulburată cînd morarul ridică stăvilarele, și cînd Plăvița, multă vreme contenită între zăgaruri, se repede între jgheaburile verzi de mucegai, spre a se măcina pe roata ce se pune în mișcare. Dinaintea moarei, aproape că nu e ceas cînd doi-trei țărani să nu se opintească să-și descarce din care sacii cu porumb sau cu grîu, și să-i urce înăuntru cu înjurături de cruci pe buze și cu credința nestrămutată în suflete. Malurile acestei ape sunt, pe alocuri, împîslite de iarbă, și se fac, pe altele, tărmi de nesip, cu spărturi de mică schinteietoare prin el.</p>
                  <p>Pajiștile și arăturile, cu bogăția lor de bucate, se desfășoară, peste rîu, pîna în poalele dealurilor, și urcă, uneori, pe ele. Spre dreapta, coperișurile de tinichea de la cîteva biserici sătești răsar licăritoare în lumina unei zile de pe la începutul lui august. Dincoace de Plăviță, în poalele dealului din stînga, se ridică, veche și coperită cu șindrilă, biserica comunei Stambulești, al cărui turn e ocolit de porumbiei ce se îngurluiesc.</p>
                  <p>Cu priveliște pe această fermecătoare vale, colț al unei Elade de odinioară, albește, așezată cam la sfertul dealului, cula cu pridvor de zid a boierului Stambulache. Pe coastă în sus, pornesc spre dînsa ulmi bătrîni; pruni călugărești, cu prune cu gît, galbene și lunguiețe; prunii obicinuiți, duzii prăfuiți și nucii cu foi late și umbră mirositoare. Amestecați în același asalt, pe care pomii și copacii îi dau dealului, se află un număr oarecare de corcoduși și cîțiva cireși.</p>
                  <p>Jos de tot, sub coastă, licărește oglinda de argint a unei bălți. Pe fața apelor ei nemișcate, o lume de frunze căzute, îi întunecă, pe lîngă maluri, limpeziciunea. Cerul însă îi albăstrește partea de la mijloc, pe cînd, mai spre luncă, ea se prelungește ca un gît, și intră sub întunerecul frunzelor, sîngerat de moturile roșii ale trestiilor.</p>
                  <p>Ici-colo, atît pe margini cît și pe mijlocul bălței, nuferi albi și galbeni — trandafiri plutitori — se mișcă după cum îi mînă adierile. Printre ei, boul-bălței, gîndac dintre cei de tot mici, dar al cărui cîntec răsună departe, sare de un sfert de stînjen în sus, sau, cu iuțeli ca ale clipirilor, zgîrie oglinda tihnită a apelor, întocmai ca un diamant pe care o mîna ageră l-ar trece pe fața unui geam.</p>
                  <p>Odată cu urcarea coastei spre cula cuconului Stambulache, urcă și pomii ce, izbindu-se de gardurile curtei boierești, îi dau ocol și o iau la mijloc.</p>
                  <p>Această obștească pornire a văiei spre cucerirea înălțimilor, ce sunt totdeauna în lumina soarelui sau a lunei, amenință, cu rădăcinile pomilor și ierburilor, să spargă gardul care împrejmuiește casa pitarului și, cu vremea, să dea iureș însăși culei, să se agațe de ea, să i se încleșteze în ziduri, să-i știrbească temelia, și rozînd-o, s-o surpe și s-o șteargă din fața pămîntului.</p>
                  <p>Stambulache însă nu este om să se dea bătut cu una cu două.</p>
                  <p>De cum venea primăvara, pune să se smulgă mărăcinii, lăstarele și bălăriile dinprejurul gadului, și cula urma să zîmbească, neatinsă, dealurilor și văior Plăviței ce se ducea la vale, și călătorilor ce se duceau la deal ori la vale.</p>
                  <p>În starea în care el moștenise casa și moșia de la părinții săi, voia să le lase pe amîndouă celor care-i vor fi urmași, și mai cu seamă feciorului său întîi-născut — iar la această părere se unea și grăsulia cucoana Paraschiva, preacinstita lui soție.</p>
                  <p>Și tot pentru aceasta, și fiindcă amîndoi bătrînii știau că fiul lor Costică — care de vreo două săptămîni își luase licența în drept — avea să le soseasca chiar în acea zi, dînșii, cu toate că își vedeau de treburile obicinuite, simțeau ca le saltă inimile, și că nu știu cum să-și mai găsească de lucru, ca să le treacă de urîtul așteptărei.</p>
                  <p>În neastîmpărul său, pitarul părăsea, din vreme în vreme, prunăria din dosul caselor, unde, flăcăi și fete scuturau pomii, grămădind movile de prune brumării, și alerga spre casă, unde, după ce urca în foișor, lua ocheanul și se uita lung spre drumul cel mare.</p>
                  <p>Cucoana Paraschiva, din cuhnia în care priveghea bătutul putineielor, îl zărea cu coada ochilor și, mică și grasă cum era, suia gîfîind scara după el.</p>
                  <p>— Parcă văd ceva, îngîna dînsa trăgîndu-și răsuflarea, dar tocmai colo — departe — de la deal de moara Sîrbului — în dreptul plopilor din hotarul Vîrteștilor.</p>
                  <p>Stambulache își ștergea cu o batista vărgată sudoarea de pe capul lui pleșuv și lucios ca un pepene verde, și apropiîndu-și iar de ochean pleoapele roșii, deasupra cărora nu se mai aflau decît vreo trei-patru fire de păr alb, se uita lung spre drumul mare și se uita mai ales de la deal de moara Sîrbului, în dreptul hotarului din Vîrtești.</p>
                  <p>Dar pe drum nu alerga decît praful ridicat de un vînt băltăreț, praf ce se încolăcea întocmind niște vîrtejuri ce dau fuga unele după altele ca bețele unei reșchitori în mișcare.</p>
                  <p>Stambulache își lăsă ochianul, își mai ștergea sudoarea de pe frunte, și cucoana Paraschiva se scobora în argea ca să mai vadă de țesutul scoarțelor.</p>
                  <p>Fetele, în lipsa lui, se lăsaseră de cules petru a se zbengui cu băieții care le sîcîiau ori le apucau pe la spate și le așezau pe vrute-nevrute pe genunchi.</p>
                  <p>Mai spre fundurile livezei, vreo doi-trei vlăjgani zgăcinau pomii și, ca să facă haz, potopeau peste fete o ploaie de răpăitoare de prune. Cele mai gogonețe, de cum le aluneacu între cămășile desfăcute, li se duceau de-a lungul piepturilor pîrlite, și oprindu-li-se între sîni, li se mișcau acolo cu gîdelări ce le făceau să se pornească pe rîs sau să scoată mici țipete.</p>
                  <p>La vedera pitarului, care se înapoiase în ogradă, rîsetele și glumele încetară și toți se puseră de iznoavă pe lucru. </p>
                  <p>Dintre băieți, unii băteau prunii cu niște prăjini lungi; alții se urcau în ei; alții le adunau de jos și le rînduiau la o parte, movile lîngă movile.</p>
                  <p>Și pe rînd pitarul trecea de la unii la alții, păsările, speriate, își părăseau cuiburile ascunse în ulmii ce îmbătrîneau dincolo de vălceaua ce despărțea prunăria în două, iar vîntul băltăreț plutea pe deasupra pomilor ducînd spre pădure mirosurile molipsitoare ale apelor stătute.</p>
                  <p>Trana a Stanchei, fata de treisprezece ani, scutura, în vremea asta, un prun ce crescuse cam singuratic, în mijlocul unei mici poieni. Dar fiindcă roadele necoapte bine nu cădeau, dînsa, sprintenă și rîzătoare, se urca între crecile prunului, măcar că vîntul îi luase pe dedesupt fusta și cămașa, răsfrîngîndu-i-le mai sus de genunchi.</p>
                  <p>Niță al dascalului, băiețandrul de optsprezece ani, care se făcuse, de dragul mindirului milităresc, călăraș cu schimbul, păsămite că-i pusese gîndul, fiindcă îi toca verzi și uscate, și, mai din glumă, mai cu dinadinsul, îi spunea că a dovedit într-unul din ulmii de dincolo de pîrleazul prunăriei un pui de mierlă cum n-a stat altul, cu totul și cu totul alb — cu grai de aur, și numai pe sub burtă și pe sub aripi surăpură...</p>
                  <p>Trana, — șireata! — frumușică de pică, cu gropițe în colțurile gurei, dar cu chipul încă de copil, îi arunca priviri ce-l înnebuneau, rîdea, zicea că nu-l crede, îl lovea cu prune în cap, îi azvîrlea cîte una în gură, pe care el o prindea din zbor, și o strîngea între buzele lui roșii și cu mustăți mijitoare.</p>
                  <p>Dar Niță făcea ce facea, și tot de puiul de mierlă îi vorbea, iar cînd Trana se da jos din pom, o lua cu binișorul s-o ducă de partea ulmilor, s-o facă să sară pîrleazul cu el, doar de or găsi puiul cu norocu — bătu-l-ar cucu! — în cuib — la căldură.</p>
                  <p>Și aproape pe negîndite — așa cum —n-ar fi crezut nici el că are să i se întîmple — se pomeniră între ulmii cei mari, cu pîrleazul trecut, și departe cu totul de culesul prunelor, printre dese tufișuri de măceși și de porumbe vinete, el tot făcîndu-se că nu-și aduce aminte în care ulm e cuibul, și ea tot spunîndu-și că a fost proastă că l-a crezut, și tot smucindu-se să scape de brațul ce-i strîngea mijlocul...</p>
                  <p>Și cum Niță își apropiase obrazul de al ei, el îi jură că are să-i arate cu adevărat pe năprasnicul pui, și dînd într-o parte ghimpoasele creci ale verdelui mărăciniș, se strecura cu ea pînă la rădăcina celui mai înalt dintre ulmi — cel pesemne cu puiul de mierlă între crecile lui.</p>
                  <p>Și fiindcă buzele ce i se făcură de foc furaseră fără de veste pe ale ei, Trana, care vruse să se smulgă de sub arsura lor, se pomenise — fără să știe cum — că alunecă și cade, dar, odată cu aceasta, simțise că se surpă peste ea și cerul, și pămîntul, și copacul, și Niță, și puiul de mierlă, și tot.</p>
                  <p>Prunăria urma însă să răsune de rîsete și de glume, de răpăirea prunelor, și strălucea ca mai nainte sub prăfuirea aurului frumoasei zile de august.</p>
                  <p>Cu toate astea, soarele cam schiopăta spre apus, și Stambulache, care se uitase la ceasornic, se cam încruntă. Cum adică? Ceasurile cinci trecuseră și Costică nu sosea, măcar că-i trimisese poștalionul la oraș de cu dimineață?</p>
                  <p>Cucoana Paraschiva, în odaia cea mare, unde întinsese masa, auzise bătînd chindia în toaca de fier — a doua zi fiind duminică — și era tot așa de îngrijorită: „Vai de ea și de ea! S-o fi bolnăvit, s-o fi întîmplat ceva, l-o fi răsturnat trăsura?... Ce sa fie?” ...Și feluri de prăpăstii îi veneau în minte, o făcea să-i tremure mîinile și să risipească piperul pe masă, deasupra căruia se grăbea să arunce sare — ca să nu iasă vreo ceartă.</p>
                  <p>Iar de cîte ori se deschidea ușa și intra Floarea, un fel de fată de suflet — țărancă pe care o crescuse de la vîrsta de cinci ani — inima ei o lua iute:</p>
                  <p>— Tot nimic, Floareo?</p>
                  <p>Apoi, fără să aștepte răspunsul:</p>
                  <p>— Pune curcanu la mijloc.</p>
                  <p>Și trecînd de la una la alta:</p>
                  <p>— Ticălosul de Tudorache!... S-o fi îmbătat, mai stii! O fi făcut vreo poznă?... Să bagi de seamă să nu cumva să dea ciorba în foc. Unde e urda? Azima să n-o arunci la cuptor decît cînd s-o zări trăsura.</p>
                  <p>Floarea, fata de optsprezece ani, frumoasă ca o zînă, în zevelcă țărănească, dar cu cizmulițe de brunel, umbla prin casă, ieșea, intra, aducea tăvi cu poame, farfurii cu mezeluri. Pe fața mesei, albă cu dungi de borangic, se grămadea toată îmbelșugarea casei caimacul, laptele covăsit, laptele cu orez, cu zahăr și scorțișoară pisată pe deasupra; peștișorii mărunți ai Plăviței înfipți în frigărui de lemn, și fripți după ce fuseseră picați cu unt proaspăt; limbile de porc afumate; mușchii; și, la mijlocul mesei, după cum și poruncise cucoana Paraschiva, curcanul auriu, între mere domnești, între pergamute și prune călugărești, iar în două cutii deschise, curmale de tîrg. Tot cam la mijloc, patru mari clondire cu vin de Orodel și două butelii pecetluite, cu vin de Krasna.</p>
                  <p>Ospățul părea pregătit pentru douăzeci de inși și cucoana Paraschiva, cu toată grija ce o turbura, nu-și putea stăpîni mulțumirea uitîndu-se la masă, peste care arunca priviri înfășurătoare.</p>
                  <p>— Paraschivo! Paraschivo! se auzi deodată din foișor. Era glasul lui Stambulache care, în neastîmpărul său, se întoarse în cerdac și luase ochianul.</p>
                  <p>Nu mai încăpea îndoială: de data asta trebuia să fie Costică. Trăsura i se arătase, la început, ca un punct ce aluneca cu iuțeală în mijlocul unui nor de praf. Dar punctul se apropiase, se mărise, se făcuse trăsură cu patru cai la roată și cu doi înaintași, și ajunsese la priporul unde urma să se abată de pe drumul cel mare pe valea Plăviței în jos.</p>
                  <p>Nedomirirea nici nu ținu de altfel mult... Trăsura trecuse în adevăr de pripor, și o cîrmise drept spre sat, opintindu-se printre glonțane și făgașurile impietrite de soare, către podul de bîrne al Plăviței.</p>
                  <p>Stambulache coborî cîte două-două trepte, iar bătrîna, rămasă în foișor, apucă și ea ochianul și, nemaiputîndu-se îndoi, își fîlfîi batista ca și cum Costică ar fi putut s-o vadă. </p>
                  <p>Din prunărie flăcăii, care își desumețeau mînecile, pătrundeau în curte cîte trei și cîte patru, și urmați de fete — fiindcă isprevnicelul oprise culesul din porunca pitarului — se înșirau de-a lungul jicnițelor de scînduri, ori se așezau pe sub pătule. Vorbele, glumele, mișcarea umpleau curtea.</p>
                  <p>Dar butia fusese desfundată de argați, și toți se trăgeau într-acolo și se uitau cu jind la ea.</p>
                  <p>Dar unii, zărind doi lăutari ieșiți ca din pămînt — cinghinele care, în anterie zdrențăroase, zdrăngăneau coardele de la cobză și scîrțîiau o vioara — își dau cu cotul — strigau: „să trăiască cuconul Stambulache!”</p>
                  <p>Cînd trăsura sosi la poartă, soarele sfințea pe după dealuri, oalele cu vin trecuseră din mîna în mînă, firele din sprîncenele pitarului se zbîrliseră și se dezbîrliseră de bucurie. Floarea aruncase azima la cuptor, cucoana Paraschiva se hotărîse să-și întîmpine băiatul la „Crucile din vale”, și lăutarul cu vioara, după poruncile chefuite ale pitarului:</p>
                  <lg>
                     <l>Trage Cioară</l>
                     <l>Din vioară</l>
                     <l>Să s-audă de la moară...</l>
                  </lg>
                  <p>cînta de rupea pămîntul; cobzarul îi ținea isonul, fetele bătuseră curtea sub un început la horă.</p>
                  <p>Costică, tînăr de douăzeci și doi de ani, cu flăcări răscolitoare în ochi, înalt și subțire ca o mlădiță, fire nervoasă dar puternică, sări jos, în mijlocul strigătelor de buna venire. El își ascunse capul pe sînul mamei sale, care nici nu ajunse în poartă, îi sărută mîinile, trecu la tatăl său, de al cărui gît se aruncă, mulțumi țăranilor, roșindu-se de cîte ori o fată își ducea mîna la gură și la frunte, și ca să scape din încurcătură, întreba de masă.</p>
                  <p>Mama se repezea atunci pe scara, Stambulache, Costică și preotul o urmau.</p>
                  <p>Pîrvu le ieșea în capul scărei cu un clondir de țuică pe o tavă cu pîine și cu sare. Singură Floarea nu se arăta, își făcea de lucru, își băga capul prin dulapuri. </p>
                  <p>Bătrîna, prea uimită ca să-și dea seama despre ce se petrecea, schimba apa de prin paharele cu verbine, cu busuioc și rozmarin, cu ochiul-boului și cu alte flori de țară, ștergea ochii lăcrimați, tușea, își sufla nasul cu zgomot.</p>
                  <p>— Ministru! să te văd ministru! se auzea glasul lui Stambulache în foișor, și pitarul mai da o țuică peste cap... Sfinția-sa își neteza barba, bea cu smerenie, își lingea buzele, mai bea cîte nițel, se oprea, părea muncit de gîndul să rostească un logos.</p>
                  <p>Dar Pîrvu, care lăsase tava cu rachiu pe un scaun de paie, se urca pe scară cu ciorba, un castron alb cu marginile albastre.</p>
                  <p>Floarea, cînd Costică intră în casă, vru să-i sărute mîna.</p>
                  <p>Ce? Glumea? Apoi s-ar fi putut una ca asta? Nu copilăriseră ei împreună? N-alergaseră după cuiburi? Nu se daseră de-a dura pe coastă printre buruieni și mărăcini, și mai aveau ei astîmpăr, cît e vara ziua de mare, aci cățărîndu-se prin duzi și nuci, aci mîncînd dude și porumbe de se întorceau cu mîinile și buzele vinete? Dar moriștele ce le făceau pe nisip, aducînd la ele cîte un fir de apă pe care îl furau izvoarelor din apropiere? Dar jocul lor de după ciuturile cu coperișul înflorit de leuștean și de păpădie, ori înecat de pălămidă și de urzici? Apoi, socul cel mare din care tăiau creci și făceau pușcoace? Ce? Astea nu fuseseră? Și crede dumneaei că copilăria se uită așa de ușor, și că, dacă el a fost la București, nu s-a mai gîndit la nimeni?... Ei! Aș!... Ce sunt atunci trandafirii de mătase rourați cu sticlă pisată, cum poartă numai cucoanele de la Rîmnic și de la Craiova, și pe care i-a luat anume pentru dînsa de la cel mai de seamă marchitan din București? O să-i vadă, mă rog, cînd și-o deschide lada și și-o descărca lucrurile, dar, pînă atunci, să facă bine să stea jos.</p>
                  <p>Iar de pe scaun, Costică o apucă de amîndouă mîinile și o așeză cu sila la masă, spre marele haz pe care îl făceau pitarul și popa Smarandache, și chiar cucoana Paraschiva.</p>
                  <p>După cum se întîmplă totdeauna în asemena împrejurări, și la mese de așa fel, ciorba de potroace fu lipăită în zgomotul buzelor și lingurilor, iar pe barba și mustățile preotului, zeama galbenă se agăța cu stropi mari, ce, cînd nu recădeau în taler, se pierdeau în paduratice adîncimi.</p>
                  <p>Cînd veni rîndul mezelurilor, cînd se umplură și se goliră paharele de mai multe ori, cînd se aduse claponul cu hrean, și, mai cu seamă, cînd pitarul Stambulache despică curcanul cu gușa grasă și carne rumenă, vorbele ce, la început, se tîrau, pe deasupra mesei, zburară și se încrucișară, se topiră una în alta, nelăsînd să se audă decît crîmpeie din cele care se spuneau. Vinul de Orodel dezlegase toate limbile. „Ministru! să te vad ministru!”, nu contenea să se audă de cîte ori bătrînul își ridica paharul. În vremea asta, Costică vorbea despre București, Floarea despre zăvoiul de la moară, bătrîna despre căimăcămia lui Iancu Bibescu, popa despre patrafirul ce i se rupsese...</p>
                  <p>— Bucureștii! Ce oraș, ce lume! Dar și cîtă ticăloșie.</p>
                  <p>— Da, în vremea mea boierii...</p>
                  <p>— Și toată lumea, cucoana Paraschivo, toată lumea era credincioasă.</p>
                  <p>— Mai ții minte, domnule Costică, cum era sa ne înecam în Plăvița! Ne duseserăm la moară...</p>
                  <p>Stambulache însă ridică paharul:</p>
                  <p>— Ministru! Să te vad ministru! strigă el cu glasul păienjenat, cu capul dat pe spate.</p>
                  <p>Cînd se sfîrși masa și cînd ieșiră cu toții în foișor, înnoptase. Dar isprăvnicelul îngrijise de un foc ce ardea cu vîlvătăi și se făcea că întunecimea de primprejur să pară mai deasă, iar dinspre el urca un puternic miros de porumb copt, pe care țăranii și-l prăjiseră în spuza lui...</p>
                  <p>Hora luase la mijloc focul și chipurile aprinse răsăreau din întunerec. Voinicii care o învîrteau, și despre care avea să se ducă pomina, izbucneau în lumină alaturi de fete în cămăși cu altițe, ori piereau înghițiți de noapte, după cum se ducea jocul ce se strîngea sau se lărgea, se încetinea sau se iuțea, da pe brînci, zguduia bătătura și casa — cutremura dealul. Băieții cei de tot tineri, cu dimie strîmtă și găitănată pe picioare, cu scurte mintene în umeri sau numai în cămăși, cu căciulele pe ceafă — unii cu pălării de pîslă neagră înconjurate de flori — ridicau nori de praf cu săriturile lor, zbuciumau noaptea cu chiote, și intrau și ieșeau din întunerec ca niște năluci. Bine legați — voinici și frumoși — cu buzele abia înseilate de mustăți, sau spelbi — oacheși sau roșcați — cu ochii negri sau cu ochii albaștri — nu era unul să nu fure cîte-o inimă, și să nu se desprindă din horă cu cîte-o fată...</p>
                  <p>Tot ce vedea i se părea lui Costică nou, și tot ce vedea îl fermeca... Bucureștii i se înfățișau deodată urîți; cartea pe care o învațase, o curată deșertăciune; diploma lui de advocat, o nerozie. Viața liniștită, fericirea, erau aici, între dealurile unde se născuse, printre ogoarele din neam de neam ale Stambuleștilor. Șesul Plăviței, dealurile de dincolo de el; pădurile și satele de pe costele lor, pe care le ghicea mai mult decît le vedea; focurile aprinse prin noapte; biserica satului strămoșesc înecată în întunerec, îi năvăleau din priviri în minte, din minte în inimă.</p>
                  <p>Urarea, strigătul de: „Ministru! să te vad ministru!” i se părea acum o glumă.</p>
                  <p>În tihna cîmpului, în munca pămîntului, în a fi ce a fost tatăl tău și tatăl lui, iată — poate — iată, desigur, adevărata fericire — singura.</p>
                  <p>Și dîndu-se jos din pridvor, el intră în horă, — cam nedibaci la început — dar, în curînd, dînd și el pe brînci, sărind și el cît zece, chiuind și el, și uitîndu-și de diploma, ca și cum n-ar fi fost, de codicele civil și de cel penal, de trebile politice și administrative — de drepturile și datoriile cetățenești...</p>
                  <p>Lăutarii se duceau cînd spre o margine a horei cînd spre cealaltă și urmau — cu flăcări roșii pe obraz — să-și zdrăngănească unul cobza, celălalt vioara.</p>
                  <p>Niță al dascalului, cu boneta de cazarmă pe ceafă, cu cizme împintenate, în pantalonii ce-i trosneau pe picioare, în tunica de dril descheiată la piept, sărea cît zece:</p>
                  <p>— Uite-așa!</p>
                  <p>— Și-așa!</p>
                  <p>— Și-încă-așa!</p>
                  <p>Trana a Stanchei, pe care picioarele n-o mai duseseră, se desprinsese din joc, și din umbra în care își ascundea vînătăile și buzele stoarse, căuta să nu se mai uite la Niță. Cu toate astea, ochii tot la el o duceau, la el care îi furase inima și mintea cu jeraticul din ai lui, cu părul lui scurt de scapăra scîntei roșiatice...</p>
                  <p>Hora, ce ajunsese un vîrtej, i-l răpea pe fiece clipă, și i-l readucea cu aceiași iuțeală. Împreună cu fete și cu băieți, el, cînd încăpea în cîte o aripă de lumină a focului, da pe brînci, sărea cît zece, și trecea pe dinaintea ei, chiotind și cutremurînd dealul.</p>
                  <p>— Tot-așa!</p>
                  <p>— Și-așa!</p>
                  <p>— Și-încă-așa!</p>
                  <p>— Hei! Hei!</p>
                  <p>Și vîrtejul, ce părea că se domolește, după ce azvîrlea afara pe mulți, se făcea iar nebunie!</p>
                  <p>— Hei! Hei!</p>
                  <p>— Uite-așa!</p>
                  <p>— Tot-așa!</p>
                  <p>— Și-ncă-așa!</p>
                  <p>— Hei! Hei!</p>
                  <p>Niță, care la rîndul lui ieșise din horă, dete de Trana rezemată de colțul unui pătul.</p>
                  <p>Cu buzele întredeschise peste un fir de pai, pe care îl strîngea între dinți, el se folosea de umbra în care focul lăsa acea parte a curței ca să-i petreacă un braț pe după grumaji...</p>
                  <p>Dar ea se lupta, nu mai vrea, și fiindcă Niță tot n-o lăsa și o îmbrîncea mereu mai spre întunerec, ea-l ruga… „Niță, Niță!” — „Niță! Niță!” și, rugîndu-l, se părăsea în voia lui care, deși pe un alt drum, o ducea tot spre prunăria înecata de întunerec, tot spre ulmul cu puiul de mierlă, pe cînd, din chiotele ce-i ajungeau, urmau să se desprindă, aci mai tare, aci mai aproape stinse, vorbe gîfîietoare sau șuierate:</p>
                  <p>— Uite-așa!</p>
                  <p>— Și-așa!</p>
                  <p>— Și-ncă-așa!</p>
                  <p>— Hei! Hei!</p>
                  <p>Iar cînd se ridică luna, din hora ce se spărsese nu mai rămăsese decît focul ce se stingea... Foișorul era pustiu, o liniște se lăsase asupra casei, iar răcăneii, și cîte-o hantă de cîine, luau în stăpînire noaptea ce se făcea înaltă...</p>
               </div>
               <div type="div3">
                  <head>Soare și grîu</head>
                  <p>Șoseaua, panglică prăfuită, înainta prin albăstrimea zilei peste care soarele își cernea strălucirea. În urmă, verdeața unei păduri încingea cîmpul cu un brîu ce, prelungindu-se spre dreapta și spre stînga, se ștergea neîncetat mai mult și se sfîrșea prin a se topi de-o parte și de alta în zarea depărtărilor. </p>
                  <p>Încolo, spre București, șesul se desfășura — aproape fără cute — o stepă veselă ce se împreuna la orizont cu cerul: vechea și scumpa noastră Românie, peste care grîul își trece vara uriașul talaz de aur. </p>
                  <p>Dar marea de spice galbene era mîncată, pe locuri, de mici cîmpuri intrate în stăpînirea florilor de cicoare albastre, în a garofițelor pembè și în a mușățelului galben și alb.</p>
                  <p>Trăsura cu patru cai se orpise în dreptul unei șiri de grîu de curînd secerat și, pe cînd vizitiul se opintea să-i ridice osia de la o roată ruptă pe un par găsit la marginea ariei, stăpînii spre a se adăposti de arșită, se apropiaseră de șiră și, aprinzîndu-și țigările, intrau în umbra ei. Coprinși de lenea zilei, ei se lungeau, la umbră, pe paiele ariei, schimbau cîte-o vorbă-două, și înfășurîndu-se în fumul tutunului se lăsau unei jumătăti de somn, cu privirile pierdute în adîncimea văzduhului. </p>
                  <p>Dar din preajma lor, ce pînă aci păruse pustie, o ceată de băiețandri ieși la iveală cît ai clipi din ochi, și se făcu roată împrejurul lor.</p>
                  <p>Erau copii de toată mîna, cu păr negru și cu păr bălan, cu ochi de jar și cu ochi de cicoare — unii mai îndrăzneți, altii mai sfioși — care cu căciuli pe ceafă ori pe sprîncene, care cu pălării de pîslă, înghirlandate cu flori de măceși. </p>
                  <p>Copii ai cîmpului, piepturile li se arătau pîrlite de sub cămășile desfăcute; pulpele și picioarele le aveau goale. Apropiați cu totul de fire, ei duceau mintea spre timpurile dintîi ale Lațiului, ale samniților și sabinilor. Dar vreo doi, pistruiați, și cu un tort de aur roșu încurcat pe cap, păreau copii ale acelor triburi de iranieni care se credeau de-a dreptul coborîte din soare, și care-și făcuseră din Helios singurul Dumnezeu.</p>
                  <p>Drăgăstoși cum nu se poate mai mult, aceștia, cît și ceilalți, aduceau cu dînșii — inimi de aur prin grîul de aur — împăciuirea vieții cîmpenești, curățenia ei.</p>
                  <p>Veniți la seceriș cu ai lor, și întîrziindu-se împrejurul șirei, zăriseră pe călători și, grămădindu-se împrejurul lor, se uitau acum lung la ei, de pe a căror frunte grijile păreau că se șterg.</p>
                  <p>Dar soarele coborîse. Băiețașii alergaseră cu ulcioarele la un puț din apropiere, și veniseră cu apă de acolo. Drumeții băuseră, iar osia trăsurei fusese cu chiu cu vai proptită pe parul ce avea s-o sprijinească pînă la satul vecin. </p>
                  <p>Călătorii intraseră înăuntru. Caii o urniră din loc. Ei o tîrau cu greu, dar, în sfîrșit, o duceau. Micii țărani, precum și mai măriceii rămăseră în urmă și, în curînd, șira se departă și ea.</p>
                  <p>Tîrîș-grăpiș, călătorii ajunseră în sat, se deteră jos și mînară peste noapte acolo.</p>
                  <p>Dar aurul ce se șterse de pe holdele de grîu, odată cu asfințirea soarelui, nu se șterse din amintirea lor...</p>
                  <p>Și unul din ei măcină din grîul prin care trecuseră, și îl amestecă cu soarele dusei zile, ca să facă și din unul și din altul o pîine a neuitărei spre a se hrăni și alții cu ea...</p>
               </div>
               <div type="div3">
                  <head>Pe drum de poștă</head>
                  <epigraph>Preascumpei, adoratei și eroicei mele<lb/>mame, astăzi decedată.</epigraph>
                  <p>În careta înhămată cu doisprezece cai de poștă, pe care îi mînă trei surugii, pe capră cu un soldat, se afla o doamnă, a cărei frumusețe era încă strălucitoare. Lîngă ea, un băiețandru, între treisprezece și paisprezece ani. Dar el părea a fi, după înfățisare, o fire bolnăvicioasă și care avea să șovăiască multă vreme între moarte și viață...</p>
                  <p>Mama lui, ea care îi purta o neîncetată grijă, se arăta însă, de rîndul acesta, coprinsă de o altă tulburare. Dînsa-i venea de la un petec de hîrtie cocoloșită, telegramă ce-i fusese trimisă, în chiar dimineața acelei zile, de o rudă a soțului ei, a cărui boală se îngreuiase.</p>
                  <p>
                     <hi rend="italic">Pleacă și nu mai așteapta</hi> — zisese din depărtare gîndul și condeiul celui care chibzuise telegrama; <hi rend="italic">pleacă și nu mai așteapta</hi> transmisese fulgerarea electrică ce zguduise sîrma între București și Craiova.</p>
                  <p>Puține la număr, dar — coprinzătoare și grozave, aceste cuvinte, care învinețeau pe albeața hîrtiei, trecuseră pentru a douăzecea oară pe dinaintea vederei soției-mame. Și tot citindu-le, gînduri negre îi întunecau ochii. Soțul ei, își zicea dînsa, trebuia sa fie, în adevăr, cu totul în primejdie, de vreme ce fusese chemată cu atîta grabă. Iar fiece cuvînt îi trîmbița în auz de marșuri de înmormîntare. Uita că e cu copilul alături, și pe drum, și se credea în București, cu lume multă împrejur; își închipuia pînă și că vede ieșind din poarta Sărindarului dricul strălucitor de aurărie pe sub zăbranicul ce-l învelea, și ce avea să ducă pe soțul ei la locașul de pe urmă... Mii de soldați, cu puștile aplecate la pămînt îl urmau, iar pe lîngă dînșii ofițerii mergeau cu săbiile trase. Muzicele regimentelor ce se scurgeau răsunau în fruntea, în mijlocul și în coada cortegiului, lungi șiruri de soldați, sar pe trotuare, prin balcoane și pe la ferestre, lume din lume. După dric, trăsura domnească, decorațiuni pe sute de piepturi, — ministrii, ambasadorii, înalții demnitari ai statului... Dar... Ce?... Să fie cu putință? Soțul ei, omul cu care a trăit ea douăzeci și unu de ani, cu care a împărțit bune și rele, să fi murit în adevăr? Cu toate acestea nu-l lăsase sănătos, și în toată strălucirea falei lui militărești, nu mai tîrziu decît deunăzi — abia o lună de atunci — și acum — dintr-o dată totul să fie sfîrșit? Dar dacă ar fi așa, atunci ea n-are să-l revadă decît neînsuflețit — omorît? — căci nu încapea îndoială, un om ca dînsul, care ar fi fugit cu șapte în piept, nu se surpă usor — dintr-o dată și ca oricare... Nici vorbă, prin urmare, că îi vor fi mîncat capul — dușmanii! — avea atîția! — și nici vorbă că-l va regasi cu pete vinete și roșii pe obraz, cu părul capului și mustăților căzut — urme ale otravei ce-i va fi fost dată — căci: da — și nici nu putea sa fie astfel — aceasta era singura și adevărata boală pe care ea o bănuise de cum primise știrea..</p>
                  <p>Aceste gînduri porneau din altele... Viața ei toată se înălța din adîncimile trecutului, se oglindea cu voiciune pe geamurile aburite ale caretei, printre înserarea unei zile de pe la sfîrșitul lui septembrie. Și icoanele ce-o năuceau atunci era copilaria ei de fată singură la părinți bogați, visurile trandafirii și albastre cărora le dedese aripi, umplîndu-și cu ele viitorul. I se arăta, în sfîrșit, și alesul, — tînărul smuls din lună și din stele și care avea să-i fie tovaraș vieței sau, mai pe omenește vorbind, frumosul praporgic cu epolete de aur — feciorul de împărat din basm cu care se și cununa, puțin în urmă.</p>
                  <p>Rochia ei de mireasă — rochie de păpușă — atît de mică era la paisprezece ani — miră, în ziua nunței, pe toți. Dar ce miră și mai mult, era faptul că farmecul ce pusese stăpînire asupra ei nu ținu o zi, nici două, ci un șir întreg de zile, aproape un an — cînd — după cum trec toate — se risipi și trecu și el. Cu toate aceste, copila nu încetă să-l iubească, în ciuda dezamăgirilor. E drept că și el — deși nu scăpa un prilej s-o înșele — așa îi era firea — n-o iubea cu adevărat decît pe dînsa... Și părți din cariera lui i se redeșteptau în minte. Revedea luptele pentru cucerirea culmei — comandamentul suprem al armatei — spre care înaintase prin învățătură și sîrguință neîncetată; strămutările militărești dintr-un colț al țărei la celălalt; prea marea lui asprime, la cazarmă și în front; răzvrătirea companiei pe care o comanda, la Ocnele-Mari; ea azvîrlindu-se despletită, între cei care îl înconjuraseră, coperîndu-l cu corpul și ocrotindu-l cu inima, soție care striga soldaților turbați: „trageți!” și dinaintea căreia puștile scapă din mîini și în genunchi se pleacă; — izbinda lui — mai tîrziu — de-a întocmi o armată, scoțînd ca din pămînt regiment după regiment, instruind-o, traducînd din rusește și franțuzește regulamente; înființînd <hi rend="italic">batalionul model</hi>, ce avea sa fie o pepinieră, stîrnind admirațiunea generalilor austriaci și ruși; Coronni, Halcinski și altii, iar acum, sub domnia cea nouă, o altă izbîndă a lui: putința ce avusese să adune, în tabăra de la Urceni, 50.000 de soldați din toate armele, bine instruiți, și bine echipați.</p>
                  <p>Cunoscător a douăsprezece limbi, suflet de militar prin moștenire, căci cobora din vechea casă domnitoare a Lituaniei — tatăl acestui om întemeiase în adevăr cu din propria lui avere un regiment în Rusia, care îi poartă astăzi încă numele; — la rîndul său, el, și numai cu mijloace luate din averea lui, cumpărase instrumentele pentru întia muzică militară română, și o înființase; iar, nerezemîndu-se decît tot pe dînsul, înfăptuise o Școală militară, o Casă de dotațiune a oastei, un mare ștab domnesc...</p>
                  <p>Era, prin urmare, firesc, ca inima ei sa fi fost plină numai de el — pe care îl crezuse nepieritor — nu om, ci zeu nesupus legilor celorlalte făpturi pămîntești și pentru care fusese steaua cea luminoasă... — De acest om să se despartă însă ea, și să se despartă astfel?... Ce? S-ar putea?</p>
                  <p>Înserarea ce se lăsa peste cîmp îi pătrundea în inimă. Lacrimile o podideau, cădeau cu picături largi pe hîrtia telegramei pe care o pusese pe genunchi... Dar careta bătea, în vremea aceasta, cîmpiile, ca un vîrtej... fugea, alerga, zbura pe drumuri aproape neumblate; se strecura printre hopuri, printre răsturnișuri; trecea pîrîurile și rîurile; cobora văile și urca dealurile, din aceeași fugă, din același zbor. Soldatul de pe capră moțăia, se apleca în dreapta, în stînga, visa cu mîna pe pușcă, la Tița, țigăncușa boierească în a cărei dragoste răzbise numai în ajun. Desculți, și călări pe deșelate, drăcoșii de surugii — niște băiețași — cu izmenele de pînză sumeșe mai sus de genunghi, cu piepturile goale ce le ieșeau din cămașile desfăcute, băgau roibii și murgii în năbădai. Ei hăiau, mînau, înjurau de ceara mă-sei, izbeau caii cu călcîiele, îi băteau cu pulpele arămii, ori îi plesneau cu sfîrcul bicelor. Bietele dobitoace, înhămate cu șleauri și cu frînghii, își bălăgăneau vijelios clopotele, și fugeau cît puteau, fugeau de mîncau pămîntul.</p>
                  <p>Cu cît se înopta însă, vîrtejul, în loc să se domolească, se ducea mai iute. Se ajungea la jumătățile pe poștă pe nerăsuflate, și alți cai erau aruncați în oiște. Aceștia — din porunca trimisă de la București la toate căpiteniile de poștă — prin ștafetă anume dusă de un olac — așteptau cu hamurile pe ei.</p>
                  <p>Alți surugii, tot atît de copilandrii dar tot atît de îndemînateci, cu cai proaspeți între picioare, spărgeau întunerecul cu hăirile lor din ce în ce mai sălbatice și se prăvăleau peste cîmpii ca o vijelie! Roțile sfîrîiau cu o așa repeziciune, încît — dacă ar fi fost ziuă — nu li s-ar fi văzut spițele. Careta se aplecă într-o parte și în alta; gemea din încheieturi, părea corabia primejduită pe care fiece val sta s-o înghită și ce se ridica deasupra fiecărui.</p>
                  <p>Înăuntru, copilul, văzînd că mama sa ațipise cu capul răzemat de căptușala caretei, își lipea fruntea de geam. El se uita în întunerecul înăbușitor, brăzdat lîngă portițe de fulgere galbene și roșii ale felinarelor, și încerca să ghicească priveliștele. Unde era vale, credea că e deal, își închipuia că vede ape mari... Însă trăsura se apropia de locuri păduroase. Copacii — răzleți sau mai mulți la un loc — se iveau, cînd la un geam, cînd la celălt, luau înfățișări de oameni — de hoți ascunși în noapte și cu pușca la ochi.</p>
                  <p>Uneori șuierăturile surugiilor sau vorbele lor îngînate de-a încălecare, erau socotite de el ca semnaluri... Îngrozit, își zicea că n-are să mai scape din acea noapte, și se trăgea de la geam. Ghemuindu-se, apoi, lîngă mama lui, încerca să adoarmă, dar zadarnic: ochii săi rămîneau deschiși mari asupra întunerecului. Răsuflarea îi era scurtată, urechile vîjiietoare, și fiori-fiori îl treceau prin inimă.</p>
                  <p>Careta, în vremea asta, urma drumul, și fiindcă era ajun de tîrg, șiruri de care începeau să treacă prin lumina felinarelor. Ele ieșeau din noapte, și reintrau în întunerec, ca niște umbre ale unei lanterne magice. Strigătele țăranilor ce le abăteau, scîrțîitul roților, înjurăturile surugiilor, se îndeseau. Dar odată cu teama de hoți ce pierea, frica răsturnișurilor se ridica dintre dealuri, năpădea din prăpastia văilor.</p>
                  <p>Copilul deșteptase pe mama sa. Soldatul, care se detese jos de pe capră, și împiedicase roțile, umbla pe lîngă portiță. Surugiii o luară la pas. Careta, în bălăngănirile tărăgănate ale clopotelor, cobora, acum, către adîncimi necunoscute, către funduri înecate de întunerec...</p>
                  <p>Vărsatul zorilor apucă pe drumeți departe de Pitești cu două poște. Dar somnul ce doborîse pe băiat, rămăsese plin de aceași beznă. Ea, de pe cîmp, îl pătrundea în ochi pe sub pleoape, și alerga după trăsura fulgerată de aceleași licăriri ale felinarelor cu lumină galbenă și roșie. Copacii de pe culmi se prefăceau, în visul lui, în năuci negre, — în haiduci cu căciulele înfundate pe ochi, care se țineau după trasură, și care se apropiau uneori de portițele ei pînă a le atinge geamurile. Alte dăți, aceiași copaci, coborîți și ei de pe culmi, dau goană caretei, o ajungeau, o întreceau, rămîneau în urmă și iar o ajungeau, însă în loc ca să mai fie tot haiduci, erau călugări cu glugi negre pe cap, care, pe deșelate, goneau sub ei cai, se lungeau, creșteau-creșteau sau se pocea cum le venea mai cumplit. Vîntul le fîlfîia mantalele și glugile; se schimbau în demoni; se înmulțeau cît coprindeau dealurile și văile; erau în față, în urmă, și împrejurul trăsurei. În visul lui, îl mai ajungeau de pe muchia dealurilor, cît și din apropiere, spăimîntătoare hohotiri de rîsete și fioroase fîșîiri. Dar ceva era și mai grozav: brațele și degetele dracilor se subțiau; mîinile li se agățau de portiță, una o deschidea; iar doi dintre demoni săreau înăuntru. Într-o clipă, unul își înfigea ghearele în gîtlejul copilului, îi oprea strigătul, pe cînd altul i se așeza grecește pe piept, și rînjea, și sfîșîindu-i cărnurile, scotocind cu unghiile pe sub coaste... O!... și ce căuta el, erau plămînii, era inima...</p>
                  <p>Dar mama sa se deșteptase. Ea îi auzise răsuflarea scurtată și grea și lăsase geamurile. Aerul tomnatical unei dimineți răgușite de ceață îi răcori repede fruntea. Bătăile inimei i se liniștiră — visul se învălmășea, dracii șovăiau, și răsturnați, cădeau sub tăișul unei săbii de diamant... În același timp, o lumină venită fără să se știe de unde îl îmbrățișa. Se simțea ridicat în sus — zbura, plutea — și, înfășurat de o nemărginită strălucire, o putere tainică îl fulgera și mai sus încă — dincolo de văzduhurile ciocîrliei — de unde, apoi, graiul lui, ce întrecea în dulceață cîntecul privighetoarei, se răzlețea peste țară, trecea granița, înfășura omenirea, era Dumnezeu făcut cuvînt...</p>
                  <p>Dînsul dechise ochii tocmai pe cînd trăsura se afla la jumătatea unui deal. Soarele izbutise să spargă ceața. Cerul, săgetat de razele lui, se albăstrea. În stînga drumului, copacii, a căror frunzătură era încă deasă, deși în parte roșcată, urcau spre șosea, din fundul unei văi.</p>
                  <p>În jos, la o adîncime de peste treizeci de metri, se desfășurau ogoare vălurate ca o mare, dintre cutele cărora răsăreau clopotnițe si coperișuri de biserici, aceste singure limanuri de scăpare în mijlocul furtunilor vieței.</p>
                  <p>Și caii urcau mereu... s-ar fi crezut, acum, că ei se duc drept în cer, atît de înalt era dealul și atît de departe culmea...</p>
                  <p>„Diseară, vrînd Dumnezeu, vom fi în București”, zicea mama. În urmă, scotea din bisacteaua de lemn de trandafir iconița Maicii Preciștii, pe care o purta totdeauna cu ea la drum, îi scutura cu batista coroana de raze dimprejurul fruntei, îi săruta argintul poleit, și n-o punea la loc pînă ce nu-i descurca șirele de mărgăritare ca boabele de meiu și salbă de rubiele, cu care o împodobise în ziua măritișului. Inima i re reumplea astfel de nădejde: „Nu; era cu neputință ca lui să-i fie rău de tot. Dacă ar fi fost asa ar fi vestit-o din vreme. Un om ca dînsul nu așteaptă ultimul moment pentru ca să-și ia adio de la tovarașa vieței și de la copii. Ce? Craiova era la o mie de poște?” Și, pe lîngă asta, putea să și-l închipuie altfel de cum îl cunoscuse — sănătos în orice clipă — depărtînd însuși gîndul că un om ca el ar putea sa se bolnăvească?... Și-l revedea tot cum îl știa: înconjurat de un stat-major strălucit, tobele bătînd, trîmbițele răsunînd, soldații prezentînd armele. El, crunt și aspru cu cei mari, ținîndu-i fără grai sub priviri, tremurători ca vrăbiile în ghiarele uliului, trecea pe dinaintea frontului. Prestigiul îl înfășura. Respectul zbura înaintea lui. Se îmbunea cu gradele de jos, întemeia pe ele nădejdea militărească a țărei...</p>
                  <p>Dacă — dacă însă va fi murit? Daca i-l vor fi omorît?</p>
                  <p>Și la această cugetare, un trecut de ieri, de alaltăieri îi năvălea în minte, împreună cu marșul militar comandat de el pentru a deda pe soldat cu oboseala, pe o simpla distanță de șapte kilometri... Ura coloneilor pentru șeful lor se folosea însă de împrejurare; ei se făceau de tot blajini cu soldații care, simțindu-i, se întîrziau prin porumbi, de unde, în urmă, erau ridicați cu ambulanța sub cuvînt că au căzut... Organele de publicitate ale opozițiunei semănînd, apoi umplînd cîmpurile, văile, dealurile și coloanele lor cu morți și cu răniți.</p>
                  <p>Dușmănii neîmpăcate, ingratitudini ascunse, așteptau oare altceva decît momentul priincios? Și ei i se va ierta oare frumusețea, pozițiunea socială, epoca de stăpînire și biruinți, disprețurile ei pentru aristocrația de naștere neînsoțită de cea sufletească, sîngele boieresc pămîntean ce-i curegea în vine, curățit de scrofurile prejudecăților?...</p>
                  <p>Da: va rămînea cu oarecare avere — zestre părintească — va lupta cîtva și, oricum s-ar fi întîmplat, își va crește copiii... Însă după aceasta, întunerec, noapte a viitorului nepătruns de ochi omenești. Cît despre sprijin domnesc, cu însemnări pe catastive, cum putea să prevadă ce avea sa fie acest sprijin? Ce știa, ce simțea era că, odată cu moartea lui — dacă ea va rămîne în țară — va intra într-un necunoscut prăpăstios. Și pentru ca, împrejurările să n-o apuce fără veste, vindea din gînd case, moșii, tot. Pleca în Franța, se așeza acolo, cu copiii, nu se mai întorcea niciodată. Dar — izbuti-va să ducă viață înstrăinată de țară pentru totdeauna? N-o lega cu tot ce e românesc un fir nevăzut — sufletul — și nu simtea ea, de cîte ori trecuse granița, spre a se duce la Paris sau la Viena, în Belgia sau în Italia — oriunde — că deși nu-i lipsea nimic — că deși o înconjurau curteniri și considerație — îi lipsea — ceva nedeslușit, dar ce înceta să-i mai lipsească de cum punea piciorul pe pămîntul românesc; de cum reauzea graiul cel plin de farmec al copilăriei, al întregei sale vieți?</p>
                  <p>Neapărat că așa era, și că, dacă aceasta se va întîmpla, avea să fie izbită de moarte chiar din acea clipa — însă putea ea să-și jertfească copiii nenorocirilor că i-ar fi așteptat și să nu nu se mai jertfească mai curînd pe dînsa? Hotărît: odată ce el n-ar mai fi, nu i-ar rămînea decît să plece, să se statornicească în Franța, singura țară pe care o iubea — după a ei. Își va cumpăra, prin urmare, o fermă, în Normandia, pe care o și închipuia între meri, aproape de coastele mărei, nu departe de Etretat sau Dieppe; — se înduioșa la gîndul că îi va fi dat să trăiască în liniște, să crească găini și gîște — curcani; se vedea cu șort albastru și cu bonetă albă pe cap — din cînd în cînd se ducea și la Paris — la Paris! Dar numele acestui oraș îi schimba planul, îi aducea aminte ca era datoare să se așeze acolo — ca să-și crească copiii — închiria un apartament pe <hi rend="italic">rue de Rennes</hi>, băga pe cel mai mare în armat franceză; îl punea sub protecțiunea generalului marchiz de Galiffet, pe care îl cunoscuse — lăsa pe cel mijlociu să-și urmeze chemarea — să scrie versuri, nuvele, piese de teatru, romane — să se facă ziarist, ce va vrea; iar pe cel mic, pe zapistea, pe „Ba-be-bi-bo-bu” al mamei — A! de el nu se despărțea, îl ținea lîngă dînsa, și mai tîrziu — „văzînd și făcînd”.</p>
                  <p>Trăsura, ce se apropia de Pitești, găsise un drum mai bun. Ea nu mai era zdruncinată de hopuri și de făgașuri. Dar copilului i se făcuse foame. Coșul cu ouă răscoapte, cu un curcan fript și cu brînzeturi era ridicat pe genunchi. Mumă-sa scotea și întindea un șervet alb a laptele. Ouăle erau sparte și curățite de coji. Gușa și pieptul curcanului se făceau nevăzute. Vinul de Bordeaux scădea din sticlă.</p>
                  <p>Roșeți călduroase urcau pe amîndouă obrazurile și ochii bătuți de neodihnă se însuflețeau, iar viitorul apărea mai puțin norocos.</p>
                  <p>„Nu; nu se putea ca el să fi murit astfel!” — și copilul care începea să creadă și el că „nu se putea”, se adînceau în gînduri.</p>
                  <p>Fire ce cu greu ar fi fost deslușită, el, deși era încă mic prin ani, se dusese prin cugetare și prin simțire departe. Binele și răul îi vorbeau cu o deopotrivă putere. Nici muma, nici tatăl lui, nici frații și nici camarazii de o vîrstă cu dînsul, nu ghiceau ce aripi de soare are la suflet, și în ce tăvăliri de noroaie l-ar fi dus gîndul, dacă acestea l-ar fi părăsit. Ochii lui erau mai totdeauna coperiți de o ceață, așa că părea nepăsător pentru tot ce se petrecea împrejuru-i și că umbla dormind pe picioare. Dar el credea tot, simțea tot, se înduioșa de cea mai mică suferință, iubea cu patimă pe muma lui, deși ascundea cu îngrijire oricui simțirea și gîndul lui. Era slab, și cu toate acestea, mîinile îi erau cumplite. Pe fratele său mai mare, care-l lovise într-o zi, îl urmărise prin toată curtea cu un cuțit, și acesta, din puțin scăpase că să nu fie omorît. Era, în sfîrșit, de o mîndrie nesuferită, dar și de o bunătate ce nu cunoștea margini. Nu citise, la acea vîrstă, pe Lara, și s-ar fi putut zice că e fiul lui. Simțirea lui era atît de ascuțită sau de bolnăvicioasă, încît, dacă mintea nu i-ar fi fost puternică, această simțire l-ar fi dus la nebunie. Așa bunăoară, nimini nu știa pentru ce-și umplea el buzunarele cu pietre, cu hîrtii, cu bucățele de lemn, cu toate nimicurile ce le întîlnea în drum, cînd, în această privință, se supunea unui îndemn lăuntric mai mult decît copilăros dar nespus de duios. Ce-și zicea cînd ridica toate acele fleacuri de jos, mișcat, uneori pînă la lacrimi, era ca lucrurile acele n-au să mai fie întîlnite sau văzute de dînsul niciodată...</p>
                  <p>
                     <lb/>Neîncetata curgere a vremei — ce nu se oprește o clipă și ce nu se întoarce o clipă din calea care a facut-o — îi vorbea, spunîndu-i cu o neasămănată putere, că ziua de azi nu e ca cea de mîine; că — om sau lucru — astăzi sunt dar mîine pot să nu mai fie, și că dacă cumva tot urmează să mai stăruiască, un mîine în care nu vor mai fi le va ajunge și pe ele.</p>
                  <p>Tatăl său, care fusese pentru copiii săi o spămîie, lui, mai cu seamă, nu-i vorbise decît cu răsteală. Pe el, și pe frații săi, îi silea să vie în toate zilele să-i zică, la ore hotărîte: „<hi rend="italic">Bonjour pa-pa, bonsoir pa-pa</hi>!” La masă, le poruncea să șadă pe scaune, drepți, să se uite în ochii lui, cînd le vorbea. Se speriau de cîte ori se supăra pe bucătar. I se părea că aude încă trîntirile scaunelor și țăndările farfuriilor ce se spărgeau.</p>
                  <p>Cu toate aceste, dînsul l-ar fi plîns și mai mult ca oricare din frații săi, dacă în acele momente nu i s-ar fi petrecut în conștiință o luptă ciudată. Se simțea cuprins de beția goanei pe care o dau caii cari intraseră în șosea, și o nemărginită dorință de neatîrnare și de libertate pătrundea în el. Fiorii prematuri ai plăcerilor sexuale îi destindeau mușchii cu lungirea brațelor și a picioarelor și-l cutremurau. Ce era bun în el se zvîrcolea sub ce era rău. Pe tatăl său ar fi voit să-l plînga cu hohot, pentru a-și dovedi lui ca l-a iubit în adevăr.</p>
                  <p>Dar o laie de țigani, poposită la marginile orașului, încăleca șoseaua cu tăbărîrea ei. Dînsa, după ce se întocmise cu adunături din felurite părți ale țărei, ce amestecaseră rudari, lăieți și netoți, își alesese, mai devreme, loc de iernatic acolo, și cîmpul se umpluse de cosare din nuiele împletite și lipite cu pămînt galben. Porci, găini, leote de dănciuci în pielea goală; netoate care se certau pe grămezile de bălegar uscate ce adunaseră de cu vara; zgomotul cujnițelor; cositorirea tingirilor, năuntrul cărora gașperițe arzuie învîrteau otrepele ghemuite sub picioare; mărgelele albastre și roșii ce le țăcăneau la gîturi, zdrențe agățate pe mărăcini și pe crecile pomilor; grohăirile scroafelor, sisăirile gîștelor, hălălăirile guturale ale certurilor, apucau careta în vîrtejul lor.</p>
                  <p>Caii își iuțeau mersul. Unii, speriați, azvîrleau cu picioarele. Ceilalți puneau capul în pămînt și fugeau cît puteau, ridicau nori de praf.</p>
                  <p>Copilul, uitîndu-și posomorîrea, scotea capul pe geam și rîdea de baloanele ce ocăreau cu mascări pe surugii care le arseseră cu sfîrcul bicelor. De necaz, își ridicau fustele pe care, dîndu-și-le peste cap, își băteau dosurile la ei.</p>
                  <p>Dintre coșare se repezeau dănciucii cu părul ciuf. În pielea goală, mai mulți se țineau de caretă, alergînd după ea, iar cei mai sprinteni se dau tumba sau făceau roata pe lîngă portițele ei, doar de le-o pica vreun gologan în palmă.</p>
                  <p>Ca să facă haz, copilul se căuta prin buzunare și le arunca din plin. Dar crăițarii, oriunde ar fi căzut, și chiar dacă ar fi fost prinși de vreunul, dau naștere la încăierări.</p>
                  <p>Pe el se zvîrleau cîte șapte, și cîte zece, și toți se luau de păr, țipau, se ghionțuiau, se înhăitau de mîini și de picioare — de gît — rostogolindu-se morman, unii peste alții, se călăreau, se tăvăleau cu capul de pămînt, iar zgîrîindu-se și mușcîndu-se, se tăvăleau prin țărîna șoselei, pînă ce ajungeau de-a dura în șanturile ei.</p>
                  <p>Roțile zguduiră, în sfîrșit, caldarîmul Piteștilor. Bicele, chiotele, scoteau în uși pe prăvăliașii din ulița cea mare. Trecătorii, văzînd trăsura, se opreau pe loc. Însă, cu cît se nainta spre bariera Bucureștilor, lumea în loc să scadă, se înmulțea. Din depărtare, se auzea un fel de răpăială ciudată. S-ar fi crezut că e zgomotul unei mări ce se întoarce în matca ei. Răpăiala se apropia și se desfășura în auzuri, pe anumite măsuri, dar neîncetat aceleași. După puțin, răsunară și niște sforăiri lungi ce ar fi putut să fie asemănate cu uriașa mișcare a mai multor mii de foale ce se închid și se deschid cu regulă. Erau soldații: Armata!</p>
                  <p>
                     <lb/>Cu bătăi în toba cea mare, cu fanfare de trîmbiți, ea se apropia. Și: drum-drum-drum, dururum drum-drum! Ea înainta. Capete de coloane, după capete de coloane, se apropiau de trăsură, treceau pe lîngă dînsa. Soldații, cu pasurile măsurate după tobe, recucereau orașul, uliță cu uliță... Abia apucau să treacă unii, că alții le luau locul. Corniștii din fruntea companielor își îmbucau instrumentele cu încrețiri de bărbii albăstrite de perdaful bricelor. Steagurile se desfășurau deasupra luminișului de spăngi, cu fliscuri și cu sunete de aripi. Ofițerii dintre plutoane, sau de pe marginile lor, se duceau, cu săbiile trase, și cu epolețe de aur pe umeri, fiecare către soarta lui!... Cîte unul, care zărea ordonanța de pe capră, siluia cu priviri cercetătoare penumbra din careta ce se oprise și, recunoscînd chipul ostenit al doamnei dinăuntru, trecea salutînd militărește, fulgerat de coborîrîle și ridicările oțelului cavaleresc. Numele persoanei salutate, șoptit din ofițer în ofițer, ajungea pînă la șeful diviziunei, un colonel încă tînăr, care-și punea calul în galop...</p>
                  <p>— Adevărul, voiesc să știu adevărul...</p>
                  <p>Dar colonelul cu chipiul ținut cu o largă curtenire în mîna dreaptă, cu cea stîngă pe frîne, se apleca înainte, și cu vorbe mesteșugite îi domolea grija, prin geamul lăsat: nu știa nimic, se întorcea de-a dreptul din lagăr, nu se oprise în București decît o zi — timpul trebuincios pentru a-și odihni diviziunea ce reintra în circomscriptia ei. Părea mirat că o întîlnește. Daca ar fi fost ceva grav, lucru i-ar fi ajuns la cunoștință, la trecerea lui prin capitală. — Că era bolnav, nu încăpea îndoială... <hi rend="italic">însă</hi>... <hi rend="italic">dar</hi>...</p>
                  <p>Și: <hi rend="italic">drum-drum-drum-dururum-drum-drum</hi>, vorbele lui păreau că se cojesc de poleială... <hi rend="italic">Însă... dar... cu neputință... ar fi știut</hi>... răsunau calp, își pierdeau aproape cu totul căldura convingatoare...</p>
                  <p>Soldații de felurite arme se scurgeau ca apa. Uruiturile tunurilor și ale ambulanțelor înăbușeau muzica disciplinară a pasurilor; ulița se libera; colonelul se apleca pe cal cu o ultima salutare, surugiii plesneau din bice — <hi rend="italic">ceara mă-sei și papucii maicei-precistei</hi> — și roatele sfîrîiau din nou. <hi rend="italic">Balanga-langa-langa-langa</hi>, Piteștii erau lăsați în urmă. Sălbaticia fugei reîncepea; de astă dată șoseaua era bună și n-avea să sfîrșească decît în București, dealuri și văi nu mai erau. Dar...</p>
                  <p>„Adevărul — nu voia să știe decît adevărul”.</p>
                  <p>
                     <hi rend="italic">Ba-langa, ba-langa, balang</hi>... fuga, un moment oprită prin sosirea la jumatate de poștă, pornea iar. Tîmplele îi erau însă strînse ca de un cerc de fier. Capul i se golea de idei. Se uita împrejur fără să mai vadă - <hi rend="italic">langa-langa-langa: lang-lang-lang,</hi> se lăsa și, cu capul în colțul caretei, adormea.</p>
                  <p>Copilul, sub aceeași nimicire, simțea că și lui i se pîienjenează privirile. Locomotiva de mică viteză, careta nu mai punea de la o poștă la alta decît două ore. Se ajungeau la Găiești cu zgomotul unei prăvăliri. Prunăriile din această localitate licăreau în pripă, cu vechile lor case boierești avînd pridvoare de zid pe stîlpi, și se făceau nevăzute. Cîmpurile nesfîrșite recoprindeau văzul, se prelungeau fără urcări și coborîri. Soarele, căzut spre apus, împrăștia pulberi de aur. Scaieții și mărăcinii erau cu totul poleiți. Goana punea pe obrazele surugiilor flăcări. Zdrențurile cămășilor piereau în aurul soarelui. Ei păreau zmei călări pe paralei. Părul unuia, arămiu, îi bătea grumajii cu arzătoare aripi de lumina roșcată. Altul era oacheșiu ca un țigan, dar frumos ca un fecior de împărat din alte vremuri; cel de al treilea, bălan, și cu toate că era cel mai copil, mîna mai nebunește — <hi rend="italic">ceara mă-sei și Christosu lui tat-so...</hi>
                  </p>
                  <p>Dar ochii copilului se închideau pe sfert. Clopotele îi sunau în cap; osteneala îi trecea pe sub vederi șiruri-șiruri de bobițe albe și negre ce se mișcau după partea în care își ducea pleoapele. Aceste bobițe tot arătîndu-i-se și tot pierind — ce nu i se destănuiau decît după oboseli mari — îl îndrumau către închipuiri ciudate... Da: pentru ce ochii n-ar cîștiga, în anumite împrejurări, pătrunderi ce le lipsesc în stările trupești și sufletești obicinuite? Lumi ce nu sunt nici bănuite, de care mintea nici simțurile omenești nu-și dau seama, nu s-ar putea oare să ne înconjoare, să fie lîngă noi și noi să nu le știm? Și pentru ce nu s-ar afla făpturi și lucruri întocmite din alăuturi care să scape vederei și pipăitului omenesc? Știe cineva ceva? S-o spună. A învățat și el în școală — și va mai învăța — dar cunoaște-se-va vreodată ce e lumina? Negreșit, la carte se zice că e o mișcare; însă mișcare a ce? Și dacă e mișcare, de ce încetează să mai fie de cum, vrînd s-o prinzi într-o odaie, ai închis obloanele? În sfîrșit, sufletul, ce este el? Este sau nu este? Bunica lui spunea că este, că face parte din Dumnezeu, și că se întoarce la el. Profesorii lui spun că e o născocire. Dar alti profesori, aceștia mai învățați și mai mari, scriau pe întrecute în cărțile pe care le dosea din biblioteca tatălui său, că dacă n-ar fi sufletul, n-ar fi nimic. Apoi, cu Dumnezeu, nu merge la fel? E și nu e. Uite popa, nu e popa. Cu stelele, însă, cum rămîne, ce sunt ele? Unii spun că vreo cîteva sunt pămînturi, iar că cele mai multe sunt sori. Și cu toate aceste, deși ele pot să fie și sori și pămînturi, ele sunt altceva: ființe ale nemărginirei care trăiesc, simt, cugetă, și se iubesc sau se urăsc — după cum se plac sau nu se plac.</p>
                  <p>Nici vorbă că ar rîde cine i-ar ști aceste gînduri — dar adevărul era tot cel care i se urca din suflet în mintea lui.</p>
                  <p>Și astfel, el umplea cerul cu făpturi ce erau îngeri — oști întregi de îngeri ce, în vecii-vecilor, împingeau tot mai departe întunerecul, îl răsturnau, brazdă peste brazdă, spart.</p>
                  <p>Dar deasupra marginei depărtate a cîmpului, soarele era de-o șchioapă. Coborîse, și seara ajungea caii din urmă. Cu felinarele aprinse, careta trecea acum prin satul Mogoșoaiei — sat întocmit aproape în întregime din țiganii brîncovenești... Cîinii, firește, îi făceau alai. Dar la ieșirea din sat — departe și nu prea — începu să se mute pe cîmp, de colo-colo, ca o spuză de licurici...</p>
                  <p>Soldatul se aplecă spre geam, bătu îtr-însul:</p>
                  <p>— Bucureștii! coniță.</p>
                  <p>Inima mamei trăsărea, o lua iute de tot. Furtuna cailor sosea în dreptul Bănesei, alunecă pe dinaintea ei, se năpustea în rontul întîi. Lămpile de petrol de pe o parte și de pe alta a faimoasei plimbări oboseau pe rînd întunerecul. Copilul scotea capul și se uita înaintea cailor. Rontul al doilea era trecut cu ocolire de după havuz, surugiii opreau în scurt, jandarmi călări și mai multe trăsuri ocoleau careta:</p>
                  <p>— Nu, n-a murit, dar... </p>
                  <p>— Iute, atunci, iute!...</p>
                  <p>Și roțile duruiau pe Podul Mogoșoaiei; ele scăpărau schintei din pietre. Geamurile zbîrnîiau între pervazuri, se trecea dinaintea bisericei Sărindarului, cu porțile și toată împrejurimea cernită, fără ca cei dinăuntru să se fi uitat în acea parte: surugiii coteau pe o uliță, o luau pe alta, intrau pe o poartă, opreau la o scară, muma și copilul săreau jos:</p>
                  <p>— Cum îi e? Cum îi e?</p>
                  <p>Slugile tăceau, o femeie în negru se arată în capul scarei, se aruncă de gîtul noii sosite:</p>
                  <p>— <hi rend="italic">Ah! ma tante, ma ch</hi>
                     <hi rend="italic">è</hi>
                     <hi rend="italic">re tante!</hi>
                  </p>
               </div>
               <div type="div3">
                  <head>Moară pe Dunăre</head>
                  <p>În mijlocul apei albastre, ce curge cu solzi de aur și de smarald, cu pîlpîiri de soare pe fiece val, în firul ei, și dincolo de Nicopol, un pod plutitor stă locului — cine poate să știe de cînd? — prins de fundul Dunărei cu cele două funii căror li se detese drumu-năuntru avînd, la căpătîiele lor, grele unelte de fier ce se înfipseră adînc în nesip.</p>
                  <p>Scîndurile din care e făcut podul nu se văd. Peste ele a fost cărat și risipit pămînt pe care soarele l-a bătătorit, scoțînd din el, în urma încropitelor ploi ale primăverei, ierburi și buruieni, flori, și chiar mărăcinișuri ce crescuseră nalte și stufoase, și ce-l făceau să pară, de departe, un ostrov de verdeață.</p>
                  <p>O magherniță de scînduri, ridicată la partea lui, dinapoi, adăpostește pietrele morii, pe cînd roata ei de apă, așezată în chiar spatele podului, într-o schelă de lemn pironită de dînsul, e luată pe desubt de ducerea Dunărei în jos, învîrtindu-se și scîrțîind din adînc.</p>
                  <p>Turcii stăpînesc încă vrăjitul țărm: Dintre împădurirea cu pomi roditori a dealurilor, se deosibesc, desprinzîndu-se și crescînd spre cer, albe și subțiri minarete. Grădini, ca cele din <hi rend="italic">Halima</hi>, se prăvălesc de pe coaste spre țărmi, și pomii lor vin să-și spele picioarele în Dunăre. Ici-colo răsar, dintre desele tufișuri ale frunzelor, case albe, coperite cu olane roșii, și chioșcuri de lemn, cu geamuri portocalii și albastre, roșii și verzi, galbene.</p>
                  <p>O, turcii! Cum știau ei să prețuiască cele de Dumnezeu lăsate, și cum se foloseau de frumusețile lor ca să-și dezmierde traiul și să-i uite scîrba, suferințele, urîciunile și primejdiile! Și cum, pe tărîmurile pe care le-au coprins, știut-au ei să-și aleagă locurile satelor și oraselor ce au statornicit, cît și al caselor ce și-au clădit, și în care s-au așezat...</p>
                  <p>Bieții turci! Pe atunci țărmul drept al Dunărei era tot în stăpînirea lor, și, prin urmare, plin de poezie, așa că, dintre orașele de pe acest țărm, Nicopolul era, între prăpăstioasele lui dealuri, deopotrivă de îmbietor ca Grenada, în care Alhambra priveliște, de pe minunata-i culme, Generaliful ce zîmbește pe a lui.</p>
                  <p>Roata de pe plutirorul pod al lui Ali urmează însă să macine apa în sec, căci morarul care s-a dus la tîrg din ajun — fiind tocmai ramadanul — a uitat s-o oprească.</p>
                  <p>O pisică galbenă ce-și rotunjea spatele în soare se scoală o clipă, își întinde labele, și, reașezîndu-se jos aproape îndată, își închide ochii de jăratec verde și reîncepe să toarcă.</p>
                  <p>Doar o pînză de luntre albește sub stîncile Nicopolului. Pisica miorlăie fără veste și, ca și cum ar fi simțit întoarcerea stăpînului, se află în picioare, ducîndu-se spre marginea podului, de care și-agață ghearele.</p>
                  <p>Luntrea, cu pînza îndreptată altfel, taie Dunărea pieziș, se apropie de roata morii, ocolește podul, și barba săină a lui Ali, cealmaua lui albă, sîngerată la mijloc de fundul roșu al fesului, se ivesc. Luntrea e încărcată cu saci de grîu. Puțin încă, și moara nu va mai măcina în sec.</p>
                  <p>Dar în opinteala cu descărcarea sacilor, unul din ei, mai greu, îl face să șovăiască. Luntrea, pe care el o legase cu frînghia de vechiul stejar al podului, îi fuge deodată de sub frînghia de vechiul stejar al podului, îi fuge deodată de sub piciorul cu care rămăsese într-însa, iar doborît se prăvălește în Dunăre, se duce adînc, și pisica ce i-a văzut căderea se apleacă peste valurile ce s-au reînchis asupra lui.</p>
                  <p>Și apa curge la vale, nici mai domoale, nici mai grăbită, aceeași.</p>
               </div>
               <div type="div3">
                  <head>Între cotețe </head>
                  <p>Casa lui Pandele Vergea nu era despărțită de inima orașului decît printr-un sfert de ceas de umblet. Cu toate acestea, ea era lăsată în afară de orice zgomot prin lăturalnicele uliți ce se duceau tăcute spre adîncimea unei văi, în ale cărei funduri, case de mahala se resfirau ici-colo. Ulița, ce-i trecea prin fața porței, cobora și dînsa, însă se ducea de-a berbeleaca în nămeții de verdeață prăfuiți ai Cișmegiului.</p>
                  <p>Clădire veche, cu pridvor de scînduri pe stîlpi, cu coperiș de șindrilă sub a cărei strașină se adăposteau sute de cuiburi de rîndunele, ea-și da ușile de perete înainte de a se crăpa de ziuă.</p>
                  <p>Curtea — cîmpie în mijlocul orașului — începea atunci, ca la un semnal așteptat, să cutcurezeze, măcănea, gîrăia, lua auzul, însuflețea, într-un cuvînt, împrejurimea, cu sute de glasuri. Pandele, sculat cu noaptea în cap, urma după puțin și, de pe scaunul pe care se așeza în pridvor, găurea negura, potopită încă asupra curței cu ochiul roșu al țigărei, sorbea cu privirile și cu toată făptura lui liniștea ce-l ocolea, se îmbăia în întunecimea de pe pămînt și în zarea nehotărîtă ce, revărsîndu-se, spălăcea un petec de cer.</p>
                  <p>Ca și cum ar fi voit să grăbească sosirea zilei, cocoșii turcești întovărășeau ieșirea afară a lui Pandele cu bătăi din aripi. Răpciugoasele lor trîmbițări spărgeau aerul. Erau fanfare de biruitoare bucurie ce vesteau răsărirea pe curînd a soarelui, și în care se amestecau cîrcîiri de găini gîlcevitoare, cloncăniri de cloști amorțite de o prea lungă ședere pe ouă îndărătnice. Dar Vergea nu apuca să bea cafeaua, ce i se aducea de Marghioala, dădaca pe ale cărei mîini crescuse de se făcuse de 35 de ani, că petecul de cer abia înălbit se schimba în brazdă gălbuie, iar întinderea văzduhului dinspre părțile răsăritului se înseila cu trandafiriu și se îmbrăca cu toate resfrîngerile zorilor.</p>
                  <p>Înecat încă de întuneric, orașul își lăbărța sub deal deșirările lui de uliți, urca spre înălțimile Pieței Teatrului, se cocoța pe Dealul-Spirei, pe urcușurile Mitropoliei, și curgea, de la apus la răsărit, cu aceeași năvală uriașă. Casă cu casă, și uliță cu uliță, Bucureștii păreau că se îmbrîncesc pentru a-și face loc să intre mai iute în lumina zilei. Clădirile, cu unghiurile șterse, cu coperișurile vălmășite, luau înfățișări ciudate și se îndreptau spre depărtări ca niște mari talaze de beznă. Teatrul, într-o parte, și Spitalul Militar într-alta, pluteau deasupra lor ca niște mari și negre vapoare. Unul după altul, felinarele se stingeau și, apropiind nălucă de nălucă, le amestecau într-un singur morman de negură pe care îl culcau peste Bucureștii mistuiți din fața pămîntului.</p>
                  <p>Dimineața lua însă în stăpînire marginea de capitală ce i se afla în drum, și albicioasa ei pîclă, străpunsă pe locuri de turnuri și clopotnițe, se împingea deasupra întunericului rărit. Desimea aburilor smulși pămîntului de apropierea ivirei soarelui se subția, lucrurile începeau să-și hotărască formele, și în cer pornea să curgă o Dunăre albă și nețărmurită; tot ce fusese întunerec se schimba în lumină; însuflețirea răsăritului se lăsa peste tot, tivea norii cu vișiniu, îi varga cu dungi roșii și, înflăcărînd adîncimile eclipticei soarelui, îi sufla cu aur.</p>
                  <p>Către fundurile curței, rămășița de spoegială înecăcioasă ce apăsa învelișurile unui lung șir de cotețe se zdruncina și, coborînd tot mai jos, se agăța de ghimpii scaieților sau se înghesuia de-a lungul gardului. Măturată, la urmă, de pe oriunde, ea era sorbită de proaspătul aer al dimineței, ce-și cîștiga albastra limpezime. Dintre geamurile casei, cele care priveau spre răsărit se sîngerau. Cerul, într-acolo, lua foc; dintre nori, izbucneau vîltori galbene și roșii. Cei a căror înfățișare se schimba de la o clipă la alta, se tigheleau cu pembè. Dar cei care urcau către culmile cerului și se lăsau apoi în jos se subțiau pînă a nu mai fi decît niște ușoare rețele albe ce se încrețeau pe nemărginirile văzduhului.</p>
                  <p>În mijlocul cotețelor sale, semănate în curte cam la întîmplare, fără a mai număra pe cele care se rezemau de garduri, Pandele se arăta spelb și slab, cu picioarele lungi, înalt și cocîrjat, și cu gîtul împins înainte.</p>
                  <p>Întîrziat în acea zi de somn, manifestările zgomotoase cu care păsărimea sa domestică îl primi, înconjurîndu-l cu alaiul ei, umplură inima lui Vergea de o adevărată bucurie. Nu se simțise niciodată mai fericit... Puici albe, pestrițe, galbene, porumbate, îi dau ocoale. Găini moțate, între care cîteva negre ca pana corbului, dar cu creste roșii, cîrcîiau împrejurul lui. Cocoșii de rînd, și cocoșii turcești, aceștia încălțați și golași; gîștele lățoase, cu ciocul ca fața morcovului, cu pene cîrlionțate; curcile negre-verzi și curcile pistruiate ori albe; curcanii cu răseli în gușe, mînioși pe roșul ce da foc cerului; claponii păunați cu verde închis, cu auriu, cu fața schimbăcioasă a gușei de porumbiel; rațele de casă și rațele leșești — se năpusteau de toate părțile, se înghesuiau. Sîsîirile și cutcurezările, măcăirile, cutcudăcirile găinilor, sculate de pe cuibare, turburară liniștea vecinătăței. Vergea, înconjurat de curcani și de cocoși, general în mijlocul statului său major, sub înviorarea adierilor, simțea, cu o nespusă mulțumire, fericirea din viața lui.</p>
                  <p>Dar paserile nu-și domoleau glasurile. Între ele se iveau certuri și imbrînceli ca să ajungă, care de care mai întîi, lîngă Vergea. Asaltați de găini, de gîște și de rațe, curcanii și cocoșii dau înapoi. Înlocuiți treptat, împrejurul stăpînului lor, de stratele mai de jos ale păsărimei, ei își înfoiau degeaba cozile... Luat la mijloc de năvala fără seamăn, și nemaiputînd s-o prididească, Pandele se bălăbănea, printre gîștele ce-l apucau de pantaloni sau printre puicele ce i se agățau de haine și cu care se pomenea, cînd în cîrcă și cînd pe umeri.</p>
                  <p>Însă, urmată de cloști cu pui abia ieșiți din ghioace, dichisită și cu bariș conabiu pe cap, Marghioala aducea păsărilor tainul obicinuit. Boabele portocalii ale porumbului și auriile grăunțe ale meiului îi umpleau șorțul. Azvîrlite din belșug, ele răpăiau și țîrăiau căzînd împrejur ca o ploaie cu soare.</p>
                  <p>Nins de fulgii ce i se așterneau pe haină, Pandele da însă poruncă Marghioalei să nu se încurce cu legumeala, ci să aducă porumbul și meiul cu banița, ca să-și îndestuleze el, după cum se cuvenea, drăguțele lui de pasări. Vreo patru ferdele aduse astfel pe rînd, îngălbeniră sub boabe bătătura. Dar să te ții bătaie pe oare. Rățoielile curcanilor și sîsîirile gîștelor nu mai încetau. Ca pasări mai mari ce erau, firește că lor mare le era și lăcomia și, în pofida îndestulărei, ele se apropiau de merticul celorlalte. Ieșite din coteț, tocmai la o umbră, bibilicele umpleau zadarnic curtea cu strigătele lor de „păcat-păcat-păcat”... Ele nu mai găseau nimic. Puii, pirpirii și golași, călcați în picioare, scăpau cum puteau. Cloncănirile deznădăjduite ale cloștelor răsunau de luau auzul. Cocoșii se apucau, de cu dimineața, să încoțopenească puicele prin bălării. Una, tînără de tot, luată la scriveli de cel mai craidon, se codea. Înhățată cu toate aceste, asprimea actului vieței o făcea să se zbată, ca și cum s-ar fi aflat în ghearele uliului.</p>
                  <p>Sus, de partea răsăritului, cerul nu mai era decît o baltă de aur. Îngălbenite, coperișurile de tinichea ale caselor își trimiteau, unele altora, licăriri vesele. Pulberi diamantate se prăfuiau peste verdeața Cișmegiului și peste o parte a Bucureștilor. Crucile de pe biserici fulgerau. Geamurile de la sute de ferestre păreau plăci de topaz. Pe zidurile mai apropiate de curte și de casa lui Vergea, umbra tremurătoare a pomilor îndulcea albeața proaspătă a varului sau jigăreala zidurilor gălbuie. Din poartă, ulița înviată se da devale printre destrăbălările gardurilor ei. Spre dreapta, cele două-trei cîrciumi zidite în paiente și cam într-un peș, își dau obloanele de pereți.</p>
                  <p>Cu părul stuf si cu ochii păiejenați, băieții se întindeau în pragurile lor; reîncingîndu-și șorțurile verzi, ei clăteau, apoi, litrele coclite, gîlgîiau cîte o cinzeacă de rachiu, și se apucau de treabă, meremetisiți.</p>
                  <p>Dar un trăsnet de lumină izbi coperișul unei clopotnițe vecine. El o înfășură cu o încolăcire veselă și, alunecînd spre vale, aprinse geamurile ferestrelor și felinarelor mai depărtate cu o spuză de schinteieri.</p>
                  <p>În curte, pasările sfîrșiseră să-și mănînce merticurile. Parte din ele, grase, se tolăneau sub cei cîțiva duzi pe de lîngă cotețe, pe cînd o altă parte, cea care n-apucase să se sature, tot dînd târcoale, urma să-și arate nemulțumirea. Curtea, ce e drept, nici nu le mai încăpea. Se simțeau într-însa la strimtul lor, își ziceau că sunt acolo întemnițate. Adunate la un loc, într-un așa de mare număr și de atîtea neamuri felurite, cele mai ales dintre ele — protipendarii curcani, păunii și capitolinele gîște, super-fainii claponi, cît și o mulțime de alți coconi și cocoane de viță bună, se revoltau, de altminteri pe drept, de umilirea în care îi azvîrlise Pandele, silindu-le să-și dea cotul cu mojici și mojice, cu găini de rînd și cocoși de sate, mitocani și mitocance sau nagode și pocituri care le făceau zile fripte și care se înmulțeau împrejurul lor, azi cu una, mîine cu zece.</p>
                  <p>
                     <lb/>De! de! Să gîndească ce-o pofti alde Vergea, dar lucrul n-are să mai meargă mult. Nu e vorbă: s-o fi așteptat dumnealui și la recunoștință pentru cele citeva boabe de porumb ce le azvîrlea — însă ce să-i faci? slobod,voia la dumnealui... Și „gîr” și „clonc", „cut-cut” și „cîr-cir", așa cugetau, sau i se părea lui Vergea că cugetă înaltele straturi ale înaripatei sale domesticități. De întristat, el se întrista, dar totdeodată le da și dreptate. Cu toate acestea, întrucît era el de vină? Nu se rugase de Nichiforescu, prietenul și advocatul lui, încă de o săptămînă, să-i mai găsească ceva bani? În sfîrșit, ce este și mai mult, nu se hotărîse el să-și vîndă pînă și petecul de moșie ce-i mai rămăsese? Și, odată moșia vîndută, nu-și pusese în gînd să cumpere locul din vale al lui Năstăsache cîrciumarul — un ticălos ce se apucase de politică! și să-și lărgească cu el curtea? Ho! Ho!... ce sumă de cotețe mai avea să-și mai trîntească! Și cît de în larg și de mulțumite îi vor fi păsăruicele — drăguțele lui de gîsculițe și drăguții lui de păunași! Ho!... Ho!... Dar cocoșeii? Găinușele și puicuțele? Bibilicele și curcănașii? Toți și toate — că vezi! așa era el — la adică știa să facă jertfe, dar se păzea să se adune cu dezme-ticii! Să ferească Dumnezeu de una ca asta! Auzi! oameni care-și toacă averea cu jocul de cărți, cu birjele, cu chefurile, cu năzdrăvăniile din fundul pasagiului de la Puțul-Spătarului? Nu zău, cuminte se născuse și cuminte avea să moară! în casa lui, și în patul lui, între gîștele și puicele lui, ca un om cinstit, ca un om cumsecade, de ispravă toată viața, de ispravă pînă la sfîrșit.</p>
                  <p>Soarele, ce se tot urcase, domnea acum în creștetul cerului.</p>
                  <p>Musculițe, muiate în veselul aer al primăverei, dau ocol unui dud. Era o horă întinsă printre firele de beteală ale soarelui. Aripi străvezii și aurii se amestecau cu altele mai întunecoase. Căptușeala zburătoarelor împărțea licăriri. Ochii musculițelor, gămălii de ac tencuite cu cărămiziu, urmărindu-se, se înfocau. Zbîrnîirile și zîzîirile aci se domoleau, aci se ascuțeau.</p>
                  <p>Vergea, care prînzise de amiazi, își isprăvise mămăliga și feluritele zarzavaturi cu care se hrănea și, încredințîndu-se că prietenul său Nichiforescu n-are să se ivească, se hotărîse să iasă de acasă, doar de-o da în tîrg de dînsul. Îi cam ghiorlăiau pîntecele, dar carne n-ar fi mîncat să-l tai. Cu ouă și cu lapte se hrănise cîtăva vreme, cînd — într-o zi — pricepuse că laptele e trebuincios vițeilor. Cît despre ouă — atîtea găini pierdute cîte ouă mîncate.</p>
                  <p>Vergea plecă de acasă îngrijit, aproape posomorît.</p>
                  <p>Se îngroșase gluma! Nu cumva era să-și lase el pasările să-i moară de foame? Și cu pasuri largi scurtă drumul dintre schitul Măgureanului și Piața Teatrului. Din nenorocire, cu cît înainta, cu atît sporea și mulțimea. Fie că era duminică și zi de primăvară, fie că era altceva, chipuri ce se văd rar pe Podul Mogoșoaiei, mitocănime, femei, bărbați — țărani chiar — mișunau. </p>
                  <p>Cînd fu să apuce în Lipscani nu mai putu să înainteze. Pantaloni creți, cefi groase, brațe reteveiate îl împingeau înainte, îl dau înapoi, îl făcea să piseze apa pe loc. Apucat între piepturi, răsuflarea i se scurta — gîfîia — își pierdea capul. Izbit de vijelia populară, cu obrazul văpăiat de dogoreli, se lăsa în voia împrejurărilor și se ducea aci la dreapta, aci la slînga, fără să știe ce face.</p>
                  <p>Deodată, atît dintr-un capăt cît și din celălalt al uliței, se auziră strigătele de: „armata armata,"; — iar, jobenat cum se afla, Pandele se pomeni c-o ia la fugă în mijlocul mulțimei ce se risipea sub săbiele jandarmilor călări. Poporul suveran umplu pivnițele și podurile caselor, și Vergea se pomeni împreună cu alții, într-o curte, în care se piti după poartă și de unde nu ieși decît spre seară. Cînd se întoarse spre casă, îl pîndi piaza bună și-l făcu să dea cu ochii de Nichiforescu. Advocatul îi spuse că se pregătea tocmai să vie la el, așa că Vergea se hotărî să nu scape prilejul... E și drept că trei mii de galbeni pentru patru sute de pogoane în Ilfov nu i se părură lui Pandele bani puțini și cînd, peste o săptămînă, se întoarse de la tribunal cu treaba ticluită gata și cu vînzarea scrisă și răscrisă în peste opt condici, cînd lefter și de cea de pe urmă moșioară părintească, dar cu trei miișoare de galbeni împărătești la tecșilă, își zăvorî ușa, își prinse în ace perdelele de cît de la ferestre și își numără zgripțorii kezaro-krăiești, bucuria lui nu mai avu margini. Ho! Ho!... va putea, în sfirșit, să cumpere locul lui Năstăsache, să-și înmulțească cotețele după plac, să se tăvălească în puful fulgilor, să nu mai lase să se piardă ou neclocit și să nu-și mai prăpădească vremea cu alergări după bani.</p>
                  <p>Ho! Ho! Și nu va mai fi încoțopenire de puică, scremăt de găină pe ouare, ieșire de pui din ghioacă, să scape nevăzute de el. Un singur lucru îl mîhnea... Cocoș, de ce nu-l făcuse Dumnezeu cocoș? Că n-ar mai fi rămas puică nici găină necălcată.</p>
                  <p>Ba chiar, lărgindu-și cadrul teoriei, nu s-ar fi sfiit să meargă cît de departe... Găinele și puicele, în orice număr, nu l-ar fi îndestulat; gîștele, curcile, rațele, cîțele, l-ar fi ispitit deopotrivă. Ar fi dat naștere la încrucișări de neamuri, la noi feluri de viețuitoare. Catîrii — sînt ei altceva decît roadele împerecherilor nefirești dintre armăsari și măgărițe?</p>
                  <p>Ho! Ho! — Și Vergea își alegea, din gînd, ochi rotunji, rubine în cercuri de chihlibar galben, creastă sîngerie, coadă cu pene albe și roșii, se încălța cu fulgi cenușii, se pregătea să facă experiențe.</p>
                  <p>S-ar fi dat, mai cu seamă, pe lîngă curca moțată sau pe lîngă gîsca lățoasă, albă peste tot și cîrlionțată de ți-era dragă lumea... Dar, fiindcă le știa slăbuțe pe amîndouă, teama să nu le nemerească sterpe îl oprea. Vorba era să brodească cîteva, trei-patru, care să-i ouă; la urmă, iasă ce-o ieși. Cine știe? n-ar fi tocmai de mirare că zgripțorii de pe galbenii la care se uită acum să fi fost odinioară paseri adevărate, paseri care să fi trăit și să fi uimit lumea cu ciudățenia și frumusețea lor. Adică de ce nu? De ce acești zgripțori să fie ieșit numai din închipuire, să nu fi fost și ei odată din carne și din oase — ființe vii? Faptul că au două capete nu dovedește nimic.</p>
                  <p>Care lucru îi este neputincios lui Dumnezeu? Dacă n-a făcut și oameni cu două capete este că și cel pe care îl au le atîrnă greu. Cît despre zișii zgripțori, dacă astăzi li s-a pierdut ruda, este, poate, că de sus ce vor fi zburat se vor fi rătăcit în cer și vor fi rămas acolo. Tot așa se mai știa, în vechime, si despre alte paseri, cărora li se ziceau fenixi. Penele lor străluceau ca fețele curcubeului, și fenixii aveau vieți de sute de ani, iar cînd li se apropia sfîrșitul ele se aruncau singure în flăcările vreunui altar, și renășteau mai frumoase din chiar cenușa lor. Închipuiri și basme să fi fost oare și vorbe ca acestea ? Vergea își zicea că nu se poate, fiindcă mintea omului nu e în stare să născocească nimic în afară din ce a fost sau din ce are să fie. Deci, cam ce fel de minune prea afară din cale ar fi ca, într-o bună dimineață, să se ivească iar unul sau doi fenixi ori altfel zis zgripțori — dintr-o crucire sau din alta?</p>
                  <p>Iar tot numărînd și resfirîndu-și galbenii — Vergea, apucat de noapte, nu mai ieși din casă. Mai fericit ca de obicei, somnul îl fură repede. Însă, cu cît înainta în cealaltă lume — în țara visurilor — aiurările minței îl făceau să i se pară că reîncepe viața; că este tot dînsul, deși, dacă s-ar fi cercetat bine, nu s-ar mai fi aflat același. Simțea că i se întîmplă ceva nefiresc, pe care însă nu-l înțelegea. Tot ce știa era că hainele i se subțiază pe corp, că i se zdrențuiesc, că-l lasă în pielea goală, și că un fel de picoteli încep să-l înțepe.</p>
                  <p>Ho! Ho! — pricepea, în sfârșit, ce se petrece. Răbdă durerea, o binecuvîntă chiar. Erau fulgi, fulgi ce aveau moliciunea catifelei, fulgi galbeni și cenușii ce-i creșteau, ce se înmulțeau, ce-i acopereau picioarele, ce i se urcau pe piept, năvălindu-i spatele, brațele, gîtul și sfirșind prin a-i coprinde obrazul, prin a-l cuceri întreg.</p>
                  <p>O cugetare îl neliniștea, cu toate acestea, și răsuflarea i se îngreuna. Se va face el găină sau cocoș, curcă sau curcan? erau întrebări la care nu putea să răspundă — cel puțin deocamdată.</p>
                  <p>Și fulgii i se scuturau, erau înlocuiți cu pene, dar cu pene strălucite: de aur, de argint, cu pene ce nu s-au mai văzut... Ochii i se rotunjeau... gura i se ascuțea, se schimba în cioc... pieptul și spatele său luau alte forme: se pomenea că dă din aripi, iar la urmă, tocmai cînd se deznădăjduia, sexul i se hotăra, și atribute cocoșești înlocuiau fără veste pe cele vechi.</p>
                  <p>Cocoș, se simțea cocoș din tălpi la creștet. Cocoș cu totul și cu totul de purpură și de aur, împintenat și încălțat, cu glas de trîmbiță, ocolit de puici, de găini, de bibilice, de curci și de gîște... Ho! Ho!... și toate i se supuneau, îl chemau, se uitau la el galeș și cu jind.</p>
                  <p>Suferința trupească pe care le-o pricinuia cu năprăsnicia lui, i-o răbdau. De la dînsul ar fi vrut să îndure de zece ori mai mult, s-ar fi supus să le sfîșie, să le rupă, să le facă să-și dea suflarea sub dragostea lui. Ho! Ho! — și el, luîndu-le la muștruluială, pe cîte una, una, le coperea pe toate cu aripile și, de dragoste prea multă, le ciocănea în capete pînă le sîngera, le făcea să-și piardă moțurile, se repezea apoi printre curci și gîște, siluia pe unele, ademenea pe altele cu șoșele cu momele, și, cînd le încolțea, vedeau pe dracul, nu scăpa cu una cu două.</p>
                  <p>Puternice bătăi în ușă, întovărășite de vorbele Marghioalei, sunete îngînate! — „Cu-coane! Cu-coane! ard chiliele bisericei", scăpară pe o puică albă de cocoșire. Tocmai o înhățase și o prididea după zile de tîrcoale... Vergea trebui să se deștepte. Dar, cînd se dezmetici, cînd se uită pe dînsul și văzu că nu e cocoș, cînd se încredință că Marghioala nu e puica cea albă, și cînd, luîndu-și scurteica în umeri ieși în pridvor, focul apucase să scufunde o parte din coperișul unui patrulater de case.</p>
                  <p>Ele, de mai mult de un veac, luaseră la mijloc biserica de pe dealul vecin și, acum, în loc s-o ocrotească, o înfășurau cu o pînză de flăcări. Focul la început domol, se mulțumise, cîtăva vreme, să lingă lemnăria. Uneori el se îneca în fum și părea că se stinge. Așa, la sosirea pompierilor, s-ar fi crezut că au venit degeaba. Însă, deși Dîmbovița curgea în vale, la o bătaie de pușcă, apa lipsea. Din susul și din josul uliței, sacalele se iveau goale.</p>
                  <p>Pompierii se puseră pe lucru. Ei spărseseră ușile, se repeziseră înăuntru și țîrăiseră, printre fum, puțina apă ce aveau la îndemînă. Tulumbuirea nu sluji la nimic. În curînd, ațîțate de vînt, flăcările bătură din aripi. Untdelemnul, lumînărăria de ceară măriră nenorocirea. Gratiile tavanului, grinzile, ușile, ferestrele ardeau. Dușumeaua se povîrni în pivniță. Coperișul, scrumit, jăruia. În urmă, într-o clipă, fu o surpare zgomotoasă, în mijlocul unui foc de artificii: stele albastre și rachete stacojii ce se împrăștiau printre clipirile schinteilor ce se încrucișau sub întunerec ca niște gîndaci de aur.</p>
                  <p>Biserica — atunci cînd nu era înăbușită de fum — ieșea la iveală, neatinsă, din mijlocul mișcătoarelor flăcări. Crucea din vîrful triunghiului de zid sprijinit pe stîlpii de lemn ai intrărei vîlvora, ca și cum ar fi fost împietrită cu nestemate, de cîte ori focul își mișca resfrîngerile asupră-i. O întreagă spuzeală de pietre scumpe rîura în lungul și în largul ei.</p>
                  <p>Copacii Cișmegiului, cît și casele de pe ulițele din vale, spărgeau întunerecul cu înfățișarea lor, după cum bătea vîntul. Pompierii, care se agățaseră multă vreme de creștetul zidurilor șovăitoare, le părăsiseră, coborîndu-se în curte, și înconjuraseră biserica acoperind-o cu neîncetatele împroșcări ale furtunelor. Apa începuse să sosească îmbelșugată și liniștitoare. Strigătele sacagiilor, ale gardiștilor, poruncile date scurt, zgomotul mulțimei, al unor noi surpări ale coperișurilor, răsunau de la un mal al dealului la altul. Crezînd că se luminează de ziuă, găinăria lui Vergea se deșteptase; cocoșii băteau din aripi, găinile picotau sau se piguleau, iar — care gîrîind, care cutcurezînd — închideau și deschideau ochii.</p>
                  <p>Jos, în uliță, capete se întorceau de acea parte. Dintre mulțime, unii își aduceau aminte de traiul de la țară, de copilăria lor, de frumoasele idile cîmpenești ce rămîn neșterse din minte chiar după ani de orășenire, chiar după ce s-au îndurat grozavele necazuri ale vieții.</p>
                  <p>Biruit, focul murea între păreții scrumiți ai chiliilor. Pompierii își încheiaseră lupta și cei mai mulți se azvîrleau dintr-un salt pe furgoane.</p>
                  <p>Locașul sfînt rămînea, astfel, în urma lor, însă fiecare ducea în amintirea lui, ochii de jeratic sclipitori ai ocolitorului șir de ferestre.</p>
                  <p>Ulița se liniștea repede, ajungea iar pustie. Marghioala, cere mulțumea lui Dumnezeu că biserica nu fusese atinsă, se hotărî să mai tragă un pui de somn, pasările ce recădeau în întunerecul nopței își urmau piroteala. Pentru a-și ține de urît, gardiștii reîncepeau să fluiere. Cîțiva derbedei, care de curînd părăsiseră școala și găsiseră adăpost pe la gazetăria politică a vremei, crezîndu-se că sunt primejdii pentru guvern, își închipuiau că sunt urmăriți de poliție și dați în primire de fluierele gardiștilor.</p>
                  <p>Vergea se întorsese și el în odaia lui, dar nu mai putuse să închidă ochii. Visurile ce-l turburaseră, bucuria că detese de bani, se împreunau să-l arunce într-o neliniște bolnăvicioasă.</p>
                  <p>Fără îndoială, nu întîia oară se lăsase el să fie tîrît către o țintă mare. De copil iubise natura în toate manifestările ei vii, si această dragoste el o tradusese în fapt încă de la vîrsta de doisprezece ani. Dar pe atunci părinții lui trăiau. Tatăl său băgase degeaba de seamă că fiului îi lipsește o doagă. Un dăscălici izbutise să-l scoată din minți și să-l facă să creadă că băiatul dă, dimpotrivă, semn că are să ajungă un om cu totul osebit, care să facă cinste neamului său și țărei. Bietul om îl lăsă, prin urmare, stăpîn peste o odaie, spre a se îndeletnici acolo cu așa-numitele lui „cercetări asupra naturei". Fără să se turbure cît de cît de neajunsuri, Nicu călcă întîia oară pe calea cunoștințelor înalte, prin creșterea și înmulțirea furnicilor. Doi ani de-a rîndul, odaia lui nu mai fu decît un furnicar. Harnicile viețuitoare, negre și castanii, roșcate, și uneori cu aripi, nu mai încăpeau înăuntru și se răspîndeau prin curte. Grădina se umplu iute cu ele. Mușuroaie se ridicau pe unde nu gîndeai: în răzoarele cu zambile, lîngă puț, în pragul ușei. Odăile încăpură de asemenea în stăpînirea lor și zadarnic se turna pe dușumele gaz și apă fiartă.</p>
                  <p>Bătrînul Vergea, care nu știa de unde i-a căzut această năpastă pe cap, cînd află adevărul, căzu jos de supărare și, izbit de dambla, își dete în curînd duhul. După moartea tatălui său, căit, Pandele jertfi furnicele memoriei lui și se apucă să le stîrpească. În aceeași vreme însă încălecă pe un nou Ducipal: se apucă să crească gîndaci de mătase, și paturi de scînduri, puse unul peste altul, umplură pînă sus cîte cinci odăile. Nestîrpite însă bine, furnicele se întoarseră, și viermușii mureau pe capete. Puțini izbutiră să se urce pe tufe și să se închidă în gogoși. La douăzeci și doi de ani, cînd muma sa îl lăsă la rîndul ei singur, Pandele își încheiase o mare parte din cercetările lui. Trecuse la broaște, la șopîrle, la pești, și încă de pe atunci se pregătea să vîndă una din cele trei moșii părintești.</p>
                  <p>Fără să vrea și neputlnd să doarmă, el reurcă în acea noapte întregul șir al zilelor vieței lui.</p>
                  <p>Această viață și-o retrăi ceas cu ceas, și cîteodată își mărturisea aproape că nu fusese un om în toată firea. Cu cartea cîtă învățase, n-ar fi putut în adevăr să însemne și el ceva în lume, să-și facă un rost ca oricare? Flecărescu, dezmeticul din gimnaz, odinioară într-o clasă cu dînsul — nota trei în tot cursul anului, iar la examen cea trecătoare de milă — n-ajunsese deputat? Se mai vorbea prin gazete de altcineva decît de el? Nu se spunea chiar că era să fie chemat la minister?</p>
                  <p>Deputat?... Ministru?... Să se țină de mofturi? Astăzi cu unii, mîine cu alții — poimîine împotriva și a unora și a altora — și apoi iar cu cei cu care îi va veni mai bine, ba cu Vodă, ba contra lui Vodă — nu zău, să-i fie de bine lui Flecărescu, dar lui, unuia, de-alde astea nu i-ar fi plăcut. Toate bune — dar să se însoare cine l-ar fi oprit? Și-ar fi ales și el o nevestică — știi! numai bună — și, drept vorbind, pentru ce n-ar fi ajuns și el om cu greutate și „tată de familie". Căci, oricum, n-ar fi fost mai bine să prăsească copii decît găini? Și cum i-ar fi iubit, mititeii de ei! N-ar fi fost jucărie pe care să nu le-o cumpere, prăjitură pe care să nu le-o aducă, catifea cu care să nu-i îmbrace. Dar el nu s-ar fi mulțumit cu unul, cu doi... i-ar fi trebuit șase, zece, doisprezece, un batalion — curtea i s-ar fi bătătorit de dînșii ca în palmă, s-ar fi jucat „de-a mama gaia'", „de-a ascunselea".</p>
                  <p>Cîteodată, vara, le-ar fi făcut zmeie. Ei l-ar fi înconjurat: „tată, tată” — i se părea că-l înconjoară chiar — că-i vede... oacheși, plăviți, mai mari, mai mici, patru — cinci, — opt, și încă patru, și încă doi — „tată, tată” — ieșind de prin odăi, de sub lilieci, de sub jigniță. Ce te faci însă cînd se apropie iarna? Trebuiesc haine, ghete, cărți... Profesorii și doctorii dau iureș casei — ici pedagogii, dincolo clistirele — cicăleli, strigăte, zăpăceală... Dădacele își luau lumea în cap, doica nu mai este de ținut, copiii se hăinesc; unul, la școală, se adună cu băieți stricați, se dă la deprinderi rele; altul se bolnăvește greu — moare...</p>
                  <p>Nu zău! știa el ce e însurătoarea, ce sunt copiii...</p>
                  <p>Dar noaptea trecea, și cutcurezările cocoșilor vesteau întoarcerea zilei. Un fel de zare se arăta între perdelele de cit. Geamurile se spălăceau. Întunerecul din odaie se rărea. Mintea lui Vergea urma să se răfuiască cu ea însăși. Nu, de zece ori nu... Mai bine cu cocoșeii și cu găinușele lui... Pentru ce s-ar lepăda de pustnicie?</p>
                  <p>Pentru necazurile și scîrba ce-i așteaptă pe toți în viața obicinuită? E adevărat că, pe această viață, el n-o cunoaște decît din auzite. Cu toate aceste, n-ar fi el un neghiob dacă nu s-ar folosi și de pățaniile altora? Fluturi, strălucitori de o clipă, sunt destui cari își ard aripele în flacăra ticăloșiilor pămîntești...</p>
                  <p>Afară, era ziuă albă. Voios, el se sculă, se îmbrăcă și o lună în cap după asta, locul lui Năstăsache-cîrciumarul, cumpărat, înmulțea cotețele, lărgea curtea și o făcea să co-boare dealul de partea apusului. Singuri zgripțorii împărătești, de pe galbenii ce-i rămăseseră, „se împuținau. Întreținerea unor astfel de prăsile, ce-și sporeau numărul pe ceas pe ceas, nu puteau să ducă la altceva. Casa, cuib al neamului său din vremuri de tot vechi fu atunci, de voie, de nevoie, amanetat. Dar, spre sfîrșitul lui octombrie, prăvălirea alunecă pe povîrnișul ce duce la prăpastie.</p>
                  <p>Lucru cu lucru, și scaun cu scaun, Pandele, pentru a-și hrăni păsărimea, începu să-și vîndă de prin odăi tot ce avea. Marghioala, care nu fusese lipsită niciodată de tainul ei de pîine, cînd se văzu silită să nu mai mănînce decît mămăligă, își ridică într-o duminică lada, de cu noaptea, o aruncă pe capra unei birji, și se duse. În acea zi, Vergea își aștepta zadarnic cafeaua. Cercetări în bucătărie, în odăi, lipsa lăzei Marghioalei, îl lămuriră asupra adevărului. Amărit, către ceasurile, nouă, vîntură dinaintea pridvorului fundul unei banițe cu o rămășiță de boabe descoperită din întâmplare, și reurcă treptele scărei cu capul gol de gînduri. După el ușile rămînînd deschise, casa luă înfățișarea unei locuințe în care cineva a murit de curînd.</p>
                  <p>Dar în curtea ce, de astă dată, era ticsită cu cîrdurile domestice de pasări, glăsuirile pîntecelor flămînde împrăștiau mînii. Ninsoarea, ce începuse de vreo jumătate de ceas să cadă cu fulgi mari, amenința a viscol. De peste tot, oarele dau fuga spre cotețe. Frigul rebegea.</p>
                  <p>Găinele și gîștele își ascundeau în pene cînd un picior, cînd celălalt. Păunii cobeau a sărăcie și a pustietate. Curcanii se răsteau, răzvrătiți, de la o ușă de coteț la alta. Înfoiați, și cu coadele rotunjite, ei se adunau, la urmă, între dînșii, păreau munciți de o hotărîre nestrămutată, se întocmeau ca niște batalioane. Cine ar putea să știe ce spuseseră ei cotețelor, căci ele cu încetul se goliseră iar, și găinele cu găinele, gîștele cu gîștele, țineau parcă între ele sfaturi. Dintre rîndurile pestrițe ale curcanilor, cîte unul, trupeș și moțat, se dezlipea, alerga din tabără în tabără și trîmbița peste tot glasuri scurte și răgușite, ce păreau porunci și lozinci.</p>
                  <p>Această protipendadă păsărească dîndu-și mîna cu cocoșii încălțați, cu bibilicele și cu păunii, cu gîștele, se infrățea pînă și cu rațele și cu rățoii, cu găinele și puicele. Răbdarea trecuse în adevăr peste margini, și consonanțele asiatice ale comandanților se înmulțeau. Răzmerița nu mai putea să dăinuiască și, de fapt, pînă și puii, nescuturați încă de puf, se uneau în principiu: „da, Vergea trebuia șters din fața pămîntului; cel mai puțin se cuvenea ca el să fie scos din casă și dat pe poartă afară. Călduroase și încăpătoare, cinci odăi, bez o bucătărie și o cămară, trebuiau, mai pe drept, să fie ale lor — o obște, mă rog — iar nu ale unui singur om. Afară de asta, dacă nu știuse volnic să le hrănească, de ce le adunase, le prăsise și le învățase cu binele?"</p>
                  <p>Întocmită pe nesimțite, ordinea de bătaie fu cea care se obicinuiește în mișcările ofensivei. Grosul armatei, patru diviziuni de găini, întocmeau centrul. Cocoșii de țară fuseseră trecuți în cadrele cavaleriei ușoare și împrăștiați pe amîndouă flancurile.</p>
                  <p>Batalionul sacru, căruia i se dăruia gloria să pătrundă întîi în cetate, era întocmit din gîște, de rațe și rățoi, ce săsăiau și măcăneau de nerăbdare. Bibilicele se desfășurau în tiraliori și trebuiau să înainteze pe tot frontul armatei; curcanii, păunii, un număr oarecare de cocoși turcești, toți comandanți supremi, nu scoteau încă capul de după un coteț unde se chibzuiau între dînșii, căpeteniile fiind datoare să stea la adăpost, de vreme ce izbînda sau pieirea atîrnă totdauna de rămînerea în viață a celor mari. Rezerva, două brigăzi de cloști și patru regimente de claponi, ocolea acel coteț cu porunca să nu înainteze decît atunci cînd căpeteniile vor socoti de cuviință.</p>
                  <p>Noaptea se lăsa cețoasă. Șirurile de felinare se aprindeau. Ele se duceau spre București, mici flăcări galbene și roșii ce-l înseilau cu figuri geometrice. Sub întunerec și sub frig, zăpada după trotuare se albăstrea; cea de pe mijlocul ulițelor se topea însă sub roțile trăsurilor și tîra printre casele capitalei dîra ei noroioasă.</p>
                  <p>Statul-major ce nu-și încetase chibzuirea, găsi cu cale să aștepte ca ulițele să intre în stăpînirea gardiștilor. Dar un curcan încă țanțoș, deși căzut de bătrînețe, îndemna la o intrare în luptă, neîntîrziată. Știa că, cu poliția nu e de glumit, că vara de la opt ceasuri seara, și iarna de la cinci. Bucureștii sunt ai gardiștilor. Despărțirile comisărești îi erau cunoscute încă din tinerețe cînd, abia scăpase ciont din mîna unui epistat care îl prinsese, afară din poarta curței, în flagrant delict de ultragiu al moravurilor cu o curcă din vecinătate.</p>
                  <p>Stăruința invalidului muncei birui opozițiunea ce i se făcea de minoritatea consiliului de război.</p>
                  <p>Răpciugos, deși răsunător, glasul cocoșului turcesc ce urma să dea semnalul, cutcureză: o dată, de două ori, de trei.</p>
                  <p>Bibilicele ce acopereau armata cu rînduiala lor, înaintaseră la cea dintîi fanfară. Una, cea care ocupa centrul jumătăței de cerc, dete buzna pînă la treptele de scînduri ale pridvorului. Gîștele sîsăiră și ele, și dînd din aripi trecură peste bibilice, pe cînd cea mai grasă și lățoasă dintre ele se crăcăni vitejește de la o treaptă la alta a scărei în mijlocul liniștei amenințătoare ce înfășura casa.</p>
                  <p>Faptul eroic, îndeplinit sub ochii batalionului sacru, puse pe rățoi în mișcare. Flancat de cavalerie, grosul armatei se zbuciumă la moment, iar la cincizeci de pași de pridvor, se așeză în coloane de asalt. Dintre ofițerii marelui stat-major, care din cînd în cînd scotea capul de după coteț, cei mai mulți ar fi vrut să domolească avîntul. După judecata lor, entuziasmul se cuvenea să fie păstrat pentru mai tîrziu. Cu toate aceste, însuflețirea fiind prea mare, ea tîrî pe toți.</p>
                  <p>Companiile din frunte, apucate între zidurile casei, și ostășimea ce le sosea din spate, căzură. Piuirile rupeau inima. Neorînduiala se făcea obștească. Marele stat-major, neputînd să-și dea seama despre ce se întîmplase, credea că dușmanul a operat o ieșire și, îngrozit, cutcureză semnalul de retragere. Ghetele însă începeau să-l strîngă rău pe acest mare stat-major. Rezerva îl părăsise de la începutul luptei. Cu cîteva căprării de găini, pe care cu multă greutate le mai putu strînge împrejuru-i, el dete în sfîrșit din aripi, mișcă din picioare, și o răzni la fugă val-vîrtejindu-se devale.</p>
                  <p>Dinaintea pridvorului, jalea era dintre cele mai mari. Soldații nu-și mai recunoșteau căpeteniile. Cercau să scape din îmbulzeală și nu-și puteau croi drumul: găinele cădeau peste cocoși, rățoi peste gîște. Luptătorii, fără osebire de sex, se înhățau între ei. Fulgii penelor zburau. Neschiloți scăpară puțini, și mai mult de o viață ilustră se curmă acolo.</p>
                  <p>Cu toate aceste, un număr oarecare de gîște, de rățoi și de găini, și jumătatea unui batalion de curci, cîteva plutoane de bibilici și cincizeci de cocoși, străbătuseră în pridvor și, de acolo, în casă. Ele se înstăpîniseră întîi peste sala de intrare, peste odaia cea mare și peste sofragerie și nu străbătură decît la urmă în iatac. Adîncit în gînduri, Vergea sta cu capul în palme. Pămîntul se învîrtise sub el din chiar clipa cînd își dete seama că a fost părăsit pînă și de Marghioala. Moșiile i se duseseră toate, și casa îi era amanetată. Prăpastia îl înconjura, prin urmare, de orice parte. Dar în odaia umplută de bestii se petrecu, treptat, un lucru nepomenit. În mijlocul bibilicelor, al curcilor și al cocoșilor ce i se aruncau în cap, cu gîște ce-l trăgeau de pantaloni, și cu altele ce i se urcaseră pe umeri, izbit din față și din spate de năprasnica năvală a pasărilor turbate de nemîncare, Pandele, ce bîjbăia prin întunerec, încerca zadarnic să iasă din odaie. Cu obrajii șiruitori de sînge, mînia și instinctul vieței îi deteră putere. Vedea roșu și era cutremurat de rîs. Împrejurul său puici troncăneau repezite de scînduri. El se apăra, și gîște și curci erau date cu capul de pereți pînă ce li se sleiau creierii. Striviți de cizme, rățoii și bibilicele, care morți, care cu cotoaiele rupte, se înșirau de la pat la ușă. Bătălia părea pierdută pentru păsărime. De Pandele nu se mai încleșta decît un mic număr de curci. Un cocoș turcesc și neobicinuit de mare, proclet ce nu luase încă parte Ia luptă, i se năpusti însă în obraz, și un urlet de durere sfîșie noaptea.</p>
                  <p>Coperindu-și cu o mînă ochiul, pe care cocoșul i-l crăpase dintr-o lovitură de cioc, apărîndu-se cu cealaltă cum putea, Vergea ieși în pridvor, iar, de acolo, izbit de mulțimea ce se dezmeticise, coborî spre poartă și o tuli afară, petrecut în uliță de alaiul curcilor, de sîsîitul gîștelor, și de năprasnicile cutcurezări ale cocoșilor.</p>
                  <p>— Cocoș! m-am făcut cocoș! răspundea el a doua zi vecinilor care îl găseau lungit pe una din lavițele cîrciumei, în mijlocul întristărei iernei ce înmormînta Bucureștii sub zăpadă și noroi.</p>
                  <p>Iar, pînă ce prietenul său Nichiforescu, care primise sarcina ce i se detese de tribunal să-i fie epitrop, găsi un muștereu pentru casă, dînsa fu, cu înțelegere deplină, stăpînită de bunele pasări, de gîște și de curci, de rățoii din batalionul sacru, de bibilice și de claponi, de găini, și, mai ales, de cocoșul roșu din această poveste.</p>
               </div>
               <div type="div3">
                  <head>O noapte în Sulina</head>
                  <p>Dobrogea abia fusese luată în stăpînire.</p>
                  <p>Noul administrator al Gurilor-Dunărei, pe o zi de primăvară — 23 aprilie și Sf. Gheorghe — cobora din vapor, în luntre, spre a debarca în Sulina. Vîntul, ridicat dinspre mare, sufla în răspăr apa albastră a uriașului fluviu și o da, răzvrătită, înapoi. Cerul era ca un cristal curat și soarele îl umplea de veselie. Orașul, cu casele lui albe, și cu minaretele lui subțiri, încăleca brațul Dunărei. Pe unele coperișuri, grădini de leandrii și de lămîi înfloriți împrimăvărau aerul. Nuanțe roze și verzi se logodeau. Un zbor de libelule — caii dracului — nor azuriu de aripi — albăstrea Delta, cu depărtări pe care trestia și papura tînără le frăgezea. Administratorul, 26 de ani și ochi de vis, furat de răzvrătirea valurilor, amețea. Era străbătut de fiori pe care nu-i mai simțise. Marea, împinsă de vînt în apele Dunărei, se izbea de ele, iar un zgomot de bătălie izbucnea. Deasupra valurilor, acolo unde soarele își vărsa flăcările din plin, băteau ca niște aripi de jar ale unor pasări din alte lumi: Soarele. Cînd țărmul fu apropiat, sunetele de argint ale clopotelor bisericelor pătrunseră în auzul celor din luntre.</p>
                  <p>În locașurile Domnului, din orașul locuit mai mult de greci și de maltezi, se cîntau osanale pentru proslăvirea regelui George, a cărui onomastică era atunci. De cum luntrea se opri, înfățișătorul guvernului, întîmpinat de primar, intră în vultoarea administrativă a localităței, ascultă plîngeri, făcu și primi vizite, cu oficialitatea înghețată a unui zîmbet ce nu i se dezlipi de buze. Uneori, cu totul binevoitor, întărea cele care i se spuneau printr-o dare din cap sau prin vorbe răzlețe, anume rostite ca să dovedească marele său interes pentru toți și pentru tot ce-l înconjura. Gîndul său însă era departe. El i se ducea aci pe marea luminoasă ce se zărea prin unele din geamurile ferestrelor casei în care se afla; aci, pe luciul Dunărei, și prin rogozul și papura verde a Deltei. Dar seara venea și un răgaz îi îngădui să răsufle. De pe terasa casei unde fusese găzduit, Sulina, zînă ce se scălda în apă pînă la brîu, i se destăinui în deplinătatea frumuseței. Brazde de sînge mohorau apusul. Cele două faruri de la intrarea portului, minaretele a două-trei geamii, și turla unei biserici se desprindeau în conture puternice de pe sidefatele funduri ale serei.</p>
                  <p>Pe mare, pe Dunăre și prin trestii, răsfrîngerile soarelui ce-și lua ziua bună, păreau că zboară ca niște fluturi galbeni și roșiatici. Vapoare, cu mișcarea matrozilor pe punți, însuflețeau portul. Dinspre valuri și dinspre partea Insulei Șerpilor, un vas-pilot, împurpurat de soarele ce se înecase pe trei sferturi în mare, se arăta coprins de flăcări. În dreapta portului, palatul Comisiunei europene, clădire tot atît de măreață ca și a Universităței din București, în mijlocul orășelului de case ale impiegaților săi, privea marea cu întreitul lui șir de ferestre suprapuse, ca și cum, înăuntrul odăilor, ar fi fost aprinse mii de lumînări în polecandre de argint și de cristal. Dar, cu încetul, valurile se catifelau cu întunecările liliachii ale unui indigo ce, neîncetat, se posomora. Trandafirii muriră în cer și pe apă. Crinii argintii își deteră sufle-tele în văzduhurile apusului. Ferestrele palatului se stinseră și deschiseră guri de beznă asupra mărei și împrejurimilor. Apusul singur mai rămase, cîtăva vreme, luminos. Nu trecu însă mult și cerul luă, și de acea parte, înfățișarea verzuie a peruzelelor ce îmbătrînesc și mor. Secera de diamant a lunei schinteia cu o dulceață lăcrămoasă. Dinspre vaporul de război englez, „Cocatrix", se trăgănea duioșia unui cîntec, toarsă de voci tinere ce păreau că-și revarsă dorul înstrăinării peste smîrcurile Sciției ce apucau Dunărea la mijloc și se prelungeau pînă la locul uncie Darius și-a aruncat, odinioară, vestitul pod. Candidații de matrozi — niște tinereți albe ca un lapte în care ar fi căzut petale de trandafiri — își legănau notele pe ritmul mișcărilor, agățați prin funii sau urcați în vîrful catargelor. Răcoarea umplea însă stradele cu o mulțime împălăriată de bărbați și de femei.</p>
                  <p>Fiecare umbla fără scop; dar fiecare își mișca împrejurul obrajilor o batistă, spre a se scăpa de năvala țînțarilor. Ici-colo, fumegau, pe marginile trotuarului, mici focuri făcute de locuitori tot în scopul de a se apăra de războinicii oaspeți ai stuhăriilor Deltei. Multe din chipurile ce încăpeau în lumina lor destăinuiau frumuseți neasemănate. Forța scapără din coloare și forme. Femeile păreau minuni ale unei Grecii vechi, iar, în fiecare tînăr, retrăia un Alkibiade sau un Antinous, ale căror trăsături răpeau gîndul spre propilee, spre timpii socratici și spre Roma lui Adrian. Vîntul, în vremea aceasta, se ascuțea. Nori negri și sălbatici dau iureș cerului. Într-o clipă stradele rămaseră pustii. Vaiete se smulseră din funiile vaselor ancorate. Marea și Dunărea răcneau. La miezul nopței, urgia nu cunoscu margini. Geamurile ferestrelor dîrdîiau.</p>
                  <p>Și Sulina se surpa într-un întuneric adînc.</p>
               </div>
               <div type="div3">
                  <head>Pădurea ulmilor</head>
                  <p>Călărașul o luase spre Tîrgoviște, că-și isprăvise schimbul și venise rîndul slujbei. Era dis-de-dimineață. Zorile abia se iveau și răcoarea îl înfiora sub pînza tunicei. Vioiciunea aerului îi brobonase pelea pe pept și pe brațe. Își puse calul în trap. Dar un gînd îl răpi, și un zîmbet trufaș ce i se agăță de vîrfurile mici ale mustăților îi miji pe buze. Nu-i mai era frig. O flacără îl înfășură ca o manta. Obrajii lui vîlvorară. Tinerețea, sănătatea și puterea ce erau într-însul îi suflară în inimă o vijelie. Gîndul ce-l fusese, era al fetei de la bordeiul din Pădurea Ulmilor, pe unde avea să treacă curînd; era al zînei codrului cu cosiță galbenă, cu ochi de aglică. Și nu o dată o văzuse el. Că de mai multe ori treiera el pădurea cu calul. Și de mai multe ori, chipul alb, genele crețe, gurița boboc de răsură, mijlocul tras prin inel, îi sclipiră prin minte. Fata de frumoasă, era frumoasă — n-aveai ce zice, dar vezi că nici pupăza, nici cucul n-o spurcase, fiindcă se ferea șireata să iasă afară pe nemîncate. Acum însă tot a veche nu o să mai fie, că cucul cîntă împrejurul și înaintea lui, iar ăl flăcău nu le-a auzit pănă aci glasul așa de cu noaptea. Doar-doar de-o însemna asta ceva. Doar de-o fi ieșit Ruxanda din bordei cu inima goală, — și ce-o fi fost scris, — dacă o fi fost, — de rîndul ăsta poate s-o întîmpla.</p>
                  <p>Și tot așa gîndindu-se voinicul își înfigea pintenii în cal, sabia îi zornăia pe coapse, calul o lua la fuga, își mărea trapul și îl schimba în goană, ridica nori de praf pe cari soarele ce răsărea îi sufla cu aur. Pădurea Ulmilor, la urmă, se arăta și ea, vestita pădure a ciocoiului din București, cea care se întinde în drumul Tîrgoviștei pe o lungime de o jumătate de poștă, cea în care cîntă mierla și cinflorul, în care curg pîraie albe ca laptele, iar unde iarba e de smarald și frunzele de matostat. Cu toate astea, verde și tainică, mîngîioasă ca un basm, cu bordeiul ei din rariștea cea mare, cu fata ei cu ochi de aglică, — ea nu este crescută, pe locul unde se află, pentru ciocoiul din București, care de bogat ce este, nici n-o știe, nici n-a văzut-o, Dumnezeu să-i dea zile că de bun la suflet e bun, și mai e și român de viță, de la descălecătoare ori mai nainte de descălecătoare...</p>
                  <p>Călărașul, cînd o ajunse, își domoli cîrlanul împăciuit de liniștea dimprejur. Susurarea frunzelor, șoaptele apelor, cîntecele de paseri, în loc s-o turbure părea c-o măresc. Copacii nu erau groși, dar deși, iar pe sub ei și printre ei nu se zărea decît o adîncime albastră și verde. Frunzele de an, căzute și moarte, cu fața samanie, ruginite, așterneau pe sub creci un covor fremătător. Ici-colo, ierburi și flori, lăstari îl spărgeau, își făceau loc printr-însul către lumina primăverei. Gîndacii zbîrnăiau și zburau. Oști de furnici mișunau grăbite, adunau din vreme hrana pentru iarnă, banii cei albi pentru zilele cele negre. Boii lui Dumnezeu pe trunchiurile mai vechi urcau printre mușchi, și cînd se opreau unul lîngă altul, se înșirau ca niște boabe de mărgean roșu ori se grămădeau la un loc. Flăcăul se gîndea atunci la cîte nu i le-ar aduce zînei lui de la tîrg, dacă... — dacă așa și altminteri, — și inima începea iar să-i bată, dogoreala să-i aprindă obrajii și calul să se pornească iar pe fugă cu pintenii înfipți în el și de-a lungul coastelor cu neastâmpărul pulpelor vînjoase ce-l grăbeau și ce-l izbeau, mereu mai nemilostive, mai năprasnice. Copacii să năluceau repede pe dinaintea călărețului, calul gîfîia, — se poticnise de două ori, amenința să nu-l mai ducă.</p>
                  <p>Dar iată că rariștea se deschidea, și bordeiul, mare și înalt, ieșea dintre frunze pe pajiștea lui verde, ca un bordei din vremea de demult, unde veneau să poposească vînătorii domnești, dragi ca niște Feți-Frumoși.</p>
                  <p>De obicei, patruzeci-cincizeci de care îl înconjurau, că acolo se opreau țăranii, ăi de mergeau la Tîrgoviște, ori ăi de se întorceau. Dar acum, preajma lui era pustie. Radu descăleca și intră înăuntru. Unchiașul și mătușa, — pesemne că așa fusese scris, — se duseseră la sat după merinde, nu se vedeau nicăieri. Fata, prinsă de friguri, ațipi pe niște velințe. Sînurile ei petroase, mici ca două portocale, se mișcau sub cămașa din borangic. Aiura din somn. I se părea că de cu noaptea o spurcase pupăza și că un zmeu în chip de voinic o încleștase în brațe, o mînca cu buzele. Și în visul ei se lupta cu năluca, chinul aprig și dulce creștea, dar ea nu i se mai împotrivea, — chinul și-l strîngea acum la pept, se topea în el. Împrejurul ei ulmi cîntau o doină duioasă, izma creață și leușteanul, de pe fîntîna lîngă care se afla cimbrul înflorit, o îmbătau de miresme.</p>
                  <p>Cînd călărașul ieși din bordei, soarele lumina de amiezi. Zîmbetul ce i se agăța de mustăți era parcă și mai trufaș, dar o dulceață nespusă îi îneca ochii, și încălecă și se duse.</p>
               </div>
               <div type="div3">
                  <head>Masca</head>
                  <p>Casa, în fundul curței, coprinsă între ziduri, se desfășura maiestoasă în tihna întunericului. Și cu toate că orele nopței nu erau încă adînci, strada, dosnică și troienită de zăpadă, era pustie. Porțile curței, închise, zăvoreau cu strășnicie odihna boierească a împrejurimei. Dar Andrei Licescu, moștenitor de curînd al unei însemnate averi, se pregătea, tînăr și frumos în mijlocul elipsei de aur a oglindei, să sfîrșească anul vechi între butelcile de șampanie ale unei petreceri de prieteni. Mustățile sale, umbre blonde, cutezau, ascuțite pe transparența chipului de mascul proaspăt, cutezau către asalturi de voluptăți mortale; legătura, albă împrejurul gulerului strălucitor, domolea nălucirea schinteietoare a pieptarului cămășei cu nuanța inocentă a muselinei perfide.</p>
                  <p>Iată însă că orele unsprezece sunau la pendula de abanos cu vibrări de o solemnitate antică. Licescu se grăbi să îmbrace redengota; adună pe masă o risipă de aur, își umplu cu ea buzunarele.</p>
                  <p>Dar un zgomot ciudat turbură liniștea îngrijitoare a casei.</p>
                  <p>Păreau loviri năbușite, cu toate acestea stăruitoare, iar uneori, loviri ce aveau tonalitățile brutale ale unei spargeri de uși. Licescu, care, din nevroza modernă nu cunoștea decît pe a petrecerilor ușoare, nevroză din spumă de șampanie și din petale de trandafiri, nu era spiritist, îndată își dete seamă de împrejurare. Nu puteau să fie decît făcători de rele. Pe servitori îi concediase de cu seară; ferestrele înmormîntate fiind sub transparente de mătase groasă, fațada casei urma neapărat să se arate stinsă de lumină. Curtea și casa puteau să pară pustii.</p>
                  <p>În timpul acesta, zgomotul, nehotărît la început, cîștiga temei, pătrundea în odaie cu afirmările brutale ale unor sfărmări de scînduri, stridentă voce a lemnului violat în echilibrul afinităței lui moleculare. Nu mai încăpea îndoială: erau hoții.</p>
                  <p>Și, în adevăr, ușa ce da în grădină, căzuse deja despicată sub mojica țepenie a brutalităței flămînde.</p>
                  <p>Și prin coridoarele depărtate se lungeau păsuri de bestii necunoscute.</p>
                  <p>Hoții! — Și uși după uși se deschideau trîntite de perete. Din sala de mîncare, surpări de argintării se răspîndeau cu sunetele sinistre ale toacei de fier în timp de incendiu. Cîteva secunde încă, și tînărul, descoperit în odaia sa, avea să plătească cu viața osebirea socială răzlețită între oameni.</p>
                  <p>Licescu, dinaintea oglindei, părea însă înmărmurit într-o nepăsare bizară. Ușoară, o paliditate vestea, singură, mișcări sufletești mai repezi. Iar în momentul cînd ușa camerei vecine, forțată și zdrobită, detuna într-o cădere nimicitoare, blondul tînăr păși tot neturburat către un scaun pe care se afla desfășurarea mătăsoasă de domino roșu și masca oribilă de Satana cu cari, la balul din ajun, azvîrlise în iadul voinicesc al vîrstei roze mai mult de un înger anostit de serafice simfonii. Și pe cînd în camera lăturalnică, scrinuri și dulapuri, silnic, vărsau pe covoare tainele avute ale coprinsurilor, el, — blondul tînăr, — îmbrăca mantia cea roșie de demon cu aceeași liniște ca și cum ar fi fost să plece iar la balul din ajun, și cu masca pusă pe obraz, — Satană cu ochi electrici și cu rînjire îngrizitoare, — apărea, vedenie! — în pragul ușei pe care o deszăvora cu zgomot.</p>
                  <p>Trei strigăte și pasuri de bestii ce se lungeau într-o fugă răpăitoare răsunară prin coridoare și muriră înăbușite în zăpada albăstrie ce troienea curtea...</p>
                  <p>Este că în lume totul nu atîrnă decît de mască.</p>
               </div>
               <div type="div3">
                  <head>Nicu Dereanu</head>
                  <p>Lui G. O. Gîrbea, poetul lui Iov, prietenului scump și fostului camarad de liceu.</p>
                  <p>
                     <lb/>Nicu Dereanu se născuse în Ploiești. El era nepotul unui fost ministru. Își făcuse liceul în București, luase bacalaureatul și fusese numit copist la un minister, prin stăruința unchiului său.</p>
                  <p>Pe lîngă aceasta, el urma la Drept — cînd urma. Nu e mai puțin adevărat că Nicu, deși nemerea rar la cursuri, cunoștea de minune clădirea de peste drum de statuia lui Mihai Viteazul, călare pe breazul, adică pe un cal mic cu coada mare și ținînd în mîna stîngă un goșgogea topor cu care tot amenință, de cînd e pus acolo, Universitatea, iar îndeosebi, sălile Facultăței de drept. Mai ales seara îi plăcea lui Nicu să se așeze pe banca din turnătoria Lemaître, în fața Universităței, de unde privea vîrful clădirei, coronat cu un vultur de ciment de Portland, refractar la igrasie.</p>
                  <p>În sus și în jos, cît și pe dinaintea lui, tineri cu ghete englezești, și cu vestoane ce abia trec de talie, se amestecau cu bătrîni ciudați la înfățișare, printre cîrdurile de femei cu rochi la modă. Vorbe și rîsete se schimbau de la o grupă la alta, iar trăsurile începeau să treacă spre Calea Victoriei, cu feciorii de bani gata în ele, fără să se întîrzieze prea mult prin oraș, cărau în toate nopțile averea părinților la Herestrău și la vila regală. Nicu, așezat pe banca lui, mai adesea nici nu auzea și nici nu vedea nimic. Ochii lui mari și negri împrumutau fachirilor nemișcarea lor, pe cînd, cu gîndul, se ducea spre lumi cu totul altele decît ale vieței zilnice. Privirile lui erau răpite, cîteodată, și de vedenii mai pămîntești. Statuia lui Heliade avea, între altele, darul să-l farmece. Și cu toate că nu știa că acest monument se datorește celui mai mare sculptor al Italiei de astăzi, el nu se lăsa să fie tîrît de criticile scitice ale cărturarilor cu vază care nu găseau cuvinte să batjocorească pe împietritul uriaș, în ura lor împotriva celui care întemeiase nu numai limba și literatura română, dar înviase și sufletul latin între Carpați și Dunăre. Simțirea lui pricepea măreția și frumusețea acestei statui, cu care, aproape că nu se poate potrivi nici o altă operă de artă a sculpturei din zilele de astăzi. Ca un tribun care își încheia discursul, așa Heliade de pe soclul lui de marmoră își încheia viața cu o firească și blajină plecare a capului și corpului în fața poporului pentru a cărui redeșteptare luptase atît.</p>
                  <p>Și acum i se părea lui Nicu că îi rostește dumnezeiasca marmoră: „Ce pot oare să vă mai dau cînd m-am dat vouă întreg?"</p>
                  <p>Oh! Heliade! — Dar pentru ce n-ar fi și el un urmaș al lui? pentru ce nu i-ar crește și lui aripi sufletești care să-i ducă într-o zi numele, oricît de necunoscut ar fi astăzi, în inima fiecărui român? E adevărat că, deocamdată, nu era decît un biet student și un mic, foarte mic, slujbaș. Dar Heliade? Ce fusese oare? — Iar, mai mult: de la cine și în ce școli învățase carte? Nu începuse să ia cunoștinți de citire, bucherind <hi rend="italic">Alexandria</hi>, împrejurul Tîrgoviștei, împreună cu niște ciobani, dînd noaptea roată pe lîngă un foc? Apoi Bolintineanu? Cum începuse și el și unde ajunsese? Mari, Doamne! au fost oamenii ăștia de care rîd ticăloșii de acum...</p>
                  <p>Și visurile ce-l ademeneau, i se așezau pe frunte ca niște porumbei de lumină ori se făceau privighetori cu cîntece nemaiauzite. El trăia, astfel, clipe în care i se părea că stelele se coboară pînă la dînsul, ori că, dimpotrivă, se urca el singur pînă la acea spuză de aur și de pietre scumpe, și că pierde pămîntul din vedere. Iar cînd se cobora de acolo în lumea tutulor, ce n-ar fi fost în stare să facă și unde n-ar fi putut să ajungă? Poet, legist, orator, el se vedea pe rînd de toate. Și de ce nu? Poet, bunăoară, — ei! Care școlar n-are astăzi cîte o dragoste în inimă și cîte o presimțire cumplită că, odată cu căderea frunzelor... Și care școlar nu se grăbește să-și pună aceste simțiri în versuri și să dea fuga cu ele pe la gazete? Dar legist? Nu e aceasta și mai ușor? Nu naște tot românul advocat, după cum naște poet? De altminteri, nu e statornicit un principiu: <hi rend="italic">că fiecare cetățean are deplina cunoștință a legilor</hi>, și nu el singur este legiuitor, de vreme ce contractul între părți e socotit ca lege? Și, tot așa, cu privire la orice. Cît despre măreața carieră a armelor, nu naște oare fiecare cetățean soldat și nu poate să ajungă fiecare general sau chiar căpetenie a căpetenielor? Urcarea culmilor științifice i se părea, la drept vorbind, ceva mai grea. Dar dacă era vorba să te gîndești mai bine, nu tocmai membrii Institutului Franței sau ai Societății regale științifice din Londra au făcut descoperirile cele mari...</p>
                  <p>El, Dereanu, n-are decît să vrea, spre a face ca numele lui să răsune peste tot. Pe tărîmul unor asemenea descoperiri se simțea mai cu seamă tare. Așa, între altele, cîte zile nu-și bătuse el capul să ajungă la rezolvarea problemei <hi rend="italic">mișcărei prin mișcare</hi>. Cărbunii, electricitatea, aerul comprimat, trebuiau lăsate la o parte. Ele, pe lîngă că dau naștere la cheltuieli ce întrec rezultatul atins, mai sunt și izvoarele unor sume de întîmplări nenorocite. Fumul de cărbuni este, de altă parte, și de natură să prăpădească sănătatea. Cu totul altfel ar merge lucrurile dacă el, necunoscutul de azi, și omul de care poate se va vorbi mîine în lumea întreagă, ar găsi pe cineva care să înțeleagă marea lui descoperire, pe care a întemeiat-o pe un principiu atît de puternic. Desigur că, la început, mulți au căutat să-l zdruncine în credința lui. El însuși s-a îndoit, vreme lungă, că-și va duce plăsmuirea la capăt, bun. Adesea, mintea omenească se înșeală. Descoperitorii merg, de altfel, pe dibuite, căci știința sfîrșește acolo unde născocirea începe. Fapt este de asemeni că istoria feluritelor izbînzi îndeplinite pe tărîmul științific arată cît este de potrivnică lumea îndrăznelilor și îndrăzneților. Fulton se duce la Napoleon I spunîndu-i că a găsit, cu ajutorul aburului, un mijloc de mișcare — drumurile-de-fier — mijloc care-și bate joc de depărtări, care nu ține socoteala de dealuri și văi și de orice fel de alte piedeci. Fulton nu este, cu toate aceste, pentru Napoleon, decît un nebun. El rîde, dă din umeri și ajunge la Waterloo. Daguerre, un alt nebun, înfățișează Institutului Franței o amănunțită tălmăcire a descoperirei pe care zicea că a făcut-o. Dar secretarul învățatului așezămînt ia în răspăr descoperirea lui și hotărăște că si acest Daguerre, dacă nu este un nebun, este totuși un păcălici.</p>
                  <p>Firește că totul, prin urmare, povățuia pe Nicu să-și dovedească, atît lui cît și lumei, că nu s-a înșelat. Și iată pentru ce de cîte ori se așeza pe banca din fața Universităței, închipuirea și mintea lui, ce alunecau încoa și încolo, se întorceau mai des spre mașina pe care, din gînd, o întocmise cu o nespusă desăvîrșire. Iar că această locomotivă nouă se va mișca și că iuțeala ce va cîștiga va fi mai mare chiar de cum e cea pe care o dă aburul, nu mai era îndoială. Așa că Nicu o și vedea de sus și pînă jos înfăptuită și așezată pe șine, și se vedea pînă și pe el, nici mai mult nici mai puțin decît în Gara de Nord, jobenat și înmănușat, și gata să urce pe noul balaur de oțel și de foc ce avea să-i poarte în veci de veci numele în slăvi. Negru de lume, peronul gărei i se arăta atunci. Bucureștii întregi erau în picioare. Delegații presei își făceau cu greu loc printre mulțime. Îmbulzeala era nepomenită și, în mijlocul ei, multe doamne leșinau. Mulțimea începea chiar să schimbe ghionturi cu gardiștii. Prefectul poliției se repezea în biroul telegrafic și cerea grabnica sosire a pompelor. Căci nici un public nu se astîmpără mai ușor cu apă ca cel bucureștean. Dar semnalul de plecare al trenului cu care trebuia să se facă încercarea descoperirei lui Dereanu era gata să fie dat. Nu se mai aștepta decît regele. Nicu urca în vremea aceasta pe locomotiva lui și, fără voie, un zîmbet trufaș i se arăta la colțul buzelor.</p>
                  <p>Entuziasmul ce trecea peste o parte a mulțimei o făcea atunci să-și ridice pălăriele și să izbucnească în strigăte și urale.</p>
                  <p>Trăsura regelui străbătea însă în curtea gărei, iar împrejurul ei se făcea pe loc un gol. Regele nu era înăuntru. Un adjutant îl înlocuia, și cu toate aceste, zîmbetele înalte el le împărțea. Roșu și gras sub livreaua curței, vizitiul întorcea caii și trăgea lîngă scară.</p>
                  <p>De sub geamlîcul ce adăpostea vagoanele la care se afla înhămată faimoasa locomotivă, o scurtă șuierătură răsuna și, aproape în aceeași clipă, trenul ce se zguduia se punea în mișcare. Încet, la început, și apoi din ce în ce mai iute, el, într-o vreme de necrezut de mică, se micșora și se pierdea în depărtare spre nesfîrșita mirare și încremenire a celor din gară. Strigătul mulțimei fu uimitor de măreț. Dereanu, care de pe locomotiva lui îl auzea, simți că privirea i se împăiejenează de bucurie. În picioare și cu mîinile încleștate de pereții platformei, veni o clipă cînd el se simți aproape Dumnezeu. Căci iată-l, în adevăr, iată-l stăpîn deplin pe soarta lui pe care o ținea acum strivită sub tălpi. „Mai iute! mai iute!” erau cuvintele ce izbucneau dintre buzele lui, pe cînd mișcările mîinilor lui aiurau printre vîntul care-l izbea. Ce? îi spunea cugetarea — lumea nu era să fie de astăzi a lui? Și n-avea numele lui să cutreiere pămîntul trîmbițat de mii și mii de glasuri? Iar pînă la moarte, îl mai aștepta oare altceva decît îndeplinirea tuturor voințelor și dorințelor lui? Decît chiar viciurile, ce, treptat, aveau să-l copleșească, schimbate de oameni în virtuți înalte sau, cel mult, în mici greșeli nedespărțite de firea tuturor oamenilor mari. Aur! putere a puterilor și glorie a gloriilor — zeități ce ridicați pe cei pe care îi ocrotiți deasupra oricăror altora — voi pentru care nu este altă lege și altă morală decît cea pe care o hotărîți voi, iată-vă, își zicea tînărul, iată-vă, în stăpînirea mea, în stăpînirea unui Nicu Dereanu!</p>
                  <p>Și trenul ce aluneca repede se întrecea cu iuțeala vîntului, ajungea aproape pe a gîndului, se prăvălea peste văi și cîmpuri ca o furtună. Țăranii de pe marginea șoselei care-l vedeau trecînd, rămîneau încremeniți și se cruceau. Orașele, ori satele, cît se iveau în stînga și în dreapta lui, se făceau nevăzute cît clipea din ochi. Plopii argintii ce se deșirau pe țărmul unui rîu cu maluri nesipoase, păreau că se topesc în unul singur, ce era neîncetat dinaintea ferestrelor vagoanelor. Dar cu cît se scurta drumul dintre tren si gara orașului unde era să se oprească, pe atît și chipul lui Dereanu se încrunta. Semeția ce, adineauri încă, îl făcea să nu se mai potrivească cu nici un om de pe pămînt, îl părăsea. Încleștate pe manivela frîului de oprire, mîinile lui își sporeau zadarnic sălbăticia puterei pe care o desfășurau. Dintr-o pricină sau dintr-alta, acest frîu era ca și cum n-ar fi fost. S-ar fi crezut chiar că mersul îngrozitor își mărește iuțeala în loc să și-o domolească. La curbe, locomotiva și vagoanele săreau pe șine și amenințau cu deraiarea. Stația unde trenul era să se oprească licărise numai o clipă pe dinaintea ochilor lui Dereanu și pierise în zare. În fața și în urma lui, el nu mai zărea decît alba panglică a șoselei cu cele două șine ale ei ce se duceau către nehotărîtele zări ale cîmpiei, pe care o tăiau în două.</p>
                  <p>Însă tocmai cînd deznădejdea lui era mai mare, căci locomotiva ajunsese acea iuțeală dincolo de care așteaptă haosul de vagoane rupte urcate unul peste altul, auzi, sau crezu că aude, sunetul unui ceasornic ce bătea în depărtare orele patru dinspre ziuă.</p>
                  <p>Cînd Nicu se dezmetici din visele ce-l smulseseră împrejurărilor vieței lui, luna albea aproape ștearsă în petecul de cer din stînga turnului Colței.</p>
                  <p>Doi gardiști, văzînd că se face ziuă, se înfășuraseră în mantalele lor și dormeau pe treptele muzeului. Cîte un pantalon-creț, calfă de măcelar cu mînecile răsfrînte, se ivea pe strada Colței și se grăbea cu pasuri răsunătoare către piața mică.</p>
                  <p>Nicu se întoarse acasă încet; șalele și spinarea toată îi erau înțepenite de răceala nopței. Cîțiva camarazi din facultate îl întîlniră în dosul pasagiului și crezînd că iese de la o petrecere, voiau cu orice preț să-l tîrască cu ei la „Pisica-Albă", — pentru a se drege. Dar el se grăbi să se depărteze, în urmă-i cu rîsetele și glumele sărate și nesărate ale acestora.</p>
                  <p>Realitatea îl relua în stăpînire. Iată-l din nou căzut din înălțimea visurilor ca o pasăre cu aripa ruptă de alica vînătorului. Iată-l, din nou, biet student sărac, vara cu pantaloni de iarnă și iarna fără palton și cu ghetele căscate la vîrfuri, prin noroiul cleios al uliței...</p>
                  <p>Pe deasupra, prins de niște friguri neașteptate, fu silit să nu se întoarcă la cancelarie decît a treia zi. Cînd reapăru, mustrările ce-l așteptau izbucniră. Cum? dumnealui își închipuia că treburile statului pot să stea pe loc fiindcă i-a venit pofta să se bolnăvească? Desigur că lucrurile nu pot să meargă astfel... Dacă e bolnăvicios, coconaș, să facă bine să-și dea dimisia... Sunt cincisprezece candidați care așteaptă — și toți cu bacalaureat — iar în viitor vor fi și licențiați cari să scoală limba după așa bunătate de slujbă. Numai nouăzeci lei și cîțiva pe lună, deocamdată, e adevărat; dar greutatea e să te vezi în pîinea statului, că, apoi, departe mergi... Mai pune că poți să ajungi și subșef de birou și să te însori... Cine nu-și mărită fata după o slujbă?... Te mai așteaptă, în sfîrșit, spre bătrînețe, și drepturi la pensie, așa că, de la șasezeci de ani încolo — dacă-i atingi — poți să dai cu căciula în cîini. Dar el mai cu seamă? El? Nu era oare și student la Drept și nu-i înlesnea slujba putința să pună mîna pe diploma de advocat și să taie palavre nesupărat de nimeni? Și lucrurile stînd astfel, dumnealui, în loc să fie recunoscător șefilor, în loc să prescrie ordine și circulari — să-și facă datoria — se îmbolnăvea... Să bage însă de seamă, de rîndul ăsta i se trece, dar cînd i se va mai întîmpla va fi înlocuit.</p>
                  <p>Tăcut, și plecîndu-și fruntea sub mustrări, Nicu se reașeză pe obicinuitul scaun de paie ce-i subția fundul pantalonilor, și, repunîndu-se în corent cu lucrările de zi, își scîrțăi condeiul pe concepte cam de felul acestora:</p>
                  <p>
                     <hi rend="italic">"Domnule Prefect</hi>,</p>
                  <p>Vi se pune în vedere că cu privire la raportul dv. cu no. 150 sunteți cu <hi rend="italic">onoare</hi> invitat să vă conformați <hi rend="italic">întocmai</hi> cu spiritul și litera legei.</p>
                  <p>Primiți etc.</p>
                  <p>Ministru, <hi rend="italic">Legalicescu</hi>"</p>
                  <p>Ordine de acest fel sunt, în adevăr, de mare însemnătate, căci dau loc la lucrări ca cea care urmează, în cancelaria prefecturilor către care sunt îndreptate:</p>
                  <p rend="italic">"Domnule Subprefect,</p>
                  <p>Vi se pune în vedere că, cu privire la raportul dv. cu no. 640, cerîndu-ne dezlegare despre chipul cum trebuie să urmați (aici cu <hi rend="italic">onoare</hi> nu se mai pune, fiindcă un prefect nu poate să se adreseze către subalternul său cu <hi rend="italic">onoare</hi>), sunteți invitat să vă conformați întocmai cu legea și spiritul ei (aici se adaugă) <hi rend="italic">cunoscînd că la din contră</hi> vă vom face direct răspunzător.</p>
                  <p>Prefect, <hi rend="italic">Pîrjolescu</hi>"</p>
                  <p>Șefii se arătară cîtăva vreme mulțumiți. Aveau și de ce: căci, pe cînd colegii lui Nicu fumau țigări sau vorbeau despre viitoarea fată pe care aveau de gînd s-o pună la mînă, iar, cîteodată, și despre cămătarii cărora le trăseseră chiulul, el singur rămînea neclintit, totdauna aplecat peste masă și cu spinarea încovoiată asupra lucrărilor de făcut.</p>
                  <p>Zilele treceau acum pentru dînsul la fel. Venea la cancelarie la opt dimineața, se așeza dinaintea călimărului de pămînt ars și — mașină de prescris, — scuipa, slovă cu slovă, binefăcătoarele dispozițiuni ministeriale „întocmai cu spiritul și litera legei". Dar dacă nu mai lipsea de la cancelarie, închipuirea lui nu-l ducea mai puțin departe de locul unde se afla și departe de viața pe care o trăia.</p>
                  <p>Ca și pe banca din fața Universităței, Dereanu uita în acele clipe tot și zilnic își călărea cîte un Ducipal nou. De cîte ori nu se văzuse, bunăoară — vis între alte visuri ale lui — intrat în armată ca voluntar și tocmai cînd războiul se declarase. Mobilizarea îl îmbătase atît de mult încît nici nu știa cum ajunsese la graniță și cum el și armata română o trecuseră. Destul că acum știa că munții au rămas în urmă și că el se afla în mijlocul unei cîmpii întinse și printre camarazii lui de soartă și de glorie, desfășurați în număr de două sute cincizeci mii, în ordine de bătaie. Dincolo de apă, spre dreapta, cîmpia se urca pe nesimțite și se făcea deluroasă. Acele părți de locuri fuseseră mai cu seamă puternic întărite de aripa stîngă a dușmanului. Căpetenia oastei noastre, în loc să ocolească pozițiunea și să atace, cu toate mijloacele de care dispunea, aripa dreaptă ce era mai slabă, se izbi de ele. Greșeala lui cea mare fu, apoi, că-și prăpădea armata prin pipăiri treptate ale terenului, netrimițînd în foc regimentele de infanterie decît rînd pe rînd. Dușmanii cîștigau terenul și, în curînd, lupta luă o așa față încît, cînd generalul voi să-și desfășoare toate puterile, nu mai putu s-o facă.</p>
                  <p>În mijlocul fumului și gloanțelor, printre obuzele care vîjîiau și se crăpau în cădere, Nicu nu-și pierduse cumpătul. El își da de minune seama că bătălia era pierdută. Soldații și începuseră să dea înapoi, iar mulți fugeau.</p>
                  <p>Din fericire, izbit în inimă de un glonț, generalul căzu. Însă în clipa cînd groaza și deznădejdea își făceau drumul printre șirurile românilor, Nicu, care văzuse primejdia și care ridicase de jos chipiul divizionarului, punîndu-și-l în cap, se află, dintr-un salt, călare și luă comanda armatei. </p>
                  <p>Mișcarea ce se produse în rîndurile noastre fu dintre cele mai dătătoare de avînt. Cea mai mare parte dintre soldați se repezi pe urmele lui ca un troian ce se surpă de pe un munte. Ura! Iureș! Cei dintîi din soldați cad. Cad și rîndurile ce vin după ei. Dar Dereanu, printre fum, se ridică în scările șelei. Statura îi este măreață și gestul magnetic. Asaltul ce se dă pozițiunilor în care dușmanul s-a retranșat este hotărîtor. Pe români ii așteaptă poate o moarte sigură, dar gloria cea mai nepieritoare le va duce numele printre veacuri. Cîteva regimente atacă atunci în coastă pozițiunile armatei protivnice. Dereanu înfige cel dintîi steagul românesc pe una dintre ele. Zdrobiți de toată artileria noastră, inamicii bat în retragere. Goana ce li se dă e pentru ei cumplită. Învălmășeala le încurcă rîndurile. Gloanțele puștelor și proiectilele mitralierelor îi seceră ca o grindină. Morții abia li se pot număra și, spre seară, oștirea noastră tăbărește pe cîmpul de bătaie.</p>
                  <p rend="italic">Ca un glob de aur luna strălucea</p>
                  <p rend="italic">Și pe-o vale verde...</p>
                  <p>O, triumf! O, glorie! Zilele lui Mihai Viteazu au reînviat. După încheierea păcei, Dereanu reintră în capitala, din care plecase simplu soldat, în mijlocul flăcărilor dragostei populare. I se strigă: hura! i se aștern covoare sub copitele calului și florile răpăiesc de la ferestre peste capul și corpul lui.</p>
                  <p>— Te-am prevestit de mai multe ori, domnule Derene, că ai s-o pați, fură vorbele ce tăiară aripele uneia din aceste himere ale lui, într-una din zilele de la sfîrșitul lui septemvrie și în momentul cînd ea se desfășura mai strălucită.</p>
                  <p>Și i se comunică înlocuirea. Greșelile ce i se strecurau în transcrieri erau, în adevăr, prea mari. De trei ori i se întîmplase ca, în loc de: „întocmai cu spiritul și litera legei", să pună „întocmai ca legea și spiritul ei". Alteori, cu de la sine putere, schimbase unele formule. De cîte ori nu i se spusese să nu mai pună: „<hi rend="italic">am</hi> onoare să vă invit” ci: „<hi rend="italic">cu</hi> onoare vă invit etc."</p>
                  <p>Apoi, unde am ajunge dacă cei care îndrăznesc să se atingă de sfințenia formulelor administrative n-ar fi cu asprime pedepsiți? Auzi! Bine-i șade, tînăr cum este, încă pe băncile școalei, să îndrăznească să îndrepteze pe mai-marii lui, oameni cu carte și vechi în birocrație...</p>
                  <p>Nicu auzea aceste vorbe, dar i se părea că-l lovesc tot atîtea gloanțe. Sudori ca ale morței îl coprindeau, și, ca într-un vis, se ridica de pe scaun, apoi desprinzîndu-și dintr-un cuier pălăria, își lua umbrela și ieșea în curte.</p>
                  <p>Afară, o ploaie pătrunzătoare și măruntă se cernea din înălțimea posacă a văzduhului. Ea spăla pietrile din împrejmuirea ministerului în care, birjarii puternicilor zilei, înfășurați în dulămi roșii și civite, își înfundau căciulele pe ochi. Pe uliți, noroiul se făcea lipicios, se agăța de tocuri și de vîrful ghetelor, se pleoștea în stropi galbeni pe pantalonii trecătorilor și pînă pe geamurile dintr-o bucată de la prăvăliile mari.</p>
                  <p>Nicu, în haina lui neagră, lustruită de. prea multă purtare și roasă la coturi, cu umbrela în mînă, pe care n-o deschidea, umbla sub ploaie cu pasul măsurat. Se ducea înainte, fără nici un scop, era cu ochii deschiși, și nu vedea, se lovea de cîte un om și de altul, răvășuia pe rînd ulițele, și părea că e un nenorocit care, deși umblă, doarme.</p>
                  <p>În moliciunea ploioasă a zilei, se simțea că e furat de un fel de amorțeală și că nervii i se descordează. El putea să fie asemănat și cu un om care ar fi primit o zdravănă lovitură în creștetul capului.</p>
                  <p>Cu toate aceste, zilele trecură pentru Dereanu ca și pentru toată lumea și, acum, tocmai cînd Crăciunul sosise, el nu mai avea unde să locuiască de mai bine de-o lună.</p>
                  <p>Unchiul său, frate bun cu biata lui mumă, moartă de cum îl născuse, se afla cînd la Nisa, cînd la Monte-Carlo, unde-i scrisese. Dar jocul la <hi rend="italic">roșu</hi> și la <hi rend="italic">negru</hi>, cu diferențe zilnice de cîte două și trei sute de napoleoni, îi lua prea mult timpul spre a se mai putea gîndi să-i răspundă.</p>
                  <p>La început — după ce stăpîna casei unde locuise îl dedese afară, nefiind destul de bătrînă ca să găzduiască pe nimic pe studenții săraci — Dereanu intra prin cafenele, cerea cîte un pahar cu apă, aștepta sosirea cîte unui prieten ca să-l poftească la o cafea, vorbea cu voce tare împotriva guvernului, a omenirei, da în judecata conștiinței lui pe Dumnezeu, zicea că el este adevăratul demon. Alcătuia, apoi, lumea pe alte temeiuri. Era comunist și socialist. Coprins de o milă fără margini pentru tot ce suferă se uita pe el. Alteori însă, își da seama că omenirea nu poate să fie decît ce este: că osebirile dintre unii și alții sunt firești, că n-au să piară niciodată, și că, în sfîrșit, suferința este o lege a vieței...</p>
                  <p>Iar cînd se prăvălea în aceste adevăruri, mila lui era înlocuită de răutate. Dacă ar fi putui, ar fi nimicit tot ce este, ar fi trimis în nirvana pe cei buni deopotrivă cu cei răi. Albul ochilor i se roșea atunci de sînge; vocea i se făcea strigătoare, și închizîndu-și degetele peste palmele mîinilor, amenința cu îndîrjirea pumnilor cerul și pămîntul.</p>
                  <p>Obișnuiții cafenelei — stîlpii — îi dau ocol, îl întărîtau cu o vorbă batjocoritoare. Alții, mai neghiobi, se prefăceau că cugetă la fel cu el, îi exaltau mișcările sufletești și, pe furiș, își făceau cu ochiu, rîdeau pe înfundate. Dintr-o cafenea în alta, Dereanu își petrecea astfel vremea. Dar alte dăți bătea podul de dimineață pînă seara, între grădina Episcopiei și piața Constantin-Vodă, doar de-o vîna de la vreun cunoscut sau prieten un leu-doi, ce i se dau mai mult de milă decît ca împrumut. Problema cea mare, cestiunea de viață sau de moarte era însă pentru el cea pe care trebuia s-o dezlege de treizeci de ori pe lună și anume: aflarea unui adăpost unde să poată dormi o noapte. Și cînd nu-l descoperea din vreme, cînd seara îl apuca fără dînsul, după ce trecea în șir cafenea după cafenea, era silit să ia în revizie birturile prin care chiolhangii se întîrziau pană dinspre ziuă, să se alăture de ei și să bea cît i se turna în pahar, iar, la urmă, să-i întovărășească prin localuri patentate, fericit dacă vreunul, trăsnit de vin, îl poftea la el acasă spre a găsi acolo un pat sau mai puțin de atît, un scaun. Într-o zi, întîmplarea îl făcu să întîlnească pe un fost conșcolar. Era în dreptul vestitului birt „La Purcelul".</p>
                  <p>— Cum te-ai schimbat! Însă... desigur că... în bine. Numai — de! ce să zic! nu pari în fonduri, îi zise acesta.</p>
                  <p>— Ei da! M-am schimbat; cît despre fonduri, n-am fost niciodată bogat. De cîtăva vreme sunt, apoi, și fără funcțiune; dar tu, ce te-ai făcut de atîta vreme?</p>
                  <p>— Pe unde crezi că n-am umblat? Nouă țări și nouă mări: cu toate aceste nu pot să zic că mi-a mers rău.</p>
                  <p>Și din aceste momente, prietenul lui Dereanu se arătă nedespărțit de el, îl ajuta, își împărți odaia cu dînsul — dormeau și făceau chefuri împreună. Aceasta însă nu ținu mult. Cîteva cuvinte, pe care el i le spuse într-o zi, îl răniră de moarte. Trufia celui care ar hotărî și de rîndul ăsta soarta celui care e în lipsă, și puțin în urmă odaia călduroasă răsună lung de zgomotul unei uși trîntită pe țîțînele ei.</p>
                  <p>Iar acum, în noaptea Ajunului, sub un vînt ascuțit ce aleargă țipînd pe încîlcirile ulițelor, Nicu, în biata lui haină lustruită de prea multă purtare, fără galoși, cu ghetele aproape căscate, se duce drept înaintea lui și cu aceleași pasuri mecanice ce l-au scos afară din curtea ministerului, o ia pa Podul Mogoșoaiei, se lovește cînd de cîte un om, cînd de cîte un felinar, se oprește în fața geamurilor de pe la prăvălii, se uită la bronzurile și la lucrurile de artă ce schinteiază în lumina gazului, dar fără să le vadă.</p>
                  <p>Grăbită, lumea își dă cu coatele, își încrucișează umbrele ce se lungesc de-a curmezișul trotuarului și pînă pe mijlocul uliței, printre roatele trăsurilor, ce scot vuiete metalice din caldarîmul înghețat.</p>
                  <p>Dar, între răsunetul ușei trîntite și momentele în care se află, au trecut, pentru Dereanu, trei zile — trei zile de nemîncare și nedormire. Cu cei cincizeci de bani pe care i-a găsit în căptușeala pozunarului de la jiletcă, el și-a cumpărat o jimblă, din care i-a mai rămas o bucată, ce-i rînjește sub braț, printr-o spărtură a gazetei în care a înfășurat-o.</p>
                  <p>În acest timp, la „Broft” și la „Capsa", gelatinele cu fața chihlibarului topit, tremură pe farfurii de porțelan așezate pe tăvi de argint, coperind tocăturile de cărnuri împănate cu fel de fel de mirodenii, ce împrumutau tiparului formele cele mai atrăgătoare. Alături, purcei gata pentru a fi puși la foc, zorzonați cu zulufi de hîrtie colorată și cu pătrunjel verde în dinți, își dau coatele cu alții, fripți gata, și cu șorici poleit de flăcări. Se mai văd și fazani reîmbrăcați cu penele lor, precum și o mulțime de alte păsări de vînătoare. Prăjituri ce se înalță ca niște clădiri cu cinci-șase rînduri, fac, de altă parte, ca gura să-ți lase apă, printre surpările de bomboane ce dau afară din cutii ori din coșuri cu împletituri aurite.</p>
                  <p>Dereanu a umblat în sus, a umblat în jos. În sfîrșit, s-a hotărît să intre și el în vestita cafenea a lui „Fialkowski", ce însuflețea, pe atunci, Piața Teatrului cu paraponisiții guvernelor, care găseau acolo adăpost și pahare cu apă.</p>
                  <p>În seara aceea nu se aflau pe canapelele de pluș roșu ale cafenelei decît vreo cîțiva negustori faliți. Fumul lăsat înăuntru de mulțimea consumatorilor înceta însă lumina becurilor de gaz. Nicu, care nu intrase întîia oară acolo — se așeză și el pe plușul zgîit al canapelelor, cerîndu-și paharul lui cu apă, care i se aduse cu multă bunăvoință, și se apucă să aștepte...</p>
                  <p>Ce? nu știa nici el: soarta lui? naștera Mântuitorului? — sau pe amîndouă deodată? Dar, oricum ar fi fost, el se uita cînd la pervazurile despoleite ale oglinzilor și cînd la felinarul din Piața Teatrului, ce se vedea prin ușa de geamuri a cafenelei.</p>
                  <p>Afară începuse să ningă — ningea de mai bine de un ceas; dar fulgii cădeau acum mari, căci vîntul încetase să sufle. Ei se agățaseră, mai întîi, de felinare, se prinseseră ca niște fluturi albi de crecile pomilor, se așternuseră la urmă pe trotuare, albiseră coperișurile caselor și întocmiseră, cu încetul, peste toată întinderea Bucureștilor, unul și același strat gros de zăpadă. Cete de băieți cu „Bună dimineața la Moș-Ajun", se bălăbăneau printr-însul, troieniți pînă la glezne, își pierdeau galoșii și, pentru a se încălzi, se loveau cu bulgări de zăpadă. Nicu ieși cel din urmă din cafenea, își strînse haina la piept, își înfundă picioarele în moliciunea ninsoarei și o luă înainte pe trotuarele pustii. El mergea alăturat de case, în umbra lor culcată peste uliță, și trecea cîteodată ca o iasmă prin fășiile de lumină împăiejenată ale felinarelor. Ninsoarea ce nu încetase i se grămădea pe marginile pălăriei, i se așeza între gît și gulerul ridicat, îi albea spinarea, îl încărca, de sus pînă jos, cu fulgi albi și, iar, albindu-i părul și sprîncenele, îl schimba în moșneag nemaiașteptător de bunuri pămîntești.</p>
                  <p>Pasurile lui se făceau, firește, mai grăbite. Părea coprins de frigurile unei puteri peste măsură de mare. Oare nu era el dator să însemne în acea noapte, urmele lui, negrele brazde ale mizeriei peste tot corpul Bucureștilor?</p>
                  <p>Da, aceasta îi era menirea. Și el nu mai trăgănea să și-o înțeleagă. Se mira numai cum de nu și-a priceput-o mai de mult... Și numai „înainte” era, acum, cuvîntul ce i se ridica în gînd, și numai înainte se și ducea, — căci ce va zice capitala cînd se va deștepta a doua zi și nu-și va găsi pîrtia făcută? Iar în aiurarea ce-l coprindea, bătea sub picioare zăpada ce începuse să înghețe și care trosnea ca praful de zahăr și făcea pîrtie — pîrtie largă să încapă pe ea toți împaltonații Crăciunului. Vîntul însă se ascuțea. Nu amenința a viscol ci se făcea chiar viscol. El îi sfîrcuia obrazul cu brice de gheață și de foc. Vîrtejuri după vîrtejuri, măzărica îi intra în urechi, în ochi. Picioarele nu și le mai simțea, dinții îi clănțăneau și, ca să mai înainteze, era silit să se oprească tot mai des și să se reazeme aci de un colț de zid, aci de un felinar.</p>
                  <p>Deodată, și cum sosise în largul bulevardului, spre care o taină ciudată îl readusese, cîteva tăieturi îi zvîrcoliră pîntecul. Se încercă să le stăpânească, dar glasul foamei e mai puternic decît orice voință. Doi trei pași îi mai făcu, totuși, dar picioarele ce i se înmuiară nu-l mai duseră.</p>
                  <p>Oprit lîngă chioșcul ziarelor, el se propti de dînsul, rupse cu mîini tremurătoare petecul de gazetă în care se afla cea de pe urmă bucată pe pîine — un codru uscat și tare — o smulse din hîrtie, o frecă cu zăpadă și ducînd-o la gură, își înfipse dinții în ea cu sălbăticie... Pomii, împrejurul lui, șovăiau de ninsoare sub greutatea mulțimilor de flori albe deasupra cărora umezeala ce înghețase pe ele pusese străluciri de pietre scumpe. Șirurile de felinare se duceau de o parte și de alta, dar nu era geam al lor care să nu fie pe jumătate înzăpezit sau de pe care să nu atîrne, ca niște stalactite, țuțuroaie de gheață.</p>
                  <p>Cele două statui, a lui Heliade și a lui Mihai, se zăreau printre fulgi, schimbate din marmoră și bronz, în făpturi supraomenești.</p>
                  <p>Dar Dereanu nu mai făcea doi pașii fără să alunece. El se tîra mai mult decît umbla. Se tîra ca un cîine orbit de moarte, dar tot credincios stăpînului, și se apropia de banca ce fusese cuibul lui de visuri de odinioară, — atunci cînd luna albea aproape ștearsă în stînga turnului Colței...</p>
                  <p>Iar cînd ajunse la ea, și cînd mătură cu pulpana hainei albul strat ce i-o ascundea, se lungi încet deasupră-i, își puse o mînă sub cap și alta pe piept, închise pe jumătate ochii.</p>
                  <p>Ninsoarea își agăța fulgii rotunzi de genele lui crețe. Ei se topeau și înghețîndu-și, la suflarea crivățului, micile picături, se schimbau în tot atîtea lacrimi de briliant.</p>
                  <p>Dar visul în care el se adîncea treptat era nespus de dulce. Putea să sufle crivățul cît vrea, căci se simțea tot mai ușurat de ticăloasa greutate a corpului. Glasuri îngerești îi umpleau auzul. Privirile îi erau furate de sute de vedenii albe. Două, mai cu seamă — și amîndouă cu ochii blînzi și adînci — mama și tatăl lui, poate — se aplecau peste el, îi întindeau brațele...</p>
                  <p>Dar ceasurile cinci din noapte sunau la „călugărițe". Cu toate că slăbite de depărtare, ele fură auzite de o ceată de tineri plecați după covrigi și nuci. Ajunși în dreptul palatului Șuțu, dînșii se despărțiră pentru a se întoarce pe la casele lor. Cîțiva — cei care o luară pe bulevard — văzură un om întins pe-o bancă. Ei îl crezură beat și îi strigară aproape în ureche un zdravăn: „Bună dimineața la Moș-Ajun".</p>
                  <p>Și tăcerea recoborî peste bulevard.</p>
               </div>
               <div type="div3">
                  <head>Cometa lui Odorescu</head>
                  <p>Odorescu era un băiat bun. Scurt, cu dispozițiuni napoleoniane ale pîntecului, și cu toate aceste poet, poet în puterea cuvîntului. Locuia la o mătușă, împreujurul bulevardului cel nou, bulevard ce se va numi al Colței, cînd va duce de la Șosea la Spital. El era în clasa IV-a gimnazială, dar, deși citea pe capete — romane, poezii, știință vulgarizată, — bunăoară pe Jules Verne și pe Flammarion, — rămăsese corigent. Publicase și vreo cîteva versuri într-un ziar cotidian, însă aceasta nu entuziasmase pe respectabila lui mătușă, săsoaică de origină, și rea, rea foc. „Învață, ticălosule!", îi striga ea de cîte ori îl prindea cu vreuna din acele cărți în mînă. Și i le rupea, i le băga în sobă. În sfîrșit, băiatul se disperase, părăsise domiciliul mătușei și, de mai bine de șase zile, dormea la un prieten care poseda un întreg stoc de cărți de-ale lui Flammarion. Astfel, se împlinea aproape săptămîna de cînd Odorescu zburase în lumi transcendentale. Pentru stele, pentru infinit, renunțase chiar la scrierea în versuri. Ce începuse să-l trudească acum era o altă ambițiune.... Hotărît, tot astronomia n-are reprezentanți extraordinari în România și, așa fiind, de ce nu s-ar deda el la un' asemenea studiu. Și de cînd se apucase să citească pe Flammarion, ce-l turbura mai mult era problema cometelor... A! de ce nu dă Dumnezeu, cel puțin să vadă și el una? Cît ar fi de încîntat! Cum ar observa-o! Cum ar căuta să-i deslușească mersul! Și, — cine știe?... poate... — O! dar aceasta ar fi o glorie prea mare!... poate că se va ajunge într-o zi a se zice: <hi rend="italic">Cometa lui Odorescu</hi>, după cum se zice: <hi rend="italic">Cometa lui Biela</hi>.</p>
                  <p>Băiețandrul, fire entuziastă și nobilă, se simțea atunci mai presus de ticăloasele împrejurări ale traiului ce-l înconjura. Ochii i se împleau de o lumină aproape tot așa de aprinsă ca a sîmburilor de comete și beat de bucurie... — gloria! gloria! — nu se gîndea dacă a mîncat sau nu, așa că cezarismul pîntecului său se democratiza pe zi ce trecea. Mătușa sa — odioasa burgheză! — pîndea de mult sosirea acestui moment psihologic și —- o! trădare! — pusă în corent de amicul la care nepotul său dormea, — îi ținu calea într-o seară tocmai pe bulevard, pe largul fluviu de asfalt și granit ce curge de la margini spre inima Bucureștilor și pe care lui îi plăcea să-l străbată în toată lărgimea, să-l măsoare în toată lungimea, cu ochii veșnic țintă pe stele, pe lună, pe cele patru colțuri ale orizonului, doar-doar de s-o ivi cometa mult așteptată, evenimentul ce avea să hotărască despre ce va fi viața lui, — superioară sau... sau... — groază a groazelor și blestem al blestemelor! — sau ce este viața tutulor Icarilor cari cad din ceruri la pămînt:</p>
                  <p>
                     <lb/>"<hi rend="italic">...ca aripa zdrobită de-a lumei perfidie</hi>
                  </p>
                  <p>
                     <hi rend="italic">..cu vise, cu-amor, cu poezie...</hi>"</p>
                  <p>
                     <lb/>Vocea formidabilă a onoratei mătușe se înțelege că, în acea seară mai cu seamă, îl surprinse într-un mod cu totul neplăcut... Tocmai i se păruse, ori era poate și realitate, că zărește pe cer o lumină neobicinuită, bizară, roșie, bătînd puțin în albastru și chiar întrucîtva în galben, afară numai dacă nu se va fi înșelat...</p>
                  <p>Invectivele mătușei curgeau. Vocabularul amenința să nu sfîrșească... „Hai! păcătosule! d-aia mi-am pus eu nădejdea-n tine! Ca să ajungi o haimana?... Da' stai că-ți arăt eu. Acum ți s-a înfundat... 0 să vezi cu cine ai a face... Dacă vrei să numeri petrele, numără-le, dar nu cu hainele pe cari ți le-am cumpărat eu... Și ghetele?... Ale tale sunt, ori tot eu ți le-am luat?..."</p>
                  <p>Și onorabila mătușă, energică nu glumă, îl și înhățase pe băiat de guler... Îl dezbrăcase de o mînecă... El se zbătea, nu e vorba, — însă n-ar fi fost de mirare ca mătușa să rămînă cu victoria, adică cu haina.</p>
                  <p>Cum și ce fel se făcu, Dumnezeu știe. Destul că în acele momente de grea cumpănă, Odorescu ridică ochii în sus... Așa se întîmplă totdauna cînd ești în primejdie. Ridică ochii în sus, — însă minune a minunilor! văzu, — văzu, — și nu era nălucă, — văzu o cometă, o cometă adevărată, o goșgogea cometă, cu sîmburele roșu de te băga în răcori și cu un fel de coadă, — scurtă e adevărat, dar a cărei scurtime era răscumpărată de faptul că era cilindrică și tricoloră... Această cometă era portocalie, roșie și albastră, și bîțăia.</p>
                  <p>Oricine ar fi văzut-o nu putea decît să simtă părul zbîrlindu-i-se pe cap... Băiatul abia avu puterea s-o arate mătușei sale și să gîfîie: „Co-me-ta!” Și, în adevăr, era, desigur, o cometă, era cometa ce-i venea în ajutor, cometa ce scăpase de toate ochianele astronomilor din New York, Londra, Paris, Petersburg și Berlin, spre a nu i se destăinui decît lui, spre gloria lui cea mare, iar, la drept vorbind, și spre mîntuirea jachetei lui de ghearele hrăpitoare...</p>
                  <p>Acele gheare, deși gheare de mătușă, în fața cometei se slăbănogiră, se descleștară și alunecară, cu brațe cu tot, de-a lungul rochiei.</p>
                  <p>"Cometa! Sfîrșitul lumei! vai de mine și de mine! Hai, Iancule, să ne împăcăm” fură vorbele ce-i zbîrnăirâ deznădăjduit pe buze și, podidită de lacrimi, se aruncă de gîtul nepotului pe care îl înăbuși cu sărutări.</p>
                  <p>Negreșit că Odorescu, cu toată împăcăciunea, nu pierdu vremea. Din acea seară chiar, dete sfoară în București despre marele eveniment... Nu prea o văzuse nimeni, dacă cumva o văzuse cineva, afară de directorul observatorului meteorologic, care, de cum îi sosise zvonul, nu numai că o văzuse, dar îi și determinase direcțiunea. Ea se mișca de la vest spre nord-vest, înclina spre pămînt, avea o densitate amenințătoare asupra căreia nu se putea înșela cu o iotă și dacă a doua zi seara nu se va arăta, era o dovadă că se apropie de pămînt cu iuțeală. În adevăr, în astronomie, este ceva elementar că atunci cînd cometele sunt destinate să se depărteze, să nu se ciocnească cu pămîntul, rămîn noaptea din ce în ce mai mult pe cer, urcă spre zenit.</p>
                  <p>În puțină vreme, Bucureștii fură în mișcare. A doua zi seara, lume din lume, — unii cu binocluri, alții cu ochiane, — se grămădise pe bulevard, năvălea spre Șosea, aștepta arătarea rătăcitorului și înfricoșatului astru. Odorescu înota în glorie ca în elementul lui... Trecea de la o grupă la alta... O văzuse între orele 10 și 10 jumătate... Trebuia să se ivească…</p>
                  <p>— Și era cu coadă?</p>
                  <p>— Firește că cu coadă: roșie, galbenă și albastră.</p>
                  <p>Cu toate aceste, miezul nopței sună, sună și ora unu, iar cometa nu se ivi. O parte din lume plecă acasă decepționată... Altă parte, cea pînă la care teoria apropierei de pămînt a cometelor ajunsese, era cu totul îngrijată... Unii atribuiau ivirea cometei și sfirșitul lumei detronărei mitropolitului-primat... Păgînii însă, — și cîți nu sunt păgîni în ziua de azi? — nu credeau... pe cînd oborenii puneau cometa în socoteala intrărei în București a împăratului Austriei, — sosire ce, — e și drept a se constata — nu s-a putut întîmpla decît după îndeplinirea unei eclipse de lună...</p>
                  <p>Oricum ar fi fost, Odorescu, de la o zi la alta, își văzuse visul cu ochii. În București nu se mai vorbea decît despre cometă!... Cometa lui Odorescu!</p>
                  <p>Cu încetul, totul reintră în liniște. Trecuseră două săptămîni... Gloriile, — chiar cele mai mari — în unele țări sunt efemere. Odorescu scăpase cu succes de corigență... Poate că profesorii, în urma evenimentului, erau și interesați să nu facă altfel.</p>
                  <p>Pe el însă îl aștepta în curînd o mică decepțiune... Într-o seară — funestă noapte! — se afla la amicul său, la cel cu cărți de-ale lui Flammarion... Cometa apăru... Era ea, nu încăpea nici o îndoială. Mergea de la vest la nord-vest. Înclina vădit spre pămînt. Coada ei, scurtă, dar compensată prin faptul că era groasă și cilindrică, acea faimoasă coadă, roșie, galbenă și albastră, se mișca năbădăios... imita cîteodată legănarea pendulului, altă dată se da peste cap de trei ori... Sîmburele ei era roșu ca para. Odorescu și amicul său n-avură vreme să-și schimbe părerile. Cometa se apropia repede, vîjăia de lua lumea în cap, dar odată cu dînsa, — ce lua înfățișarea unui lampion venețian — se zărea și un patrat sumbru, — colosal zmeu de hîrtie vînătă al unor copii de peste drum ce atîrnaseră de sfoară cometa lui Odorescu.</p>
               </div>
               <div type="div3">
                  <head>Palatul fermecat</head>
                  <p>Strălucitele zile ale vieței au început să-și veștejească aurul pentru mine, dar iată-mă avut — și încă avut cum n-a fost altul — căci, ca să-mi treacă urîtul, numai pentru locuința ce am pus să-mi ridice am vărsat banii poșor.</p>
                  <p>Fațada ei se întinde pe o lungime de un kilometru și e din marmoră albă, mîngîiată de soarele Aticei. Ea și aduce întrucâtva cu a unor clădiri din India, deși le întrece cu mult, după cum visul și basmul au întrecut întotdauna realitatea. Arcuri nemăsurate de porți îl străpung din o sută în o sută de metri, și, de pe platforma necontenită a scărei lui de cîte cinci trepte, aleargă nesfîrșita colonadă de onix care, singură ea, a costat o sută de milioane. Ce este interiorul acestui palat cu greu se poate spune. El a întrecut cu desăvîrșire <hi rend="italic">Casa de aur</hi> a lui Neron, unde erau săli îmbrăcate în plăci de sidef, de fildeș și de baga, și unde altele își aveau pereții cu totul coperiți cu aur și argint...</p>
                  <p>Fiindcă ce nu face banul atunci cînd voința și închipuirea urmăresc să dobîndească printr-însul desfătarea fiecărui simț omenesc, și cînd îl mai schimbă în iluzie a gloriei și a nemurirei, precum și în himeră a dragostei și a prieteniei?</p>
                  <p>Fațada clădirei ce dă asupra gradinei, pe care o prelungește nemăsuratul parc cu braniștele lui de copaci, ale căror frunze sunt uneori de tot albe și alteori de tot roșii și chiar albastre, este o altă minune. Se agață de ea o lume de plante urcătoare, iar trandafirii, după ce îi cuceresc împreună cu glicinele culmea, se prăvălesc de-a lungul zidurilor tot de marmoră și împrejurul ferestrelor și ușilor încadrate în chenare de lapis-lazuli, agată și jasp-sanguin, spre a se surpa în tumultoase cascade de argint, de aur, de purpură, pe cînd potirele mov ale florilor glicinei cîntă cu o notă melancolică pămînteasca zădărnicie.</p>
                  <p>Un mic tren subteran, ale cărui stațiuni se deschid în subsoluri, înlesnește serviciul, ce se face astfel cu repeziciune dintr-o parte a palatului în alta.</p>
                  <p>E de prisos a se vorbi de luxul cam rece dinăuntrul lui, dar asupra unora din falsele ferestre ce se întîlnesc ici-colo în încăperi, se poate stărui cu oarecare luare-aminte. La drept, ele nici nu sunt ferestre, deși au toată înfățișarea lor, ci numai niște pînze cinematografice ce te trec mările și oceanurile spre a te purta cînd în o țară, cînd în alta și a-ți da putința să le vezi pe rînd minunile.</p>
                  <p>Remarcabil mai este în zisul palat că una din sălile lui este sferică și că cei mai meșteri turnători de sticlă au izbutit s-o facă pe loc din una și aceeași închegare de cristal, pe care au schimbat-o apoi în una și aceeași oglindă.</p>
                  <p>Hăul pe care această sală îl înfățișază este spăimîntător, și se zice că cine s-ar pomeni fără veste în ea ar putea ușor să-și piardă mințile.</p>
                  <p>În sala bibliotecei — bibliotecă de altminteri închipuită, căci nu se află în ea decît o singură carte, — te așteaptă ironia nemărginitei surprinderi de a citi pe legătura acestui volum așezat pe o masă de aur, titlul de: <hi rend="italic">Cartea Cărților</hi>. În fond însă, întocmită precum se poate vedea, ea este din foi ce nu sunt decît titlurile de rentă ale mai tutulor statelor, numele pe care îl poartă pare astfel cu totul legitim.</p>
                  <p>Dar cîte n-aș mai putea spune despre fermecatul meu palat, dacă, cu toate sutele de milioane ce am cheltuit pentru a-l ridica, nu s-ar întîmpla că tocmai în acest moment să voi să fac o țigară și, deschizîndu-mi tabacherea, să n-o găsesc pe ea într-însa.</p>
               </div>
               <div type="div3">
                  <head>Pe drum de poștă</head>
                  <p>Lui Constant Cantilli</p>
                  <p>Serdarul Calomfir, bătrînul „taica-moșul", cum îi ziceau micii săi nepoți, era bolnav de o săptămînă. Dînșii plecaseră lunea la pension cu inima zburată. Și, odată în bănci, întristarea îi întunecase. Ochii le alunecau pe cărți. Citeau într-o doară. Nu scoteau nici o pricepere din literile ce le trecea pe sub ochi. Își aminteau turburarea și grija de acasă. Mereu se gîndeau la taica-moșu... Nu-și dau seama despre întîmplarea ce se pregătea, dar stau pierduți cu ochii în gol. Așteptau ceva și nu știau ce. Acest taica-moșu fusese, pentru ei, așa de iubitor! El era cel care îi lua, în zilele de sărbători, să-i ducă, pe sub seară, la cofetărie. Și tot el, săracul! le ținea parte în orice împrejurări.</p>
                  <p>Ora de recreație sosise. Prin clase, și pe afară, ceilalți băieți se jucau cu mincea și cu arșicele. Dar degeaba. Ei nu se amestecau în jocuri. Ființa lor sufletească, toată, era acasă, în sala străbătută, la plecare, în vîrful picioarelor... Reauzeau gîfîirea și răsuflarea grea a bătrînului — zăreau pe o ușe crăpată masa încărcată cu doctorii. Sticluțele, mai mari și mai mici, cu etichete mărginite cu chenare poleite, gătite cu scufițe verzi, roșii, albastre și galbene, nu le ieșiseră din minte. Chelia lucioasă a doctorului Axelmann, bărbierul cu lipitorile, cu păhărele pentru ventuze, șoaptele de prin colțuri ale familiei neliniștite, intrările și ieșirile unora și altora, strecurările pe lîngă pereți ale servitorilor, iar odată afară, alergînd, care pe jos, care cu birja — la spițerie, la medici — erau lucruri ce urmau să-i nălucească... Și cu toate că erau prea copii ca să știe ce e viața, și ce e moartea, aceste amintiri îi făceau sa se întrebe ce erau stafiile galbene purtate pe strade pe caruri de biruință, între popi și ciocli? Auziseră, negreșit, că aceste stafii sunt morții, și aflaseră că, într-o zi, toți au a se duce pe rînd... Dar unde? Dar pentru ce? Și neștiind să-și răspundă, mințile lor se risipeau grabnic în alte părți. Priveliști mai vesele îi înviorau. Se gîndeau la micii prieteni ce aveau în curtea casei de peste drum și la pătulele lor de porumbei. Revedeau foișorul locuinței părintești, înecat de trandafiri, ce urcau pînă la stîlpi. Dar grădina de din vale, ea ce se povîrnea pînă într-o baltă de trestii, cît era de frumoasă! Însă clopotul ce suna pentru reintrarea în clasă, amesteca glasul răgușit al pedagogilor cu rîsetele argintii ale copiilor și cu certurile lor pe capre, pe miele și pe ichiuri.</p>
                  <p>Copiii se înșirau, în vremea aceasta, și o luau spre clase. Unii erau plăviți, cu pielea obrazului ca floarea de zarzăr, alții oacheși — țigani cu ochii de flăcări. Părul unora semăna cu mătasea porumbului; al altora părea fuior de aur. Cei mai mulți îl aveau scurt și creț, negru ca abanosul sau castaniu cu scăpărări de aramă. O! ce giuvaere de preț sunt frumoșii copii ai Olteniei, dar și cît de prematuri și de iuți. Mulți încep să aibă ochii bătuți de pe la doisprezece ani. Sunt însă și cîțiva — cei căror li se zice „nerozi” — care se păstrează, multă vreme, mititei și mai măricei, îngeri.</p>
                  <p>Pavel și Grigore, nepoții serdarului Calomfir, n-apucaseră să intre în clasă, cînd o trăsură — caleașca a mamei lor, care venea să-i ia — se opri la poartă.</p>
                  <p>Acea doamnă, cu totul frumoasă, deși plînsă pe sub vual, și cu obrajii aprinși, vorbi puțin cu directorul. Taica-moșu trebuia, desigur, să fie mai rău, strigau copiii chemați la trăsură. Cu toate aceste, ei fură tîrîți, de cum intrară înăuntru, în vîrtejul viului aer al libertății. Zgomotul cu care fusese trîntită portița caleștei, tropătul cailor ce treceau de Foișorul-de-foc și ieșeau în podul cel mare al Craiovei, faimoasa cale a Unirei, ce începe cu Valea Vlăicei și sfîrșește cu Fîntîna cu Țeapă, totul îi interesa. În dreptul cofetăriei lui Struhală, caii fură siliți să-și domolească mersul, căci lumea ce se îmbulzea de-a lungul prăvăliilor, năvălea spre mijlocul podului. Părea că s-a întîmplat ceva neobicinuit. Steaguri fîlfîiau deasupra firmelor; o muzică izbucnea în răscruciul cel mic. La Cazin, în piața ce desparte clădirea de uliță, o masă coperită cu postav roșu, cu călimări și cu tot ce trebuie de scris pe ea, sărea în ochii trecătorilor și aduna mulțimea împrejur, trîmbița — stacojie, cum era marele eveniment, îndeplinirea aspirațiunilor generațiunei de la 1848 — adică domn străin și o dinastie dintr-o casă domnitoare. Craiovenii — boieri, neguțători sau meseriași, — în parte îmbrăcați încă cu paltoanele de iarnă — iscăleau pe capete, și, flocoși ca niște urși, mormăiau, scoțîndu-și focul pe domnia pămînteană și prorocind fericiri viitoare. Mai jos de Cazin, înapoi spre casa lui „Barbă-rasă", magazinul de mode al lui madam Kati Riedl se încărca pe dinafară, pentru luminăția ce avea să se facă seara, cu felinare de hîrtie și candele de mai multe fețe. Croitorul Ștanghelmann expunea la fereastră jiletci „Bismark", ca fața năutului prăjit. Acest nume nu era însă ursit să rămînă numai al unei jiletci. El păstra Europei o surprindere; avea, în curînd, să fie scuipat, peste lumea latină, de tunurile Krupp.</p>
                  <p>Donjuanii grădinei liceului se opreau dinaintea geamului prăvăliei lui Ștanghelmann, nu mai puteau de dragul jiletcelor prusăcești și, cînd se depărtau, lăsau în urma lor scîrțăirea de bonton a ghetelor de „Hula".</p>
                  <p>Plebiscitul în aer liber își urma însă cursul furtunos sub soarele primăvăratic al zilei. Mai ales, la Cazin, în fața mesei așternută cu postav roșu, zgomotul se făcuse asurzitor: un boier giubeliu, care nu vrusese să-și dea iscălitură pentru alegerea unui domn străin, bătea în retragerea, cocoșat sub grindina de lămîi și portocale cu care era izbit de cei dimprejurul mesei și, adunînd portocalele și lămîile cele mai bune, își umplea cu ele pozunarele, urmărit de hohotele de rîs ale tutulor.</p>
                  <p>Vuietul creștea. Un regiment se întorcea de la cîmp în mijlocul entuziasmului mulțimei. Urale zguduiau geamurile caselor și, dintre ele, numele de Hohenzollern, împreunat cu cel de Sigmaringen, se desprindea, împrăștiindu-se cu răsunete zgomotoase...</p>
                  <p>Dar oamenii mai de rînd — cum s-ar zice: poporul — în auzul cărora acest nume ajungea, îl scălîmbăia în așa fel, încît strănepotul lui Frederic-cel-Mare se încetățenea în orașul Banilor sub porecla de „Sic-Marine".</p>
                  <p>În vremea aceasta, odaia unde se aflau rămășițele serdarului reintra în tăcerea și seninătatea ei, turburate o clipă de înapoierea fetei și nepoților lui.</p>
                  <p>Preotul care citise toată dimineața, se repezise acasă să dea un păhărel de țuică peste cap și să mănînce... Vorba proverbului: „Morții cu morții"...</p>
                  <p>Intrînd pe ferestrele deschise, soarele își revărsa în liniște blîndețea mîngaioasă peste ospețul ce, înainte de a fi dat pămîntului, înțepenea pe o masă coperită cu un cearșaf, cu vîrful ghetelor în sus și cu capul între perini. O subțire cenușă de aur părea că umple odaia. Poleieli calde se agățau de cutele cearceafului și ascundeau între ele un fel de taină veselă. Aurul pervazurilor, cu toate că înnegrit de zăbranic, zîmbea împrejurul marilor oglinzi venețiane. Luminișul adînc al uneia răsfrîngea efigia ștearsă, trăsurile depărtate ale sărdarului.</p>
                  <p>Dar largile buchete de trandafiri sîngerii, de pe cîmpul negru al jețurilor de damască, vîlvorau printre frunzele lor verzi și ruginii ca și cum ar fi fost azvîrlite acolo spre a cînta o izbîndă neasemănat de mare... </p>
                  <p>Mortul, pe frunte cu pecetea unei taine cu totul adînci, înainta astfel sub poarta cea largă a veciniciei, înconjurat cu făcliile aprinse ale celor care apucă drumul cel fără întoarcere.</p>
                  <p>"Ce s-a făcut cugetarea, ce s-a făcut simțirea, ce s-a făcut viața?” erau întrebările ce se ridicau ca de la ele din ciudățenia zîmbetului ce încremenise agățat pe buzele mortului, iar în loc de răspuns, prăpastia în care se prăvălește pe rînd tot ce este, îl îmbăia în sudorile descompunerilor, îi scofîlcea obrajii și-l schimba la față pe fiece clipă mai mult.</p>
                  <p>Dar în salonul din stînga sălei de intrare, rudele și prietenii celui apus începeau să se adune. Canapelele și jețurile monumentale se împodobeau cu mari și grase cucoane și demoazele ale căror malacoave abia puteau fi stăpînite să nu le dea poalele peste cap. Bărbații, în gheroace care le treceau de genuchi, se înghesuiau pe lîngă ferestre, făcîndu-și vînt cu cîte-o imensă pălărie de panama sau netezindu-și cu dosul mînecei cilindrele de castor. Fratele mortului, cu guler și manișcă negre, lăcrima cuviincios, uitîndu-se la ceasornicul de aur al fratelui său, de care se asigurase îndată după moartea serdarului. Și fiindcă ușa se deschidea mereu, așa că salonul nu mai ajungea să încapă lumea, cucoana Catinca, cumnata lui și văduvă a răposatului, ieșea, în sfîrșit, din odaia de alături...</p>
                  <p>Casa intra atunci în jalea zgomotoasă a vremei vechi: tropăiri alergau pe coridoare. Trăsuri după trăsuri se opreau la scară. Țipetele se îndesau. Ele izbucneau din salonul cel mare întru întâmpinarea noilor sosiți. Cîte un „vă-ă-zurați cum mă călcă focul, cucoane Ștefane", sau „cucoane Iordache", după cum era numele celui care intra — întovărășea, de obicei, vaietele văduvei, frîngerile ei de mîini, și legănările capului și corpului ei ce făceau să trosnească jețul din încheieturi. Mîngăierile curgeau: „din pămînt am ieșit, în pămînt ne ducem". — „Toți o să murim". — „Fiecare la rîndul nostru, cucoană Catinco". — Și așa mai departe. Prietenele serdăresei, oase înșirate pe suflet, moaște ce unse cu untdelemn și stropit cu spirt s-ar fi desmucigăit, o înconjurau, aplecîndu-și spre dînsa chipurile ofilite, și o scoteau din leșinuri cu-o grabă domoală.</p>
                  <p>Boala de care zăcuse mortul era reluată atunci de-a capul: „cine, cine, — vai de ea și de ea! — s-ar fi gîndit la una ca asta? Tocmai își cumpărase haine de Paști... Îi zisese dînsa, nu e vorbă, să se astîmpere, să nu iasă în acea zi, mai ales că trăgea un vînt ce fura pe la spate. Însă care bărbat ascultă de vorbele femeilor, necum de ale nevestei... Parcă era să se mute cazinul Măcescului din loc. De! de! Bine era acum? Să-și lase el mătușa singură la vreme de bătrînețe! Dar fătuica lui — vătuiul — cum îi zicea, adesea, ce se va face fără el? Dar copilașii, mititeii mamei-mari? Apoi, fînul — cine-l va strînge de pe cîmp, că are să putrezească acolo? Dar rapița? grîul? porumbul?"</p>
                  <p>Și bătrîna, călugăriță sub zăbranice, își vărsa focul: „cine va avea s-o mai îngrijească? Trăiseră patruzeci de ani împreună și nu mai întocmeau decît un suflet. Armăsarii, el îi cumpărase. La balurile lui Iancu Bibescu, el o dusese în tinerețe ; datoriile ce făcea pe horboțele, pe la marfagii cu toba, el i le plătea; casa, el i-o zidise; pe fiica sa, el o măritase, de ajunsese gogea ministreasă".</p>
                  <p>Și boala serdarului își deșira împrejurările. El se întorsese pe sub seară... însă în loc să-și scoată hainele, să și le chitească și să și le așeze binișor în sertarul scrinului, se trîntise în pat îmbrăcat cum se afla. Cucoana Catinca băgase de seamă că ce era, nu era bine. Dar ce era să mai facă ? Unde să-i scoți vorbă cu șir din gură?... Ba că a văzut pe o muiere înfășurată de sus pînă jos într-un cearceaf alb și că dînsa i s-a luat în urmă din curtea bisericei Petri Boj, ba că, după ce a ajuns acasă, stafia s-a pitit pe după stîlpii porței...</p>
                  <p>— „Ce-e-e să-ți spun, cu-u-u-coane Nicule? M'moartea-moartea!"</p>
                  <p>Preoții însă umpluseră curtea: erau mai mult de treizeci și toți în odăjdii cu flori de argint și de aur pe fundurile stacojii sau pe verdele și albastrul catifelelor. Potcapurile negre, coroane împărătești pe care astăzi unii preoți bătuți de Dumnezeu le azvîrl după ușe și le înlocuiesc cu papistășismul pălăriilor șnuruite, dau o înfățișare și mai strălucită patrafirelor și bogăției maiestoase a vechei religiuni ortodoxe.</p>
                  <p>Vlădica, cu o adevărată coroană pe cap, se da jos din caretă și urca scara profilîndu-se în soare, venerabil ca Dumnezeu, sub schinteierea aurăriei și briliantelor. Dricul intra în curte, înhămat cu șase cai cu capetele împănate și mascate, cu trupurile îmbrăcate în valtrapuri negre, găitanate cu fir. Cioclii, care îi țineau de dîrlogi, își duceau la subțioară șlapele de mareșali ai morței și înaintau cu păsuri măsurate. Mormăiri alergau între poartă și grădină, lărgindu-se peste curte și chiar peste o parte a mahalalei. Muzica militară sosea. Ea se rînduia în stînga scărei. Convoiul se întocmea — nu se mai aștepta decît coșciugul cu mortul.</p>
                  <p>Dar căldura smulgea blesteme împotriva ceasului. Dintre cioclii, cîțiva își ștergeau sudorile. Alții, zorind pe oamenii casei, strigau în gura mare. Unul, mai tînăr, se dase la o parte și își făcea vorbă cu o fată din corul de muzică vocală. Alături, sub un pom, zbîrnăiri de muște răsculate zîzăiau. Năpustindu-se din zbor una peste alta, ele cădeau, ca trăsnite„ pe cîte o frunză sau pe cîte o creacă.</p>
                  <p>Dar preoții, în mîini cu făclii, coprinseră ulița. Alaiul se punea în mișcare. Leșinurile împiedicau exploziile durerei și curtea ce rămînea în urmă se cufunda pustie de însuflețire ca într-o groapă.</p>
                  <p>Țipetele cucoanei Catinchei nu se redeșteptară decît pe podul cel mare al Craiovei. Dînsa, cu capul scos pe geamul caretei, părea că voia să ia ca mărturie a durerei ce-o sfîșie, orașul întreg. Se bătea cu pumnii în piept și cerca să smulgă zăbranicul cu care era îmbrobodită. Dar instrumentele de alamă galbenă ale muzicei îi năbușeau țipetele. Trîmbiți și tromboane vărsau în auzul mulțimei zgomotoasă prăvălire a unui marș funebru.</p>
                  <p>Dîndu-se într-o parte, lumea își descoperea capetele cu un respect măsurat pe aurăria alaiului, pe numărul de trăsuri de casă și pe durerea nemîngăiată a văduvei.</p>
                  <p>Cînd dricul se opri în răscruciul de pește, muzica tăcu și preoții își începură rugăciunile, înghesuiți de gloatele dimprejur.</p>
                  <p>Un vînt subțire, largă suflare a încrucișărei de uliți, fîlfîia fășiile de zăbranic albastru înnodate la brațele îngerilor poleiți ai dricului. Cioclii, care duceau capacul coșciugului, îl puseseră jos, cu jobenul de castor al mortului deasupra lui. Catifeaua viorie cu care el era îmbrăcat, lua o înfățișare nespus de duioasă sub zîmbirile pe care soarele le strecura prin spărturile unui nor. Dar îngînarea rugăciunilor, graiul armonizat al celor dintîi părinți ai bisericii, se făcea adîncă și cîștiga buzele cucernice, puteri convingătoare, — dumnezeire ce se schimbă în cuvînt, pentru a se întrupa în omenire.</p>
                  <p>Dricul se repunea în mișcare și vocea preoților ce înceta, era înlocuită de corul muzicei vocale. Hodorogirile roților, pe podul de piatră al Craiovei, erau însă năbușite de sunetele limpezi ale corului. Ele păreau că ridică pământul în sus, că-l apropie de cer și că-l azvîrl în niște trepte stelare printre care viața materială, schimbată în viață fluidică, era tot într-o vreme și cîntec serafic și lumină orbitoare. Iar pînă la biserica Sfîntul Nicolae-beli-vacă, unde avea a se face slujba, lupta dintre vocile senine ale muzicei vocale și dintre sunetele celei instrumentale își desfășura poema.</p>
                  <p>Obosită, văduva își da capul pe spate și nu se mai deștepta din jumătatea ei de leșin decît în curtea bisericei, dinaintea coșciugului în care mortul zăcea pierit pe trei sferturi sub o surpare de flori. Ca și cum ar fi vrut să-l ia în stăpînire spre a-l dărui pămîntului, preoțimea se așezase în jurul lui și întocmea o jumătate de cerc. Clopotele bisericei, ce nu conteniseră să fie trase de un sfert de oră, își alinau prelungirile bălăngănitoare și pogribania vecinicei pomeniri se urca pe fumul de tămîie cădelnițat și se adîncea în albastra limpezime a corului. Vosglaseniile înlocuiau troparii și erau înlocuite de ectenii. Sfârșiturile vorbelor erau toarse de dascăli în sunete subțiri....</p>
                  <p>"Doamne mi-lu-iește".</p>
                  <p>Dar, cu încetul, slujba se făcea vijelioasă. Ea împrumuta aripile de flăcări ale credinței și zbura la Dumnezeu pe căi tainice; cînta lauda Tatălui și a Fiului, amintea zădărniciile lumești; se ruga pentru iertarea greșelilor mortului; pentru cele cu „voie” și pentru cele „fără voie", pentru cele „întru ființă” și pentru cele „întru neființă", pentru cele „întru știință” și pentru cele „întru neștiință” — trecîndu-i-le pe toate iubitorul de oameni și așezîndu-l, ca pe un bun, în curțile sale...</p>
                  <p>"Doamne mi-lu-iește"...</p>
                  <p>"Că adevărat deșertăciune, sunt toate și viața aceasta umbră și vis; că în deșert se turbură tot pămînteanul, căci precum a zis scriptura cînd dobîndim lumea, atunci în groapă ne sălășluim unde împreună sunt împărații și săracii".</p>
                  <p>Dar fata mortului, doamnă din lumea nouă care nu-și dă durerea în stambă și ce plînsese pînă atunci cu lacrimi tăcute, sfîșie aerul cu un țipăt, și rudele care se grăbeau împrejurul ei o sprijineau, fără să cuteze să turbure taina dumnezeiască cu mîngăierele lor...</p>
                  <p>"Slavă ție, Doamne, slavă ție."</p>
                  <p>Și slujba redeștepta jalnica trăgănire a clopotelor. Porumbieii bisericei, goniți de vijelia sunetelor, ocoleau turnurile lărgindu-și urcătoarele spirale, iar făcliile, ce fumegau, posomorau glasul preoților, și pogribania lua un caracter de pripă: sprijinit de doi diaconi, vlădica se apleca peste coșciug, miruia mortul și la urmă îi închina pieptul cu un larg semn de cruce.</p>
                  <p>"Slavă ție, Doamne, slavă ție".</p>
                  <p>"Că tu singur ești cel fără de moarte, carele ai făcut și ai zidit pre om, iar pămîntenii suntem din pămînt și în pămînt vom merge, precum au poruncit cel care ne-au zidit și au zis: că pămînt ești și în pămînt vei merge, făcînd tînguirea cea deasupra groapei cîntare":</p>
                  <p>"Aliluia".</p>
                  <p>Însă sărăcimea își făcea loc printre lume și vîrîndu-se cu obrăznicia neaverei ajungea la coșurile cu lumînări. Testemelele cu flori roșii erau mai mult smulse decît împărțite. Fratele mortului, silit de mulțime, se da la o parte și dezlega la gură sacul cu sfănțuici, cu firfirici de douăzeci și două și de treisprezece... Împărțeala cea nedreaptă începea: săracilor îmbrăcați mai bine li se punea în mînă mai mult. Celor goi, mai puțin. Văduvele se alegeau abia cu cîte o lumînare. Teleleicele plecau cu cîte trei testemele. Orfanii își stricau gura degeaba... Că scris este la carte: „că celui care are să i se mai dea, iar celui care n-are să i se mai ia"...</p>
                  <p>"Domnului-să ne rugă-ă-ăm..."</p>
                  <p>Și, mereu mai grăbite, aceste rugăciuni își repezeau scadroanele către asaltul cerului, grăbeau sosirea clipei cînd, pe urmele cîntărilor încetate, vocea de argint a unui singur preot răsună în inimi ca un flaut singuratic în mijlocul unei duioase înserări.</p>
                  <p>"Veniți, veniți, fraților, la groapă, să vedem țărîna din care ne-am zidit. Unde mergem acum ? Și ce ne-am făcut? Cine este săracul sau bogatul? Sau cine este slobodul? Au nu sunt toți cenușe? Frumusețea chipului au putrezit? Și toată floarea tinereților o au veștejit moartea".</p>
                  <p>Îngenucheată pe pămînt uscat, văduva mortului se lovea cu capul de coșciug și coprinsă de astă dată de o deznădejde adevărată, își înfigea unghiile în pămînt... „Nu, nu” — și mai cerea răgaz... Își amintea viața ei, îl vedea pe Calomfir tînăr și frumos, printre perdeaua lacrimilor... Nopțile albastre, în frunte cu constantinatul de aur al lunei, recoborau peste dînsa... Se înapoia spre trecut — văduva la 15 ani de întîiul ei bărbat și remăritată la 17... Îmbrăca iar maloteaua de catifea havaiie cusută cu fir și înflorită cu mărgăritare pe care i-o dăruise de nuntă unchiul ei: Banu Teană. — Vedea, apoi, curtea plină cu butci și rădvane... iar Calomfir o ducea la cununie. Iconostasul nu mai era de sus pînă jos decît o singură lumină... Candelele albastre și roșii presărau prin colțuri nestemate... Isaia dănțuiește era cîntat și masa ocolită. Nașa o dăruia cu o fulie de diamante pe care i-o prindea în păr. Pe rochia ei de sarașir clipeau safire și pîlpăiau rubine — „O! nu, nu!” Și iar mai cerea răgaz. Se azvîrlea peste trupul neînsuflețit, îi coperea chipul cu sărutări, îi netezea părul, îi vorbea la ureche încet, îl coprindea în brațe... O! ar fi vrut să-l fure de-acolo și să-l ducă departe — unde?... nici ea nu știa. Dar se vedea fugind, cu el alături,în soare-apune... Și un colț de pădure i se arăta... Brazii o înconjurau, urcau pînă la cer, negura se îndesea, nu mai vedea nimic, nu mai auzea nimic, nu mai simțea nimic. Și cu toate acestea era fericită. Bătăile inimei i se linișteau, tîmplele nu-i mai zvîcneau, o răcoare o îmbrățișa fără veste, — vîntul batistelor ce se mișcau deasupra ei — iar fiica sa, împreună cu cîteva rude, izbuteau s-o ridice de jos, s-o ducă la trăsură.</p>
                  <p>......................................................................................</p>
                  <p>"Că ochii au apus, picioarele s-au legat, mîinile au încetat, și auzul cu dînsele, limba cu tăcere s-au îngrădit și groapei se dă, că adevărat deșertăciune sunt toate".</p>
                  <p>Și vecinica pomenire pecetlui slujba, risipi alaiul, iar cosciugul pus într-o căruță, spre a fi dus la țară, apucă urmat de patru-cinci trăsuri spre bariera Amaradiei, pe sub care toată această dramă banală dispăru în fuga cailor, nemailăsind în urmă decît un nor de praf alburiu...</p>
               </div>
               <div type="div3">
                  <head>Casa cu no. 10 </head>
                  <p>Casa cu no. 10 din ulița Nemților-cu-coadă era ca vioreaua: ea nu se vedea din verdeață. Pană și pe stîlpii de cărămidă ai împrejmuirei, ce erau legați între dînșii printr-un șir de bețe frumos strungărite și vopsite cu alb, vița sălbatică urcase amestecîndu-și frunzele cu florile tufișurilor de lemn cîinesc. În curte, trandafirii de dulceață și ronturile de liliac dau ocol casei și păreau crescute în voia lor. Dar curtea era largă și adîncă.</p>
                  <p>Sub pridvorul din față, niște corni bătrîni stau ca niște neclintite caraule de-o parte și de alta a intrărei ce da asupra scărei. Însă, de cum bătea vîntul, crecile li se mișcau fremătătoare, și frunza lor, luată în răspăr, da de gol cuiburile pline de cîntece pe care paserile le agățaseră pe cele mai înalte și subțiri ramuri; iar tot astfel, la vremea rodului, se mai destăinuiau și roșile boabe de mărgean cu care flacăra soarelui îi împroșcase.</p>
                  <p>Dincolo de colțul din stînga al clădirei, spre un fund al curței vătuit cu iarbă măruntă sau înecat de bălării, albea trupul văruit al unei cișmele purtînd deasupra țuțurului o Precestă zugrăvită în roșu și în albastru și ce ținea în brațe pe Domnul nostru Isus Cristos. Din umbra celor trei ulmi uriași ce-o adăposteau de soare, apa ce se vărsa ziua și noaptea din țuțurul de tuci în jgheabul unui trunchi de copac scobit, se făcea parcă mai dulce, încărcată cum era atunci de mireasma galbenelor flori ale unei salcii persienești ce creștea în apropiere.</p>
                  <p>Curtea și casa păreau, cu toate acestea, pustii. Țipenie de om nu se vedea în adevăr nici în pridvorul dinspre uliță, deasupra căruia coperișul de șindrilă înainta sprijinindu-se pe stîlpi rotunzi de zid, nici împrejur. Numai că, în jgheabul cișmelei, din care apa de afară săpîndu-și drum în caldarîmul mîncat de iarbă și de buruieni, niște rațe leșești, ce abia se țineau pe labe de grase ce erau, bălăcăreau și măcăneau. Și iar numai că, printre trunchiurile scălîmbăiate ale prunilor de după casă, ce întindeau departe ograda boierească, curcani și gîște, găini și cocoși, bibilice, se îndreptau cîrduri spre grajdurile depărtate și posace prin al căror bălegar scormoneau care mai de care.</p>
                  <p>De altminteri, mahalaua întreagă, trăsnită de arșița soarelui, zăcea tăcută și pustie în mijlocul îmbîcsirei prafului răscolit de roatele cîte unei sacale ori de-ale cîte unui car, căci — ce e drept — telegari înhămați la butci și rădvane nu treceau pe acolo decît din joi în Paști.</p>
                  <p>Semn că era casa locuită mai da însă și altceva.</p>
                  <p>Aproape pe cea mai de sus treaptă a scărei de lemn, ce ducea din pridvor la pod, o pisică albă își clipocea ochii de jăratic spre soare, iar ei se făceau aci galbeni, aci verzi, pe cînd, lenevos tolănită, își urma cu o nespusă mulțumire torsul, în căldura și în liniștea ceasului.</p>
                  <p>Dar din casă nu răsufla cel mai mic zgomot, afară doar de cel pe care îl făcea un război pus în mișcare într-unul din răcoroasele beciuri. Acolo se țeseau chilimurile și țărăneștile scoarțe, cît și pînzeturile de in și de bumbac sau vîlnicele de borangic portocaliu și alb... Că atît cucoanele, precum și femeile de rînd, nu stau în acele vremuri cu brațele încrucișate, își căutau de treabă văzîndu-și de îndestularea cu de toate a curței și conacului lor, iar nu băteau podurile pe jumătate despoiate și, adică, de la gît pănă aproape de brîu, cît și de la vîrfurile picioarelor pănă aproape de genuchi.</p>
                  <p>Înăuntrul locuinței de care e vorba, firește că nu dai prin urmare decît de chilimuri și de scoarțe, fie frumos așternute pe jos, fie țintuite în pereți ori întinse pe paturi... În „casa-cea-mare", cum i se zicea pe atunci salonului, tot paturi în formă de divanuri găseai în orice sălaș boieresc sau neguțătoresc te-ai fi dus și oricît de multă bogăție ar fi avut stăpînii lui. Abia Vodă izbutise, cu mari cheltuieli și nespuse greutăți, să care de la Viana vreo două canapele cu scaunele lor îmbrăcate în damască de matase și așezate cu grijă într-un chervan căptușit cu paie și avînd un coviltir de pînză groasă întinsă pe cercuri.</p>
                  <p>Încolo, așa era peste tot odaia de primire, iar tot la fel se înfățișa și cea din ulița Nemților-cu-coadă, cu mica osebire că în păreții ei se află un ocol de firide, cu perdele de borangic cusute în mătăsuri și fluturi, prin crăpătura căror se zăreau ori ciubuce de iasomie cu mari imomele de chihlibar înflorate în peruzele, ori mătănii de preț, călimări de argint de pus în brîu, iatagane și cuțite cu mînerele numai pietre scumpe și chiar, în una din ele, bătută pe fundul peretelui, o minune de icoană lucrată în sidef și adusă de la Ierusalim de cine știe ce neam al boierului.</p>
                  <p>În niște dulapuri cu geamuri scobite în zid, unul în dreapta, altul în stînga ușei, vedeai însă și cărți, dar nu pe franțuzie, ci toate legate în piele ca niște ceasloave și cu tiparul pe o hîrtie scorțoasă de cînd cu Papură-Vodă...</p>
                  <p>Cît despre gazete, nu prea se pomenea alta decît <hi rend="italic">Vestitorul țărei românești</hi>, dată la lumină de obște cunoscutul Carcalechi, ce era trîntită pe una din sofale și în care se citea că regele Neapolului a fugit pe un vapor la Gaëta, cetate tare de pe marginea mărei, în care s-a închis. Mai dai cu ochii, pe o meșcioară, și de <hi rend="italic">Curierul de ambe sexe</hi>, lîngă niște mătănii de chihlibar. Dar pe masa cea mare dintre cele două paturi, pe o tavă smălțuită cu verde, se desfășură, cu multă vioiciune de vopseli, intrarea sultanului în geamie, urmat de vizirul și de pașalele lui, printre zarfurile de argint ale ceștilor de cafea ce încărcau tava.</p>
                  <p>Dar din țigarea unui ciubuc rezemat de masă fumul încetase de a se ridica, și tăcerea de afară și din casă rămînea neclintită, iar vremea nouă, nici dînsa, n-a mai aprins acea țigare.</p>
               </div>
               <div type="div3">
                  <head>Din carnetul unui dezertor</head>
                  <p>26 august, 7 1/2 ore a.m. — Alaltăieri dimineața am trecut Dunărea. Am lăsat pe ai mei, și a trebuit să merg de nevoie. Convoiul din care fac parte se îndreaptă spre Plevna. Soldații, cu păsuri mecanice, cu ochii morți, se apropie dobi- tocește de primejdie. Printre ofițeri, cei tineri de tot sunt mai aprinși. Să mori pentru țară este datorie și glorie, zic ei.</p>
                  <p>9 ore 1/2 a.m. — Lătrările salvelor de puști încep să se audă. Bubuirile tunurilor își încrucișează sunetele. Cîțiva locuitori ce întîlnim ne spun prăpăstii. Credința lor este că turcii vor fi biruitori. Unul din ofițeri, văzîndu-i coprinși de groază, voiește să-i îmbărbăteze; cum s-ar zice, să le ridice moralul…</p>
                  <p>— Ce? Nu vă e rușine să fugiți? N-o să murim toți odată?</p>
                  <p>— Apoi, de! domnule, răspunde unul scărpi- nîndu-se în cap, așa o fi, da’ de ce să murim cu zile?</p>
                  <p>Și țăranul își urmează drumul spre Dunăre.</p>
                  <p>Acest „de ce să murim cu zile” al lui n-a mișcat pe nimeni; pe mine însă m-a pus pe gînduri.</p>
                  <p>12 ore. — Loviturile de tun nu se mai aud, cu toate că ne apropiem de Plevna. Dar cum ne oprim, izbucnește dintr-un nor de praf o răpăire de cai ce aleargă către noi și sosește, val-vîrtej, împreună cu căruțele Crucei-roșii.</p>
                  <p>Doamne, Dumnezeule! De sub coviltirile lor se ridică numai gemete sfîșietoare. Cînd trăsurile trec, prezintăm armele ca un singur om. Intr-una zărim, lungit, un băiat ca de 22 de ani. El e galben ca moartea, și are două decorații pe piept.</p>
                  <p>— Unde e rănit? întreabă căpitanul nostru.</p>
                  <p>— Să trăiți, domnule căpitan, un obuz i-a luat amîndouă picioarele.</p>
                  <p>Și trăsura cu băiatul fără amîndouă picioarele, și cu două decorații pe piept, trece.</p>
                  <p>27 august, 8 ore seara. — Detașamentul nostru a sosit de ieri, și generalul, după ce ne-a trecut în inspecție, ne-a spus cîteva cuvinte bine simțite, iar la urmă, înconjurat de statul său major, a intrat în baraca sa de scînduri în care și-a așezat cartierul. Peste un sfert de oră, eu, și un alt soldat, am fost trimiși să schimbăm garda de la ușa baracei.</p>
                  <p>Generalul prînzea înconjurat de statul său major.</p>
                  <p>Pe la trei ore alți soldați ne-au înlocuit. La patru, colonelul ne-a scos în front și ne-a citit o poezie războinică pe care d. Alecsandri a scris-o la moșia sa Mircești. Cuvintele de dor și de șoimi ne-au umplut auzul în timp de cîteva minute.</p>
                  <p>29 august, l0 ore a.m. — Tot ce am văzut ieri nu se poate spune. Văile, dealurile, albia apelor sunt împestrițate de leșuri. Turcii au ciopîrțit pe morți și nu se întîmplă rar să dăm de picioare și de brațe răzlețe.</p>
                  <p>Londra, 30 octombre. — în ziua de 30 august, colonelul ne-a adunat odată cu revărsatul zorilor și ne-a spus că ceasul hotărîtor a sunat, că trebuie să murim pentru țară pînă la cel din urmă român. (Dar atunci?)… Că dacă vom ști să murim, numele are să ne rămînă nepieritor că ne așteaptă gloria și că să ne facem demni de Ștefan cel Mare și de Mihai Viteazul.</p>
                  <p>Preda, un soldat voinic, a ieșit din front și a spus colonelului că să trăiască, dar că are copii și că cine o să îngrijească de dînșii dacă o muri el?</p>
                  <p>— Va să zică, cutezi să-mi spui că ești un laș? a fost răspunsul colonelului. Apoi, a poruncit să-l pună la asalt în cele dintîi rînduri.</p>
                  <p>Și printre domnii ofițeri, nu se mai auzea decît țara, gloria, onoarea militară.</p>
                  <p>Preda însă mă întrebă că ce este laș? Iar dacă i-am spus că laș va să zică fricos, a stat de s-a gîndit ce s-a gîndit:</p>
                  <p>— Apoi de, îmi spuse el. De frică, mi-e frică — că de moarte cum să nu ți se facă părul măciucă?</p>
                  <p>Mirat, nu i-am mai zis nimic, dar el tot nu m-a lăsat în pace:</p>
                  <p>— Da’ bine, domnule, de bătut de ce ne batem?</p>
                  <p>Întrebarea lui mi-a dat de furcă. Cu toate astea, am căutat să-l domiresc:</p>
                  <p>— „Țara, onoarea militară, gloria”.</p>
                  <p>Preda, însă, s-a dus mișcînd din cap, și cînd s-a auzit semnalul atacului, ia-ne, pe Preda și pe mine, de unde nu eram.</p>
                  <p>Cum s-a întîmplat lucrul e greu de spus. Tot ce mi-aduc aminte este că, cu cît se apropia ceasul hotărît, cu atît mă simțeam coprins de o neliniște mai mare. O tremurare nervoasă mă scutura din creștet în tălpi. O sudoare rece mă trecu. Inima începu să-mi bată în așa chip, încît credeam că are să-mi sară din piept. Tîmplele îmi zvîcneau. Mă-ntorceam spre copilăria mea, și vedeam pe mama, pe tata. Îmi înfățișam strădania mea pentru învățătură: ducerile la liceu, pe ger, pe ploaie, pe zăduf; clasele trecute pe rînd, la urmă, bacalaureatul, această culme la care ajunsesem conjugînd pe tipto, tiptis, tiptomen, tiptete, tiptusi; speranțele, aspirările mele, tot ce fusese în mine viu și nălucitor. Și ideea de a mă jertfi pentru țară nu mă încălzea. „Onoarea militară” mă lăsa rece. Gloria să fac parte dintr-o jertfă de oameni, spre a fi pe placul unui partid, unui guvern sau unui stăpînitor — fie chiar pentru ca să înzestrez Europa cu un regat nou — nu-mi zîmbea, îmi amorțea brațele și picioarele.</p>
                  <p>Ce? pentru asta să mă fi trudit eu în școală și în viață? O clipă îmi fu de ajuns ca să-mi dau seama despre întreaga falsificare a îndrumărei sufletești a oamenilor împotriva simțirilor firești.</p>
                  <p>Căci, da: mi-era frică, și nu-mi era rușine s-o mărturisesc. Teama, groaza chiar, sunt simțiri cel puțin tot atît de respectabile ca vitejia. Dumnezeu le-a pus în om ca să-și apere prin ele neprețuitul dar al vieței pe care el i l-a făcut.</p>
                  <p>Și să nu se creadă că judecăm așa sub stăpînirea împrejurărilor. Astăzi chiar, cînd mă aflu la adăpostul depărtărei ce am pus între mine și laurii cîmpului de bătaie, vitejia soldatului care se duce să moară din poruncă venită de sus, și numai pe temeiul unor vorbe sforăitoare, mi se pare o îndobitocire fără seamăn.</p>
                  <p>Dar merg mai departe, și întreb: Ce e dator să facă un popor în alte împrejurări — bunăoară cînd e atacat?</p>
                  <p>E dator el să-și apere sau nu țara?</p>
                  <p>Toți vor zice că da. Eu zic că nu. Căci pierde altceva un stat învins și desființat, decît legiuirile ce-l cîrmuiesc și pe stăpînitorii lui?</p>
                  <p>Londra, 1914, iulie în 5. — Am dat peste acest carnet în hîrtii vechi. Doamne! Cîtă vreme a curs de atunci! E însă cu putință ca eu să fi cugetat astfel? Ce e drept, sunt de atunci treizeci și patru de ani și n-aveam decît douăzeci și unu. Dar unde e adevărul? Și, cînd am judecat bine? Atunci? Sau acum cînd cred că cel care a scris rîndurile din carnet a fost un bătut la cap și un înfumurat?</p>
                  <p>Londra, 1914, iulie În 6. — Nu știu de ce, de cînd am găsit acest blestemat de carnet nu mai am astîmpăr. Mereu îl recitesc ca să-mi întăresc credința că în l877, n-am fost nici nebun și nici un ticălos. Și cu toate aceste ceva îmi spune că am fost și unul și altul. Care — care e adevărul?</p>
                  <p>Toate însemnările mele, din paginile carnetului, rămîn, din punctul de vedere al cugetărei, în picioare. În nici una din scrierile mele englezești — căci astăzi o pot spune eu însumi despre mine, sunt unul dintre cei mai vestiți autori ai Marei Britanii — în nici una din ele nu am atins o mai înaltă culme în domeniul speculațiunilor…</p>
                  <p>De ce, de ce dar sînt nemulțumit de mine și în temeiul cărui cuvînt mă osîndesc pentru ce am făcut?</p>
                  <p>Poate să înșele oare judecata?</p>
                  <p>Londra, 1914, iulie în 7. — îmi recitesc ultima operă engleză. Edward Haldstrom, — nume sub care englezii mă cunosc și mă ridică în slăvi, — va repurta și de rîndul acesta un succes senzațional.</p>
                  <p>Cu toate aceste, sunt alții care mă întrec în putere stilistică și în pătrundere, în arhitectura unei scrieri — știu eu? poate și în simțire…</p>
                  <p>De ce, dar, majoritatea cititorilor și criticilor mă pune mai presus de ceilalți scriitori?</p>
                  <p>Ei! — De ce? De ce aceasta?</p>
                  <p>Londra, 1914, iulie în 8. — Reiau în mîini și astăzi mizerabilul carnet. Sunt mai nemulțumit ca oricînd dîndu-mi seama că ce credeam atunci că e adevărul, nu-l mai cred astăzi. Oare mintea să înșele neîncetat sau, ce ar fi mai trist, să nu fie, în sine, nici un adevăr statornic? Adevăr ieri, minciună mîine?</p>
                  <p>Londra, l9l4, iulie în l8. — Opera despre care am vorbit a apărut în sfîrșit. Prin librării se bat pe ea. Ziarele spun despre mine că sunt cel mai original dintre toți autorii pe care i-au avut englezii. (Nimini nu-mi știe origina străină). Criticii se îndoiesc chiar că voi putea vreodată să fiu întrecut în originalitate.</p>
                  <p>Simțirea mea, zic ei, n-a avut-o nimeni.</p>
                  <p>A!… simțirea…</p>
                  <p>Londra, 1914, august în 13. — în adevăr, sunt urmărit de fraza aceasta: „că simțirea mea n-a avut-o nimini”.</p>
                  <p>Eu cred că, critica trebuia s-o rectifice astfel: „simțirea lui Haldstrom n-a avut-o nici un autor englez”.</p>
                  <p>Și de fapt așa e… Nu pentru că eu simt mai puternic decît alți confrați de-ai mei… Simt însă într-un fel care e al meu prin naștere și care nu poate să fie pentru ei decît altul. E și firesc. Eu sunt român, și ei, englezi.</p>
                  <p>Londra, 1914, 20 august. — Această deosebire de suflet e poate și cauza marei mele izbînzi printre dînșii…</p>
                  <p>Dumnezeule! Cugetarea e nimic, e o alcătuire de vorbe meșteșugit așezate pentru a face, după placul tău, alb din negru și negru din alb. Tot ce e cugetare, e sofism, întortochiere.</p>
                  <p>Dumnezeule! Mi se pare că sunt pe calea adevărului, și că el nu e decît în simțire.</p>
                  <p>Londra, 1914, 23 august. — Citii azi prin ziare că România și-a mobilizat în parte armata și cu toate că în București n-aș fi ajuns altceva decît un biet reporter de gazetă, — sau mai rău încă — un biet copist — și cu toate că am plecat din țară de treizeci și patru de ani și că am aflat aici și glorie și avere — vai! acum abia îmi dau seama că între sufletele de aici m-am aflat totdauna străin…</p>
                  <p>Londra, 1914, 28 august. Hotărît: tot ce am însemnat în acest carnet înainte de plecarea mea în Englitera n-a fost și nu e adevărul.</p>
                  <p>Adevărul trebuia să-l caut în simțire, iar nicidecum în cugetare. Dar, pe atunci, eram un copil. Mi-au trebuit 34 de ani de înstrăinare ca să simt cît de român am rămas.</p>
                  <p>Judecata m-a rătăcit; simțirea mă răscumpără și mă readuce pe calea sfîntă spre care mă în- dreptează inima.</p>
                  <p>Hotărît: cînd un popor poartă război cu altul, el nu luptă să-și mîntuiască legile și pe conducătorii lui… Își apără sufletul.</p>
                  <p>Muriți, muriți români, pentru ca să trăiască țara voastră.</p>
                  <p>Mîine plec.</p>
                  <p>Vin să mor cu voi.</p>
                  <p>Paginile din carnet se sfîrșesc aci.</p>
               </div>
            </div>
         </div>
         <div type="div1">
            <head>Thalassa</head>
            <p rend="center">Începe să fie publicată în 1916.</p>
            <div type="div2">
               <div type="div3">
                  <head>Noaptea de argint</head>
                  <p>Fluture cu aripi albe, luntrea cu pânzele întinse aluneca între cerul albastru și culoarea adâncă a mării și se apropia de coastele stâncoase lustruite de talazuri. Insula, pisc de munte vărsat deasupra valurilor de iadul flăcărilor lăuntrice ale prefacerilor pământești, sângera sub izbucnirile solare ale apusului. Suprafața șeasă a ei, largă cât o bătătură de curte și înecată de ierburi uriașe printre care se târa o mulțime de șerpi de apă, se uita de sus —clipitoare de străluciri — peste nemărginirea pustie a valurilor.</p>
                  <p>Farul din mijloc, alb între clădiri mărunte, cazărmi de odinioară ale garnizoanei musulmane, răsfrângea în lumina ochiului său de ciclop discul de aur fulgerător ce se prăvălea în mare.</p>
                  <p>Dar luntrea dănțuitoare pe valuri scurte mergea când încoa, când încolo, făcea — după cum zic marinarii — „volte în vânt". O dibace mânuire a pânzelor o repezi pe creștetul unui val și o alătură teafără de stâncă.</p>
                  <p>Nălucă se ivi atunci, de-a lungul potecei urcătoare, sprintenul băiețandru care sărise din luntre și bronzul unui păr creț, dar scurt, marmora penthelică a unui gât apolonian scăpărară în soare, răspândind împrejur un farmec levantin de senzualism tulburător, pe când marea urma să se macine între stâncile ascuțite.</p>
                  <p>Acest copilandru — slujbaș nou al Comisiunei europene pentru îngrijirea farului — ajuns în culmea insulei, se opri...</p>
                  <p>Era al lui Ostrovul-Șerpilor !</p>
                  <p>Și el își umflă plămânii cu aerul viu al mării, luă din ochi împrejurimea în stăpânire, jucă iarba sub picioare.</p>
                  <p>Dar miresmele leșinătoare ale ierbii strivite se ridicară și-l înfășurară cu blândețea dulceagă a cloroformului. O moliciune îl șovăia. Pământul se clătina sub picioarele lui ca sub ale unui om beat și, fără să vrea, așternu pe ierburile moi plasticitatea corpului său de spartan.</p>
                  <p>Dogoreala stâncei ce înmagazinase o parte a căldurei amiazului începu însă să-l apese cu o abstragere de timp și loc. Cu câte cinci simțurile istovite, cugetările i se nimiceau, și el se cufundă în nespus de înalta mulțumire a neființei.</p>
                  <p>Cu toate aceste, undele de mișcări nevăzute ale florilor și ale plantelor ce întocmesc mirosul se amestecau cu ale izmei sălbatice — unde redătătoare de viață — iar animalul omenesc, a cărui funcțiune încetase o clipă, reluă conștiința eului.</p>
                  <p>Amurgul lărgea suflarea zării. Aprigă și sărată, ea îi umplea pieptul. Mișcări lenevoase îi încordau mușchii, ce, precumpănitori, i se redeșteptau înainte chiar ca omul sufletesc să fi reintrat în normele lui. Dar acest fenomen da naștere altuia, reînvia simțirea pipăitului, și pierderea cunoștinței în care el fusese azvârlit din pricina unei prea mari cheltuieli de fluid nervos se desființa. Pielea de pe brațele și gâtul lui tresărea sub răcoarea serei, porii i se broboneau, vocea mării îi reintra în auz.</p>
                  <p>Deschise ochii.</p>
                  <p>Cerul, stins de lumina zilei, plutea stelar în maiestatea nepriceputei lui vecinicii. Înnegurat, luciul apei se mișca săpat de valuri dese. Sufletul puternic al nopții le ridica răzvrătite.</p>
                  <p>Farul, scânteietor prin grija vechiului paznic, le trăsnea însă, cu razele lui, din înălțime. Și din două părți deodată, zona roșie a luminei sinistre le sângera.</p>
                  <p>Redat realității, tânărul sta înmărmurit în fața priveliștei. Simțirea solemnă a pustietății i se așeza în suflet.</p>
                  <p>Crescut în voia întâmplării, poezia asiatică a plinului Orient, în unele clipe, îl covârșea. Poet al timpilor dintâi, el — de copil — cântase soarele, luna și stelele. Mai târziu, când preotul cucernic — singurul chip ce fusese mai stăruitor în mintea lui din prăpastia trecutului, și ce se desprindea în trăsuri încă puternice de pe întunecoasa urzeală a copilăriei lui — când acest preot îl învăța scrierea și citirea, bucuria lui nu era în jocuri. Rătăcitor pe stradele Smirnei — oraș în care se deșteptase la viață — priveliștea ce-l ademenea era a valurilor.</p>
                  <p>Și acolo, în fața lor, cu pulpele și pieptul gol, se lungea pe nisipul cald. Camarazii lui de soartă, flori ca și dânsul răpite de vântul întâmplării din tulpini necunoscute, dacă voiau să-l afle, știau unde să alerge. Dar ei, mai des, se arătau zadarnic. Petrecerile nu-l târau în vârtejurile lor decât dacă obosea să deslușească, în foi smulse ghearelor școlărești, trunchieri din Iliada, sau siracuziacele dragosti ale bacilor lui Teocrit. Uneori, ce-l fermeca erau istoricele povestiri. A lui Xenofon, mai cu seamă, cu strigătul ei de ,,Thalassa! Thalassa!” — strigăt ce izbucnise la vederea mării din cele zece mii de piepturi ale ilustrei rămășiți de oaste — cânta — în mintea copilă — ca o harpă. El se credea acolo printre acei vestiți luptători și, uitându-se la mare, ca și ei striga:</p>
                  <p>„Thalassa! Thalassa!"</p>
                  <p>Ochii i se muiau atunci de lacrămi și sub zdrențele pe care soarele i le sufla cu aur el simțea că-i crește o inimă antică. Un grai sfânt, al cărui rost nu-l pricepea, i se urca pe buze. Cu toate aceste, el nu izbutea să întrupeze, în cuprinsul lui, nepieritoarele flori ale meșteșugirei cuvântului.</p>
                  <p>Dintre ai săi, mai mulți, deteră peste el, pe țărmul de argint, cu brațul întins asupra albăstrimei înaltelor ape. Privirile lui, cu toate că nu-și pierdeau puterea, nu mai aveau decât vederi lăuntrice. Și pe când, aprinsă de soare, unda leneșă i se prelingea pe eleganța sculpturală a gleznelor, mișcări tainice îi furau sufletul, învârtejindu-i-l într-o zare plină cu clipirile unei lumi nehotărâte.</p>
                  <p>Trăia extazuri înalte într-o adâncime fără fund de vieți mai trăite. De cum însă cerca să limpezească amețitorul amestec, valuri de întuneric îi înăbușeau mintea, și dintr-o dată — fără ca cel puțin să știe cum s-a înapoiat de pe ceea lume — se pomenea pe țărm, cu soarele în el și deasupra lui.</p>
                  <p>Iar vorbele ce-i pâlpâiau pe buze, de câte ori se dezrobea de acele ciudate stări sufletești, cuvintele ce-i veneau în minte erau tot cele silabisite în vechiul povestitor, și pe care, ca fiind prin înțelesul lor ale mării, copilul i le retrimetea ei.</p>
                  <p>Auzit de prea multe ori, acest strigăt — cel de „Thalassa” — ajunse, în scurt timp, o copilărească glumă pentru tovarășii lui de alergături și de jocuri. Cu încetul chiar nici nu i se mai zise altfel, și când marea îl luă țărmilor orașului său de naștere, porecla ce i se detese stărui, pe corabia pe care se urcase spre a se duce după norocul lui, și, tot legănându-se cu el împreună între Asia și Europa, ea se făcu, într-o zi, un nume ce se desfășură maiestos ca valul, și ce fu al său.</p>
                  <p>Faptul că sânul nestatornic îi legănă trecerea de la copilărie către tinerețe fu pentru Thalassa o împrejurare norocoasă. Tot ce fusese costeliv în el, sub biciuirea vânturilor, a urcărilor în vârful catargelor și a oboselilor felurite, fu înlăturat. Nervii își astâmpărară zvârcolirile. Pe străvezimea pielei se revărsară răsfrângeri de lumini călduroase, cum sunt ale bronzului; mușchii i se împietriră ca ai discobolului. Când, la șaptesprezece ani, corabia pe care servea îl depuse la gurile Dunărei pentru o greșeală disciplinară, farmecul pe care întreaga lui ființă îl împrăștia îl strecură, mulțumită simpatiei unei doamne cu trecere — între slujbașii mai neînsemnați ai Comisiunei.</p>
                  <p>Și un an deplin, ochii lui tulburători, peste care clipeau umbrele mișcătoare ale genelor; pieptul lui larg; brâul înalt cu care își încingea mijlocul și ce se urca până la jumătatea coastelor; tot ce era ațâțător în organismul lui cutremurat de o viață puternică; fruntea lui arsă de flacăra părului; tot ce este frumusețe și putere, fără a se putea amănunți anume ce, se uni să fie arzătoare și nedomolită ispită pentru simțirile femeiești ale orașului și să siluiască, noaptea, până și feciorelnicele visuri ale fiicelor de oameni avuți.</p>
                  <p>Cu toate aceste, în Sulina ca și în Constantinopol, ca și oriunde aiurea, el rămânea același frumos neștiutor de femei. Sfieli pe care nimeni nu le bănuia îl despărțeau de plăcerile vârstei, îi puneau pe inimă o gheață. Căuta, cu tâmplele zvâcnitoare, să-și asemuiască firea cu a celor de potriva lui. Îndrăznea, uneori, pentru a se amăgi singur, să se ia la întrecere cu dânșii în vorbe grosolane, iar când aceștia se rătăceau prin templuri ciudate, nu se da înapoi să-i urmeze. Dar pe loc ce se afla în mijlocul recilor nerușinări trupești, firea lui îl apăra de ticăloșia căderii și ieșea de acolo tot cum intrase. </p>
                  <p>Necunoașterea lui de femeie îl întorcea însă către mulțumirile citirii. Și, în orele de răgaz pe care i le da slujba, clasicii, vechii lui prieteni pe care acum îi deslușea cu înlesnire, îl înconjurau tihniți și zâmbitori.</p>
                  <p>Noaptea, sunetele unui grai, venit ca din fundul cerurilor, îi cânta în suflet. Învălmășite la început și nespunându-i nimic, ele se prindeau la urmă în cuvinte cu înțelesuri șovăitoare, și copilul și le spunea sieși, întovărășindu-le cu gesturi mari. Armonizări de rime, ritmuri legănătoare sau vijelioase — uneori împăciuitoare și alteori flacără — se încrucișau între păreții odăii.</p>
                  <p>Fiori îi zguduiau inima. Ochii lui scânteiau, fruntea îi râura de lumină, și aripi, aripi nevăzute dar largi, îi creșteau la umeri, la brațe, la picioare... — Poet, era poet...</p>
                  <p>Împrejurarea că izbuti să fie numit paznic al farului fu pentru el o nespusă bucurie. Dar nerăbdarea de a se vedea în insulă nu-i îngădui să aștepte vaporul Comisiunei poruncit să libere farul de vechiul paznic și să ducă celui nou îndestularea pe alte trei luni, ci îl îndemna să încredințeze unei luntri de împrumut dorința ce-l împingea să ajungă cât mai iute în odihnitoarea pace a singurătăței.</p>
                  <p>Luna, ce izbucnea, în vremea aceasta, deasupra orizontului, roșie și monstruoasă ca o rânjitoare figură de aramă, hotărî pe Thalassa să se apropie de clădirile farului.</p>
                  <p>O îngăimeală de lumină, trădată de geamurile unei ferestre, îl călăuzi către locașul paznicului.</p>
                  <p>Bătrânul mahomedan își pregătea dinaintea vetrei cina: septuagenarul, cu barbă de argint îmblondită, se apleca deasupra unui ceaun bătut de flăcări repezi, din care bușteau aburii gustoși ai mămăligei. Dintr-o tingire ce fierbea alături se răspândea mirosul de raci al pagurilor, încărcând aerul cu săruri înțepătoare. La strecurarea lui Thalassa înăuntru, liniștea sfâșiată de scârțâirea ușei răsună în auzul bătrânului cu vocea tumultuoasă a unui eveniment.</p>
                  <p>Se știa, și fusese singurul locuitor al insulei, din ziua în care brutalitatea tâmpită a tunurilor hotărâse în câmpiile balcanice soarta împărăteștii bătrâneți a strălucitoarei de odinioară Turcii.</p>
                  <p>Cu toate aceste, capul și-l întoarse fără grabă. De cum însă noul-sosit își lămuri venirea, bucuria se revărsă ca un val de soare peste întunerecul stinșilor ochi ai bătrânului. Căci ce vedea și auzea nu erau amăgiri, ci însuși adevărul. Și tânărul, frumos ca un voievod al cerurilor, îi aducea, fără doar și poate, libertatea pe care o ceruse și așteptase atât.</p>
                  <p>Brațele lui de patriarh se ridicară larg deschise și, într-un moment, în mica odaie nu mai fu mahomedan, nu mai fu creștin, nu se mai aflară nici chiar doi care se vedeau pentru întâia dată...</p>
                  <p>Erau aproape un tată și un fiu, suflete care, regăsindu-se pe neașteptate, îneacă, într-un belșug vesel de vorbe, anii pătimiți, durerile trăite.</p>
                  <p>Dar masa, între paturile așternute cu rogojini, gemea de bucate. Bătrînul punea pe rând toată avuția rămășiței sale de merinde sub lumina blajină a lampei.</p>
                  <p>Ventuzele ce înfloreau o parte de caracatiță fiartă în vin și zăcută în untdelemn aprinseră pofta. Groaznicul Octopus, cu carne îngrășată de sânge zvâcnitor, pieri într-o clipă, lăsând în urmă-i farfuria netedă și o mulțumire onctuoasă de foame potolită.</p>
                  <p>Mămăliga și pagurii — acești mici raci ce sunt atât de prețuiți în Occident — împreună cu bucăți de nisetru argintiu marinate sub frunze de dafin și boabe de piper, năpustiră curgerea soarelui lichid întemnițat în damigeana împăienjenită pe care bunul paznic o destăinuise încă de la începutul cinei.</p>
                  <p>Și când nu mai fu nici de băut nici de mâncat, când limbile nu mai legară decât sunete încurcate, lampa, suflată, rostogoli odaia într-un întunerec scânteietor.</p>
                  <p>Somnul însă nu pecetluia cu odihnă pleoapele ; scândurile paturilor trosneau și se văietau în mijlocul neastâmpărului de mișcări. Bătrânul o lua înaintea vremei. Un vis de diamant se cobora peste el; își revedea orașul de naștere, așa cum îl lăsase. Cerul lui de un albastru puternic, prin care ar fi fost cernit praf de aur și spărturi de rubine înflăcărate, i se reîntregea în minte găurit de minarete albe și răzbătut de frunzișul aproape negru al chiparoșilor. Marea de peruzea a țărmilor, dealurile din fund, patimele ce-l frământaseră în vârsta tânără, bucuriile ce-i însoriseră sufletul recâștigau grai. În lung și în larg, el se plimba din nou prin acest oraș, din ale cărui uliți nici una nu-i era străină și unde chipurile ce întâlnea îi erau aproape toate cunoscute.</p>
                  <p>Copilăria lui, casa părintească, prietenii ce avusese, sora lui — frumoasa Fatma — se ridicau de toate părțile, îi tulburau simțirea și mintea.</p>
                  <p>Pe această Fatma, mai cu seamă, o revedea tot cum o lăsase, în vechiul pridvor de scânduri al caselor și parcă auzea vorbele pe care i le spusese când își luase rămas bun de la ea. Dar iată că, acum, valul vieții l-a adus înapoi și iată că ea i se aruncă de gât și că nici el, nici ea n-au îmbătrânit.</p>
                  <p>Înconjurată de copii, dânsa, de cu zorile, l-a așteptat în poarta casei, stând pe o laviță de lemn; și când, în sfârșit, l-a văzut că sosește și când au dat cu ochii de el nepoții lui care — drăgălașii! — l-au recunoscut de asemeni, dânșii, care mai de care, i s-au agățat de antereu, i s-au urcat în brațe, în cârcă, l-au apucat de gât... Și, ,,Ce ne aduci, unchiule, ce ?” au fost întâiele lor vorbe. Cât despre el, care firește că le aducea la toți câte ceva, el și-a deschis chimirul și a scos mai întâi — dintre cele două sute de lire, aur agonisit cu munca unei vieți — înstelații cercei și peruzelatele ace de cap pe care le-a cumpărat pentru Fatma, tocmai din Stambul. A dat apoi fiecărui câte cinci rubinele, iar micului Mehmet i-a dat, pe deasupra, și zece nasturi de mărgean roșu ca sângele pe care Fatma va trebui să-i coase pe cepchienul lui de catifea havaie, în ciuda vecinătăței pizmătărețe.</p>
                  <p>Și, învârtindu-se pe pat, bătrânul își pipăia mijlocul, încerca cu amândouă mâinile trăinicia curelei, jura să îndeplinească cele visate.</p>
                  <p>Dar anii trecuți — patruzeci la număr — îl deșteptau asupra adevărului... Fatma, vai ! dacă mai trăia, trebuia să fie acum o biată bătrână ce abia se târa, rezemată pe un toiag, între scară și poartă, iar copiii, ce puteau să fie și ei decât niște goșgogea bărboși, la rândul lor cu copii ?</p>
                  <p>Neastâmpărul lui făcea atunci să geamă scândurile și să-l apuce nespusul dor al încetatei tinereți.</p>
                  <p>Thalassa, — care de asemeni nu dormea — era cu totul furat de neliniște. Cu auzul zbuciumat de urletul mării, cu simțurile răzvrătite de oboseală, în sânge cu vijelia de flăcări a vinului băut, el nici nu căuta să doarmă.</p>
                  <p>Câteodată, din încordarea nervoasă, scăpărau ca niște fulgere de lumină ciudată ce șerpuiau întunerecul. Dar reacțiunea ce se ivea nu întârzia să reazvârle totul în întunerec. Unul după altul, groase straturi de neguri i se grămădeau în ochi, îl apăsau — valuri înăbușitoare. Plămânii nu i se mișcau decât cu greutate. Aerul, nemaifiind dilatat de lumina soarelui, se strângea, era plumb, iar din întunerecul ce stăpânea odaia nu se mai desprindea decât o desăvârșită tăcere de idei: cea care era și în Thalassa. Căci singură lumina este în adevăr graiul viu cu al cărui ajutor Dumnezeu vorbește oamenilor, făcându-i, la rândul lor, să-și vorbească între dânșii. Dar negura nu stăruia prea mult.</p>
                  <p>Întunerecul nu se clintea, însă ochii tânărului păreau că-l zdruncină și, punându-l în mișcare, îl asemănau prin aceasta cu o apă ce se dezgheață și dă drumul unei înghesuite curgeri de sloi. De fapt, așa i se și duceau pe sub ochi nemeții cei negri, nemeți ce, până atunci, nu se urniseră din loc, iar mișcarea lor se întovărășea cu un fel de fluidizare ce nu era încă lumină, dar ce nu mai era întunerec.</p>
                  <p>Odată cu încordarea ochilor, se hotărau însăși niște văpăi verzui și roșii ce se trăgănau dintr-o parte a odăii în alta. Pete viorii și galbene se strecurau printre ele, și s-ar fi crezut că, pe întregul fund al întunerecului, se plimbă o nevăzută pensulă de meșter care s-ar îndeletnici să scoată din adâncurile nimicului lumea pe care o poartă în suflet...</p>
                  <p>Cu totul în apropiere de el, alți ochi, dar și aceștia tot ai lui poate, zăceau înmormântați sub beznă, și, uitându-se la el, îl înălțau mai presus de lipsa lui de carte și-l duceau în împărăția Prea-Tăriei, unde fiece stea este un ochi al lui Dumnezeu, și unde Dumnezeu își cucerește neîncetat nemărginirea, ca și cum El s-ar zămisli pe el în vecii vecilor și de la o clipă la alta.</p>
                  <p>Bătrânul, ale cărui simțuri erau mai tocite de vârstă, se liniștise. El dormea. Înainte de a se preda somnului, un gând de neîncredere îi încleștase însă mâna pe chimir. Dar somnul, urmându-i-se liniștit, răsuflarea i se îndeplinea întovărășită de ritmul răsunător al unei odihne fericite.</p>
                  <p>Împrejurul insulei, marea spărgea văzduhul cu răcnete. Pe hăulirile valurilor, vântul își altoia orchestrările de șuierări și de vaiete. S-ar fi crezut că ce s-aude sunt strigătele și țipetele tuturor vocilor omenești ale căror izbucniri plâng cu deznădejdile lumești de pe urmă pe soarta planetei nimicite.</p>
                  <p>Nemaiputând să-și stăpânească neastâmpărul, Thalassa se sculă și dete de perete obloanele.</p>
                  <p>Luna, ce împărățea în culmea cerului, curse deodată în odaie o sleială de argint. Schimbarea priveliștei fu de necrezut; poleită de seninătatea spectrală, albeața pereților se însufleți. Spaimele întunerecului se năpustiră către colțuri, pitindu-se pe sub paturi cu o învălmășeală de oaste în dezastrul înfrângerii. Scândurile, masa, rogojinele apărură ninse. Umbrele înaltelor ierburi, pe care vântul le culca și le ridica, strecurară înăuntru mișcarea lor, ce alerga pe pereți ușoară și grațioasă.</p>
                  <p>Thalassa, la fereastră, își lipea fruntea de geamurile reci. Privirile lui, cucerite de vraja nopții, rătăceau peste insulă. Iarba, sfârcuită de zăpadă selenară, se ducea până în marginele stâncii ca o largă revărsare de apă.</p>
                  <p>Vegetațiunile mai puternice, așternându-se galopului șuierător al vântului, scoteau adevărate strigăte.</p>
                  <p>Și peste toată acea întindere mișcătoare, risipirea dintr-un cer înalt și clar a unei străluciri metalice ca de aluminiu răzlețea o feerie albă cu răsfrângeri de un albastru vag.</p>
                  <p>Dincolo de insulă, marea își încăiera valurile de argint.</p>
                  <p>Câteva, ce ajungeau în poalele stâncilor, se prăfuiau, ca o zăpadă viscolită, sfărmându-se pe dinții de argint ce înconjurau fermecatul pisc al străvechei Lewki.</p>
                  <p>Cele mai depărtate se goneau unele pe altele, fugeau și se soseau, herghelii de cai albi, cu coamele în vânt. Altele, cele care încăpeau de-a dreptul în bătaia lunii, se albăstreau pe locuri și îngălbeneau pe altele adâncindu-se ca niște vâlcele pe care ar fi crescut toate florile câmpului. Erau și valuri ce se mișcau sub jocuri de scânteieri sticloase, giuvaiere lăcrămate de lună pe suprafața apelor. Spre depărtări, altele, străvăzătoare ca cerul, fugeau cu creștetul înflorit de ghiocei.</p>
                  <p>Mărgăritare și topaze, safire și smaralde se deșirau de pe toate, iar mari crini albi înfloreau și pe o coastă a lor, și pe cealaltă.</p>
                  <p>O adiere dulce de primăvară tânără domnea peste tot. O fericire patriarhală, venită cu suflarea largului, se cobora peste insulă, cerul își împrumuta dulceața albăstrimei florilor de viorele și de liliac. Prăpastia verzuie, în care Neptun și Amfitrita și-au clădit palatele de smarald, împingea deasupra valurilor o ușoară văpaie roșie. Vântul, trecând printre stânci, le smulgea sunete ca de fluiere ciobănești, ce-și prelungeau sub noapte duioșiile. Dar suflarea mării se asprea... Ea azvârlea val peste val și zguduia ostrovul din temelii.</p>
                  <p>Cântecele ce până atunci fuseseră mângăioase, se schimbau în țipete deznădăjduite. Voci adânci de bas urcau tunătoare. Violoncele, cu puternice întovărășiri de orgă, sfâșiau și înfiorau aerul.</p>
                  <p>Namile de talazuri izbeau stânca și bubuirile pe care le scoteau dintr-însa păreau ca o uriașă bombardare de cetate.</p>
                  <p>Întipărirea argintie a nopții se păstra însă neatinsă. Numai valurile cavalcadau sălbatice către scopul lor necunoscut.</p>
                  <p>Desprins de fereastră, Thalassa se redete patului. Lumina lunii făcuse în el liniștea unui amurg de aprilie.</p>
                  <p>Pentru întâia oară, poate, simțirea de a se ști orfan destindea asupră-i aripele unei mâhniri tihnite. Chipul blajin al unei mame nu-i luminase niciodată viața. Grija drăgăstoasă, cântecele de leagăn, dojenele blânde nu-i fuseseră cunoscute. În zadar își îndrepta, în această privință, cugetările, către trecut. În zilele moarte el nu afla decât întunerec fără grai și, afară de mângâierea soarelui, altă bunătate duioasă nu întâlnise.</p>
                  <p>Soarele, el singur, fusese cel care-l crescuse și iubise, care îi fusese sănătatea și viața. Iar fiindcă nu putea să închidă ochii, sufletul, pe care înălțimea tuturor cerurilor îl întemnițase într-însul, își izbea închisoarea cu aripi puternice.</p>
                  <p>Nălucite de albeața lunii, privirile i se rătăceau după umbrele înaltelor ierburi ce se mișcau pe candoarea de var a pereților. În lumina ce troienea geamurile ghicea că o muză nevăzută răsfoiește în odaie flori de lalele, de crini și de trandafiri, și că făptura lui însuși se schimbase într-o mare și învoaltă floare de lumină albă.</p>
                  <p>Îmbinările și potrivirile sunetelor ce sunt numite de cărturari „rime” i se împerecheau în minte ca niște fluturi de argint pe ale căror aripi ar schinteia toată prisma curcubeului și, întrupându-se în cuvânt al lui Dumnezeu, îl făceau unul din aleșii lui.</p>
                  <p>Grai desprins fără vreo anumită rânduială, cântecul ce-i izvora din suflet îl ducea aci în largul nemărginirei, și aci, printre vijelioasele turburări ale patimelor omenești. Urca, printre stele, dincolo de toate văzduhurile, și trecând prăpăstii de întunerec, după prăpăstii de întunerec, da de lumile neînchipuite și ori încotro își repezea zborul nu întâlnea decât tot pe Dumnezeu și tot lumină și viață, iar moarte nicăieri...</p>
                  <p>Dar oricât de mult l-ar fi adâncit în ele strălucitele înălțimi, corpul îl reînapoia firei omenești, tulburărilor nervilor, și cântecul i se recobora pe pământ și se încolăcea împrejurul mijlocului unei închipuite zâne ai cărei sâni făcuți din albe flori de piersici erau mușcați și supți de dactilele zdruncinatului verb...</p>
                  <p>Dar tocmai în clipa când poema îi lua văzul și răsuflarea, ascuțitele junghiuri ale zadarnicelor lui silinți să treacă dincolo de pragul copilăriei îi descordau mușchii, îl redau lumei spectrale și reci, și marea ce i se întorcea în auz cu răsunetul ei de uriașă și neodihnită orgă, îl preda încet somnului, împăiejena împrejuru-i lucrurile și desființa cerurile și valurile.</p>
                  <p>Iar noaptea de argint își urma cursul peste tulburarea apei...</p>
               </div>
               <div type="div3">
                  <head>Zile de aur</head>
                  <p>Sihăstria insulei, stăpânitoare de la plecarea bătrânului, monotoniza orele. De cum însera, farul își deschidea punctual ochiul peste mare. Dar zorile scurtau noaptea. La trei era aproape ziuă.</p>
                  <p>Iar odată cu mijlocul lui iulie soarele își împrăștia mitralia peste stâncă. Văzută de pe nave, ea părea un stei de topaz încoronat cu o orbitoare grămădire de castel prismatic, pe care râurau lumini și colori. Scăldat de ele, feldspatul descojit pâlpâia ca diamantul. Ici-colo fluturau scânteieri de chrisocal. Abia jos de tot, alcătuirea geologică a stâncii lărgea peste un petec de mare o ușoară penumbră blondă. În acel loc, azurul apei era împestrițat de fundul de nisip roșcat și auriu din care scăpărau licăriri ca ale aventurinei. Suprafața ei, adesea mișcătoare — cristal în care s-ar fi turnat bronz topit — înfățișa, în acele momente ale anotimpului, luciul neted al oglindei. La adăpostul unui semicerc granitic, vântul n-o bătea în adevăr decât în anumite epoci.</p>
                  <p>Încă din întâiele zile de locuire a lui în insulă, Thalassa se simțise robit de acea parte de țărm. Fiu al soarelui, el se afla, în aurul fluidic al verii tropicale, în propriul său element. La namiazi, ierburile și stânca vâlvorau, iar jarul, ce ruginea zilnic ierburile, îl copleșea.</p>
                  <p>Și în adevăr, bolta cerului înecată de aur era străvezie ca pereții unei răsturnate cupe de zircon galben. Umbră, împrejurul farului și până sub stânci, nu mai era.</p>
                  <p>Plămânii răsuflau foc.</p>
                  <p>Câteodată, sub aurul zilei el însuși aur, cerea mării să-l învioreze. Pe pieptul dezgolit — de o parte și de alta a sternului — pe umerii puternic claviculați, pe curbele elegante ale conturelor, pe întregul corp de zeu, curgea toată lumina zilei. Flăcări de crom portocaliu, vioiciuni de galben indian se aprindeau — după cum se mișca — și se jucau pe mușchii amintitori ai unei lumi ce nu mai este, alunecau pe rotunjimea pântecului, sărutau bărbăția îndoielnică a șoldurilor. Mișcările lui, înfășurate de frumusețe și lumină, păreau că stropesc țărmul și marea cu soare.</p>
                  <p>Și când atingea unda cu vârful picioarelor, ea tresărea sub răscoala mângâierii, se însuflețea toată; făcea degete cu care să-i catifeleze pielea; întindea brațele cu care să-i cuprindă gleznele, să urce până la pulpe, până la coapse, să-i înconjoare mijlocul, să și-l aștearnă pe sân, și apoi să-l legene, și apoi să-l sărute, și iar să-l sărute, și iar să-l mai legene și să-l mai sărute iar. Marea se întovărășea cu soarele pentru a-i sufla în simțuri o flacără de aur.</p>
                  <p>Și de câte ori apa venea în atingere cu el, șiretenia ei femeiască se prelingea de-a lungul corpului până-l făcea să i se predea. Gâdelări meșteșugite — ale plantelor sau ale valurilor — îi știrbeau nevinovăția prin încordările la care dau naștere.</p>
                  <p>Nebun, el se smulgea ispitelor. Dar pe nisipul țărmului se cerneau de sus, ca o pulbere nevăzută, înțepări corpusculare desprinse din viata nemărginirei, și ce, prin porii deschiși spre întâmpinarea întrupărilor, străbăteau, ațâțătoare, în sufletul și în corpul lui, culcându-l, gol, în umbra crisolie stâncilor. La urmă, când ochii i se închideau pe jumătate, cea mai mică mișcare a lui, sau numai șovăirea unui fir de iarbă ce-i străbătea între cămașă și sân, reaprindeau vijelia din mijlocul căreia senzualitatea i se asmuțea dârjă.</p>
                  <p>Însă felul întocmirei lui trupești nu îngăduia izbânda. După Alexandru cel Mare, Eros singur a rămas, în coprinsul timpilor ce au curs, chirurgul aprig al surprinzătoarelor tăieri de noduri gordiane. Copila cu ochii de safir a viselor lui, chiar ea — întrupată ca prin minune — i se afla zadarnic sub buze. Arsura unei dureri, ca cea care i-ar fi fost pricinuită de un fier roșu, nimicea în Thalassa fiorul plăcerii și Priap, cu toate silințele ce-și da să rupă gura sacului în care firea îi închisese unealta, nu izbutea decât să învinețească de mânie și să iasă rănit din luptă.</p>
                  <p>Căldura din el creștea împreună cu cea de afară, și amândouă îl mistuiau de viu. De altă parte, lumile de miresme din ierburi trâmbițau fără voce pentru auz apropierea izbânzii. Odihnă, Thalassa, nu mai găsea, în afară de cea pe care o trăgea din oboseală. El da ocol insulei și urca și cobora stâncile, de dimineață până seara. Pentru a-și slei puterea, zdruncina din temelii lespezi de piatră ce amenințau să se prăbușească în mare.</p>
                  <p>Ducând un așa fel de viață, el ajunse firește să cunoască în scurtă vreme toate tainele acestui mărgăritar fără pereche pe care marea fusese silită să-l nască din sânul ei, spre satisfacerea unei pofte geologice, dar pe care, mânioasă, îl afundase în urmă de trei sferturi la câteva mile de gurile Dunărei.</p>
                  <p>Mirarea lui și totdeodată bucuria îi fură mari în ziua în care zări în pântecele unei stânci, ce-i fusese până atunci necunoscută, un fel de scobitură ce se asemăna cu gura unei peșteri.</p>
                  <p>Apropiindu-se de dânsa, înțelese că un stei pe care îl știa acolo șovăise în noaptea trecută și că, surpându-se, scosese la lumină acea deschizătură pe care o ținuse ascunsă de veacuri.</p>
                  <p>Această deschizătură era înaltă și largă și marginile îi erau încadrate cu pervazuri durate din marmoră albă cu meșteșug lucrate de mână de om. Năvala anilor trecuse peste ele lăsându-le netede și lucioase ca în ziua în care dalta încetare să le înflorească. Singură albeața lor era cam veștedă.</p>
                  <p>Intrarea nu ducea deci într-o peșteră, și Thalassa pătrunse năuntru fără greutate. Cameră de templu subteran, sau subsol al unui altar dispărut ale cărui maiestoase propilee vor fi stârnit cândva aceeași admirațiune ca Parthenonul, locașul în care Thalassa se află era nalt și pătrat. Pereții lui, neîncărcați de podoabe, erau, ca și pardoseala, din marmoră gălbuie. Lumina zilei curgea domoală înăuntru și, răsfrângându-se pe poleiul pereților, îi aurea blajin. O pace răcoroasă coprindea pe tânăr. Și când ochii i se deprinseră cu jumătatea de întunerec, tihna locului, simplitatea lui gravă îl răpiră zbuciumării trupești — timpului — lui însuși. Privirile pe care și le plimba ocolitoare i se desfătau aici de-a lungul ciubucului ce despărțea pereții de tavan, aci pe gheața bălaie a lespezilor, ce-i răsfrângea umbra ca o apă liniștită. </p>
                  <p>Dar în fund, un stei de onix de coloarea lunii, uriaș, dintr-o singură bucată, îi umplu vederea cu lumina lui moale. Înalt de o jumătate de metru pe o lungime de doi și având o suprafață orizontală asemănată, acea minune a timpilor străvechi putuse să fie deopotrivă pecetia pusă pe vreun mormânt sacru, sau masa-jertfelnic a unor credinți ce s-au stins.</p>
                  <p>Cu mintea învârtejită în abisurile trecutului, Thalassa stătu mult pironit locului. Dar, pe nesimțite, oboseala îl plecă peste regalitatea rece a onixului, îl culcă pe jumătate pe ea și, fără să-și prindă de veste, din adâncimea de apă a pereților, din gheața pardoselei, din străvezimea tavanului, din atmosferă chiar, o viață alta decât cea de astăzi îl lua în undele ei. Era purtat spre alte locuri și spre alt timp, dar — lucru ciudat — în lumea în care încăpea nu se simțea străin. Se afla între palate de granit, de marmoră, de porfir, între peristiluri pe coloane mărețe, dinaintea unor porți de bronz și unor tende de purpură. Pe pieți și pe strade curgea un amestec de mulțimi în tunici viu colorate, în paliume albe și roșii. Sclave cu viorele în ochi, cu flori de maci pe buze, îi dau colinde, se țineau de el printre veseliile de soare și duioșiile de cântece toarse de voci de argint — printre exaltările de imnuri ce răsuflau afară din temple și printre norii parfumelor arzând și fumegând pe tripede. Iar deasupra și împrejurul lui, un alt cântec: cel al primăverii și al veseliei soarelui, în depărtări cu neîntrecutele priveliști ale jocurilor olimpice, cu cai culcați la pământ de goana fugii și târând, prin praful scânteietor al stadiului, caruri ce uruiau pe roți de aramă.</p>
                  <p>În zilele următoare, simțurile tânărului, ceva mai împăciuite, îngăduiră minții plămădiri mai tihnite și mai senine.</p>
                  <p>Orele de soare el și le petrecea în azilul de marmoră din stâncă, unde, pe onixul tainic așternut de el cu o pâslă ruginie, o vedenie, dar care de astă dată era o muză, maiestoasă și blândă — pe rând Polymnie și Melpomenă — își trecea degetele ritmice pe coardele din sufletul lui. Și, ca în mitologie, epoca unui pământ- rai, cu copaci ce urcau până la nori — coloane ce păreau înadins ridicate spre a sprijini cerul — cu râuri ce rostogoleau aur, cu oameni-Apolloni care trăiau eternități, i se destăinuia ca un fund de prăpastie peste care o rază de soare ce se ivește fără veste pune viața unei clipe fermecate...</p>
                  <p>Anotimpii acelei epoci, vară vecinică, cântau cu florile lor, a căror frumusețe nu se putea închipui, dragostea pământului cu soarele. Poame de purpură și chihlibar zâmbeau printre frunzele crăcilor bronzate, grenade, ascunzând în ele comori de rubine aromatice, frângeau trunchiul pe care rodiseră, și, răsturnându-l, se crăpau în cădere, și risipeau, printre mătasea ierbii, sângeriile lor avuții de pietre scumpe. Hrana și-o găseau paserile, animalele și oamenii fără trudă și război.</p>
                  <p>Îmbelșugarea domnea peste tot. Tinerețea însuflețea tot. Bunătatea era în cer și pe pământ.</p>
                  <p>Dar această epocă nu ținu. Războiul între uriașii trufași ai văzduhului și între dumnezeire începu. Pământul, arhanghel și el, fu rostogolit de pe treptele fericite ale nemărginirei, unde nu erau nici anotimpi, nici noapte, în hăul ursuz în care se învârtește astăzi, și jumătate din bunurile ce-i fuseseră dăruite îi fură luate. În noul său echilibru, oamenii se înmulțiră, însă pământul nu se mai bucură de lumina de odinioară, de vara vecinică ce-l înflorise, ci o nouă rânduială se statornici pentru el. Dreaptă pedeapsă — și încă prea mică ! — pe lângă ziuă se alătură noaptea — pe lângă lumină, întunerecul — pe lângă bine, răul — pe lângă căldură, frigul. Anul se împărți în patru. O parte fu lăsată morții — alta vieții ; o parte, zămislirii și nașterii, iar cealaltă, și de pe urmă, gârbovirii și lâncezelii.</p>
                  <p>Iarna și primăvara, vara și toamna luară astfel naștere. Aceleași nepotriviri se iviră și în sufletul omenesc. Lângă orice bucurie răsări o mâhnire, lângă orice plăcere, o durere.</p>
                  <p>În această nouă așezare a mersului vieții pământești, primejdia, ce, până aci, nu prinsese ființă, amenință când din dreapta, când din stânga. Omenirea, prin alcătuirea ei în familii, se despărți în taberi. Taberile întocmiră triburi. Războiul sună din trâmbiți. Pentru stăpânirea unui câmp, unei văi, unui deal, sângele curse.</p>
                  <p>Tihna marmoreană dimprejurul lui Thalassa nu mai fu în curând decât o neîncetată clipire de imagini și de sunete. Simfoniile ce i se modulau în suflet se frazară în melopee. Zilnic el înțelegea mai mult că nu era la fel cu ceilalți oameni. Și, de fapt, pustnicia în care trăia se prefăcea pentru el într-un regat populat cu o lume a lui. S-ar fi mirat când i s-ar fi spus că e singur. Cugetările îi erau tot atât de nenumărate ca oștile lui Xerxes în trecerea lor peste Helespont. Simțirile, cohorte și legiuni de geniuri aripate, nu așteptau decât poruncile lui ca să-și ia zborul și să înstruneze cântarea cea înaltă. Cu ajutorul închipuirei, clădea orașe după voință, întindea deasupra lor cerurile ce-i plăceau — ceruri ce nu erau decât soare — înzestra ținuturile cu grădini pe care le șerpuia cu ape limpezi, risipea peste pajiștile lor aripi de fluturi, de libelule, și paseri. Și, mai totdeauna, se înconjura cu ce-i era mai scump, și era tot ce voia. Câteodată se corona rege și desfășura oștirile lui ca un brâu de flăcări și de sânge peste Asia și Europa. Visa Babilonii noi. Învingea și supunea tot.</p>
                  <p>Dar, cu timpul, simțurile i se reaprinseră. Mâncările cu care se hrănea — roade ale mării, pe care turna untdelemn, sarea și piperul ce le întărâta și mai mult — soarele și aerul viu al stâncii, miresmele labiatelor și gramineelor, tot ce-l ocolea — singurătatea chiar — se întreceau să-l arunce într-o stare de neîncetată înfrigurare.</p>
                  <p>Polymnia și Melpomena îl părăseau. Tâmplele îi zvâcneau. Inima îi bătea ca toaca de fier din clopotnițe când răzmerița urlă pe uliți. Buzele îi erau crăpate de căldură și sângerau pe albeața de sidef a dinților. Văzul, auzul, gustul, mirosul și pipăitul, îndoindu-și puterea, ieșeau din matca lor.</p>
                  <p>Nervii, ce i se schimbau în coarde de vioară, stau gata să plesnească. Mușchii săi înțepeneau și cu greu se mai puteau descorda. Ochii i se acopereau cu o ceață roșie. Răcorea de peșteră a sanctuarului nu-i mai era de folos. Mai mult culcat decât pe picioare, dogoarea din el, ce se întrupa în sânii de alabastru ai obicinuitei vedenii, îi reîntocmea în oglinda marmorelor. Dar cu toate că pe această vedenie el o simțea lângă dânsul, buzele lui nu prindeau pe-ale ei, ci se lipeau și rătăceau numai pe recea brobonire a onixului.</p>
                  <p>Electricitatea de afară se îmbina cu cea din el, și din amândouă izbucnea câte un fulger ce nu se surpa însă în nimicitorul trăsnet al zvârcolitoarelor descărcări. Însuși îndrăzneala gestului n-aducea pentru el dorita nimicire a nemărginitei plăceri: Durerea i-o sugruma înainte ca ea să fie.</p>
                  <p>Evenimentul așteptat își urma cu toate aceste pregătirea în misterul organismului. Și tot ce nu pricepuse odinioară — războiul Troadei pentru o femeie, dragostea pentru Io și răpirea Europei, nebuniile zeilor și ale oamenilor, crimele lor pentru a-și îndestula patimele — toate aceste nu i se mai păreau acum ciudate, ci legi și porniri firești. Fiziologia funcțiunilor organice ce i se destăinuia îl făcea să simtă dumnezeirea lor, căci numai ele dau omului putința să se vecinicească în parte prin urmașii pe care dânsul îi zidește și însuflețește cu ajutorul femeiei, sau să lase scânteia de viață din ei să se stingă pe veci, nemaidăruind-o altora, ci azvârlind-o în întunerecul nimicului.</p>
                  <p>Frumusețea sfântă a celui mai de căpetenie act omenesc el n-o pricepea, cu toate aceste, mărginită de grănițări. Cu privire la acest act, dânsul socotea că numai firea fiecărui are dreptul să hotărască pentru fiecare. Cei vechi, pe care el îi citise la întâmplare, avuseseră un răsunet precumpănitor asupra acestui copil pe a cărui fire modernismul alunecase ca o apă pe un cristal.</p>
                  <p>Dacă ar fi trăit în timpul lui Socrate, ar fi fost un Fedon altoit pe un Alchibiade.</p>
                  <p>Aurul zilelor, ce se înlocuiau una pe alta, omora ierburile și crăpa pietrile sub voluptatea electricelor zguduiri. Insula era un uriaș pat de nuntă în mijlocul albăstrimei liniștite a mării. Până și în locul ce, de veacuri, nu mai fusese tulburat de păsuri omenești, soarele părea că străbate tot mai adânc prin larga deschizătură a intrării.</p>
                  <p>Către un sfârșit de noapte, atunci când zorile se îngână cu întunerecul, Thalassa, nemaiștiind unde să-și adoarmă chinul, se gândi că și-l va domoli în tăcerea de mormânt a neînsuflețitului altar.</p>
                  <p>Doborât de oboseală, el pătrunse dar năuntru, și, întinzându-și mantaua pe vrăjita răcoare a pietrei, se lăsă încet somnului.</p>
                  <p>Dar când Feb se înălță deasupra orizontului, chipul lui se plecă spre el, mângâindu-i părul, i-l unse cu mierea lui. Visul, ce-l cuprinse în același timp, se năspri. Răsuflarea i se scurtă, mușchii picioarelor i se zgârciră și i se lungiră fără să vrea, așa cum se întâmplă celor spre care Afrodita își întinde brațele.</p>
                  <p>Însă soarele, ce porni să-și oglindească discul în peretele din fund, îmbrățișându-i chipul, i-l mărgărită cu boabele unei ușoare sudori trandafirii, iar pe sub pleoapele coborâte, cerul de afară — taină a mișcărilor celulare — îi năvăli în ochi.</p>
                  <p>Și din fundul fundurilor acestui cer, închegată din orbitoarea strălucire a luminei, năluca ce se desprindea răpitoare de frumusețe era a lui Eros el însuși, a dumnezeiescului neosebitor de sexe, și care, cu o năvală de zbor ce nu se poate asemăna, se năpustea din empireu — elin al unui basm — în visul celuilalt elin — ca într-o matcă pe care și-o pregătise din vreme, și ce, prin urmare, era a lui.</p>
                  <p>Și Thalassa, care zărise pe zeu prăvălindu-se, treaptă cu treaptă, din văzduh, și treaptă cu treaptă, apropiindu-se de el, simți atunci că sufletul și corpul i se duc spre el, că nu mai sunt ale lui, că zeul poate să facă cu ele ce va voi, și strigătul ce se încercă să scoată nu prinse glas, îi fu îndată înăbușit de clocotitoarele unde de viață ce, înlăturând în sfârșit stăvilarul ce li se împotrivise atâta timp, izbucniră afară, înecându-i voința și gândul, conștiința și eul tot.</p>
                  <p>Și cu acest chip se dezlegă ce fusese legat și se legă ce fusese liber, iar nemilostiv stăpân al lui Thalassa fu de atunci încolo Eros.</p>
                  <p>Însă când ochii .tânărului se deschiseră, trandafiriul zeu pierise și aripele lui șterseseră, din cer și de pe suprafața mării, aurul zilelor ce n-aveau să mai vie...</p>
               </div>
               <div type="div3">
                  <head>Eros</head>
                  <p>Sub trandafiriul amurg, Thalassa se întoarse în odaia din far. Lungit pe pat, clipa pe care o trăise își urma adâncirea în sufletul lui. Lâncezirea în care ea îl aruncase îi ridicase nu numai cunoștința timpului, dar și a locului. Pe eul lui cel vechi îl căuta și nu-l mai afla. O altă entitate se altoise pe cea care fusese a lui. Era același, și era altul.</p>
                  <p>Avusese de trecut numai un prag, însă dincolo de el i se deschiseseră în față lumi de senzații a căror ființă nici n-ar fi lămurit-o mai înainte. De fapt, poate că în corpul lui Thalassa nu mai era Thalassa, sau, dacă mai rămăsese ceva din el, acest ceva nu mai trebuia să fie ținut în seamă.</p>
                  <p>Sufletul său fusese aproape scos afară din locuința pe care și-o clădise odată cu intrarea lui în viața pământească, și înlocuit de al lui Eros, care îi luase cu împrumut corpul spre a-și face din el o vremelnică îmbrăcăminte.</p>
                  <p>Schimbarea trupească pe care zeul o îndeplinise asupră-i nu i se înfățișa decât prin neînsemnătatea unei ușoare răni, însă abisul pe care ea îl săpase într-însul era nemăsurat.</p>
                  <p>Afară, noaptea destindea peste insulă ca niște grele aripi de corb. Văzute prin pervazurile ferestrei, împrejurimile farului se frământau ca năluci negre. Marea era și ea neagră, iar nori furtunoși cerneau văzduhul.</p>
                  <p>O descordare și o îndurerare a tuturor mușchilor îi depărta însă somnul de ochi. Fără voie, privirile i se duceau printre cutele norilor pe care îi vedea prin geamuri și de-a lungul cărora soarele, uitându-și dârele, scapără scânteieri ca ale spinelei si almandinului, ca ale piropului și morionului.</p>
                  <p>Dar somnul, spre ziuă, îl urca spre împărăția lui. Valurile își încetaseră zbuciumările și zorile se vărsau limpezi. Binefăcătoare, o adiere împrăștia peste tot un fel de fericire, era ca o proslăvire a vieții în ciuda neajunsurilor sau chinurilor pe care le cuprinde în ea. Iar când soarele se ridică, văzduhul se umplu cu rostogoliri de nori albi și azurii, ce aci se făceau pasări și corăbii cu aripile și pânzele întinse, aci munți și văi prăpăstioase, sau oști de uriași și șiruri de cai, cu sărituri în doua picioare și cu pete de sânge pe nările lor spumate. Dar norii de la răsărit, cât și cei de la apus ajunseseră de se împreunară și întreaga întindere a cerului nu mai fu în curând decât o trandafirie fulguiala de petale de flori de piersici.</p>
                  <p>Thalassa deschisese ochii în mijlocul acestei frumuseți. Dar din acea zi începu pentru el o viață nouă. Vârtejul de flăcări își urma încolăcirile pe care și le azvârlea pe după brațele și picioarele lui — cu care îl lega cot la cot. De-ar fi fost ziua sau noaptea, focul cumplit nu înceta să-l mistuiască. Prisosul de tinerețe și de putere se revărsa, ca de la sine, din cupa prea plină.</p>
                  <p>Eros își iubea alesul, dar totdeodată își răzbuna de împotrivirea ce întâmpinase din partea acestui suflet ce se închisese în el ca într-o cetate. Istovirea pe care i-o pricinui îi puse astfel în auz șuierări ca de crivăț. Amețeli îl lipseau de siguranța mersului. Din timp în timp, îi pierea până și văzul, iar voința să facă vreo mișcare mai obositoare îl părăsea.</p>
                  <p>August și septembrie desfășurară călduri cu totul mari. Deși toamna se apropia, el s-ar fi putut crede în toiul verii. Moliciunea ce-l covârșea nu mai era de biruit. Abureala dimineților urma să îl țină în ea ca într-un mărgăritar trandafiriu. Marea și insula gâfâiau. Plantele din familia balsaminelor — cine știe de ce vânturi însămânțate pe stâncă — își suspinau parfumele încâlcindu-și-le unul într-altul. Întărâtate de soare, firele de iarba își pregăteau rodniciile viitoare. Garofițele de câmp, romanițele și gălbenașii, în căutarea vreunei urme de umezeală, pe care n-o găseau, își înfigeau cu neastâmpăr rădăcinile printre crăpăturile pietrelor și, scurse de snagă, se ofileau. De la o floare la alta și de la un fir de iarba la celălalt se petrecea un schimb de împreunări nevăzute, precum este cel de la nesfârșitul de mare la nesfârșitul de mic. Căci și între ce se vede și între ce nu e văzut a fost și va fi aceeași puternică și neînțeleasă legătură ce apropie pe floare de floare și pe om de Dumnezeu. Marea, în vremea aceasta, era sorbită, strat cu strat, de soare ce, ridicând-o spre el, o schimba în aburi, și ce, subțiindu-i și pe aceștia dincolo de marginile cunoștințelor, le smulgea trăsnetul ce înfășoară pământul cu șerpuiri de foc ale căror iuțeli abia încap în mințile de tot înalte.</p>
                  <p>Vântul se juca cu mireasma florilor, își încărca aripile cu beția din ea și plămădea — ducând-o uneori mai sus, alteori mai jos, și supunând-o când frigului și când căldurii — taina unor lumi ce nu numai că nu pot să fie văzute, dar ce nici nu se pot închipui. Iar atât în acele lumi, precum și în cele care cad sub simțurile noastre nu lucra decât aceeași îmbrâncire căreia i s-a dat numele de dragoste sau de afinitate și al cărei scop pare să fie desființarea totului în o obștească asemănare.</p>
                  <p>Nervii ce se încordează sau se dezcordează numai după întipăririle primite dinafară și pe care le duc apoi la creieri, își vedeau schimbate însușirile firești. Cunoștințele cu care era pus în legătură pe aceasta cale se depărtau în adevăr neîncetat mai mult de cele care se află la îndemâna celorlalți oameni. Spre a ieși din starea în care căzuse i-ar fi trebuit puteri pe care nu le avea. Clipa temută și dorită se așezase în el ca un stăpânitor crud.</p>
                  <p>Cufundați în adâncimile de sub frunte, ochii lui, a căror sclerotica se ofilea, își sporeau strălucirea, încercuind-o cu cele două șanțuri vinete ce se săpaseră sub ei — jgheaburi prin care i se scurgea tinerețea și viața. Vederea i se exalta, îndoind pentru el mărimea lucrurilor și vioiciunea culorilor.</p>
                  <p>Tendoanele picioarelor și brațelor abia mai ascultau de poruncile ce li se dau de nervi. O lâncezeală aproape femeiască îi întârzia mișcările, trăgănindu-i-le pe un ritm molatic. Frumusețea corpului și chipului nu-i fusese atinsă de istovirea ce-l dobora; ea își pierduse numai din bărbăția și sănătatea ei.</p>
                  <p>Rătăcind fără scop și când într-o parte a insulei, când in alta, el lăsa brațele să-i atârne în voie și se târa mai mult decât umbla. Mintea îi era tot într-o vreme lipsă de la orice. N-ar fi știut nici daca e senin, nici dacă sunt nori, nici dacă e frig, nici dacă e cald. Era dus dincolo de lumea pământească.</p>
                  <p>Dar amintiri din scurtul lui trecut îl redau vieții zisă adevărată. Locuirea lui în Sulina îl recucerea.</p>
                  <p>Cât de frumos era, sau i se păruse lui, acel oraș. Călare pe unul și pe celălalt țărm al Dunării, sub un cer oriental, și oglindindu-se în micile valuri albastre ale marei curgeri de apă, acest oraș se rezema în dreapta și în stânga pe nesfârșitele bălți ale Deltei. Frăgezimea trestiei și a papurei îl înfășură cu verdea ei manta, pe când, în fața lui, marea alerga, impunătoare, spre zări.</p>
                  <p>Șirurile de case cu două rânduri își culcau peste strade, sub tânărul soare al lui aprilie, prelungirea umbrelor viorii. Clădite după chipul locuințelor din climele calde, ele aveau terase în loc de coperișuri și, deasupra lor, înfloreau leandri și rodii. Ferestrele erau, mai toate, apărate de soare prin jaluzele verzi sau galbene, dincolo de care scânteiau prin crăpături ochi de zori sau ochi de soare. O! dintre atâtea fete ce-i aruncaseră de după ele trandafirii arzătoarele zâmbete, de ce, prin vraja unei minuni, nu se ivea clipa de purpură care sa strămute pe vreuna în insulă, pentru ca dânsul să-i cadă în față, trăsnit.</p>
                  <p>Dar Sulina, ca și toate celelalte orașe cu zâne, se învălmășea departe, râdea și cânta fără sa-l știe, și el rămânea rob al nemilostivei culmi, pisc prea înalt, dar pe al cărui vârf, legat ca pe un rug, ardea de viu întocmai după cum ardeau creștinii din care Neron își făcea masalele la treptele împărăteștilor lui scări.</p>
                  <p>Sosirea vaporului Comisiunei, poruncit să aducă trebuincioasele întreținerii pe alte trei luni, era așteptată de el cu înfricoșata nerăbdare cu care osânditul la moarte așteaptă vestea ce are să-i hotărască soarta. Se gândea să ceară căpitanului — și aceasta nu era prea greu sa i se învoiască — înlocuirea pentru o săptămână cu vreunul din oamenii de pe vas, timp pe care îl va petrece în Sulina. Neapărat că, o dată acolo, nu s-ar fi înapoiat în insulă cu nici un preț și — cine știe? toate se pot întâmpla — n-ar fi fost cu neputință ca vreuna din îmbătătoarele malteze ale orașului să-si oprească ochii de jeratic asupra-i.</p>
                  <p>Flori de Orient, cum sunt de obicei femeile acestor locuri, mai toate sunt crini și boboci de trandafir aproape deschiși înainte de vreme și mai toate sunt gata să soarbă — între treisprezece și patrusprezece ani — flacăra cât de aprigă a celor mai pustietoare patimi. Își aducea aminte că una, fată din părinți cu dare de mână, nu fusese oprită nici de vârstă și nici de împrejurările care o azvârliseră, prin naștere, pe o treaptă lumească înaltă, spre a se face nevăzută cu ciprioticul găligan de pe un vas de mărfuri ce se adăpostise de furtună în port.</p>
                  <p>Și de ce nu i s-ar fi întâmplat și lui la fel? Pentru întâia dată s-ar fi văzut oare un asemenea lucru, și nu știa el, până și din basmele pe care Halimaua i le deșirase în minte, ca nu tocmai rar fete de împărați își jertfiseră însăși viețile de dragul unui băiat frumos? Cât despre el, pentru fata care l-ar fi iubit — săracă de-ar fi fost — n-ar fi găsit oare într-însul mijloacele să se ridice deasupra celorlalți oameni și s-o dăruiască cu toate podoabele lumești făcând-o și cea mai fericită dintre femei? Căci se află oare putere mai mare decât a patimei și nu se schimbă ea, de câte ori e arzătoare, în vâjeietoarea coardă de arc de pe care săgeata ce pleacă se duce să lovească drept în țintă? </p>
                  <p>Dar vaporul Comisiunei, ancorând în sfârșit în fața insulei, îi tăia orice nădejde. Nici unul dintre slujitorii lui nu primi sa ia răspunderea îndeletnicirilor farului pe un timp cât de mic. Căpitanul îi făgădui numai că îi va înainta cererea la Sulina și că i-o va sprijini.</p>
                  <p>Plecarea vasului îi spori îndârjirea. Octomvrie, ce venise, se încărcase cu prisosul de putere al verii ce urmează să lucreze în fructele coapte pentru ca ele sa așeze, după ce vor cădea la pământ, prin sâmburii lor pregătiți pentru aceasta, temeiurile vieții unor viitoare generații de pomi.</p>
                  <p>Așa se întâmpla și în simțurile lui. Ele, cu toate că aerul se înviorase, fuseseră bătute de o prea mare zdruncinare pentru ca făptura lui sa nu cheme viața prin toate fibrele și porii.</p>
                  <p>Pustnicia pe care o ceruse cu atâta dor i se făcuse groaznică.</p>
                  <p>Ar fi părăsit insula înot numai sa iasă din ea. Dar mintea îl îndrepta grabnic către un alt mijloc, și el se mângâia cu nădejdea unei apropiate mântuiri.</p>
                  <p>Luntrea cu care venise acolo nu-l aștepta ea, în adevăr, trasă pe uscat de trei luni, și avea el nevoie de altceva decât de pânza pe care o tăiase spre a-și coperi patul și masa, și pe care, din câteva împunsături de ac, ușor o putea înnădi la loc?</p>
                  <p>Când însă se duse spre țărm, își dete seama ca soarele îi scorojise lemnul, ce se afla găurit pe locuri de mai înainte chiar — găuri pe care le astupase cum putuse la plecarea lui din Sulina — și că acum acest lemn îi rămânea în mâini.</p>
                  <p>Și fiindcă în zadar își tot aștepta liberarea, ea nemaisosindu-i, dânsul se opri la gândul să-și facă o altă luntre, cu scânduri smulse de prin odăi.</p>
                  <p>Această lucrare pe care o și începu, și ce-l duse la sfârșitul lui octomvrie, nu-i fu însă de vreun folos: Eros, ajutat de Eol, îi pregăti cumplita dezamăgire să i-o răpească de pe țărm tocmai în seara când o dedese gata și să i-o zdrobească de stânci.</p>
                  <p>Thalassa trebuia dar să-și îndeplinească osânda, să rămână robul și totdeodată împăratul insulei, și, uitându-se cu ochii țintă în golul ce i se deschidea în față, să întindă asupră-i urzeala pe care era preursit — întocmai ca Dumnezeu — să țeasă lumile închipuirii.</p>
                  <p>Dar o dată cu timpul care se scurgea, scădea și dorul lui de a se întoarce la vreun țărm. El se deda cu grozăvia și cu frumusețea insulei, și corăbiile ce treceau în largul mării nu-l mai furau către nici un țărm…</p>
                  <p>Ele treceau, lăsau dâre pe luciul apei, însă atât corăbii cât și dâre se ștergeau, pe când apusurile ce se înecau tot mai mult în nori șiruitori de sânge îmbrânceau pe Thalassa în roșia epodă a vârstei de flăcări...</p>
               </div>
               <div type="div3">
                  <head>Epoda roșie</head>
                  <p>Noiemvrie și decemvrie îi măriseră dezechilibrarea nervoasă. Boala își urma fireasca desfășurare. Ea avusese un început și trebuia sa aibă o culme.</p>
                  <p>Sanctuarul din stâncă fusese părăsit de el și vântul singur se strecura înăuntru și se văieta prin colțuri a deznădejde.</p>
                  <p>Pe sub stânci urlau hăuliri ca de lupi ce veneau dinspre larg, iar întinderea verzuie era arată adânc de plugurile Austrului și de ale lui Boreu.</p>
                  <p>Răsturnată, brazdă cu brazdă, marea horcăia de la răsărit la miazănoapte și de la miazănoapte la răsărit, și aci o pornea să se adâncească în văi cu funduri de iad, aci își ridica valurile spre cer — piscuri de munți spumate de zăpadă.</p>
                  <p>Thalassa, afară de vremea pe care i-o lua întreținerea aparatelor înmulțitoare ale luminii, își dormea viața cu ochii deschiși.</p>
                  <p>De sub larga vatră cu cotlon a odăii vechiului paznic, flăcările lemnului și cocsului își unduiau apele portocalii și albastre de-a lungul pereților, le mișcau pe tavan și podeală, le aprindeau și le stingeau și împrăștiau flori roșii, flori de purpură, flori rubinii, ale căror mărimi și forme erau nespus de felurite. Ciorchini de verbine, mănunchiuri de camelii sângeroase, flori de rodiu aprinse ca dogoritoarele pofte trupești, răsuri și maci cu petale de foc, micsandre având pe ele o scânteietoare catifelare de aur roșu, pâlpâiau prin aer, se agățau de pereți și tavan, se așterneau pe jos. Afară zilnic mai grabnica alunecare a soarelui spre mare, și zilnic mai puțina lui rămânere pe cer, îi apleca razele pieziș încă de la orele trei, fulgerându-le prin fereastră în cele mai depărtate unghiuri ale odăii. Geamurile, izbite de răceala vântului, închegau pe fața lor frigul și-l cristalizau în mari plăci de fluorină purpurie.</p>
                  <p>Roșul de peste tot se îmbina cu mistuitorul foc din el, cu roșia epodă ce, înfrigurându-l, îi învierșuna unul câte unul simțurile.</p>
                  <p>Văzul, auzul, mirosul, gustul și pipăitul se povârneau deopotrivă și cu aceeași repeziciune spre degenerare — dacă, totuși, degenerare poate să fie numită supraactivitatea ce făcea ca organismul său nervos sa îndoiască senzațiile primite, și să-i dea, în aceeași vreme, putința să le traducă în valori ce se depărtau de cele obicinuite.</p>
                  <p>Treptat, ele ajunseră chiar să treacă de pe tărâmul orânduit fiecăruia pe al celorlalte. Deseori i se întâmpla acum să vadă prin auz și pipăit, prin gust și miros, și foarte des iar era înșelat asupra firii adevărate a lucrurilor. Până și fierul, piatra și lemnul erau, pentru el, aci cumplit de aspre la pipăire, aci moi ca mătasea și catifeaua. La aceste dări pe față ale boalei ce urca în el se alăturară altele: împungeri ca de vârfuri de cuțit i se înfigeau în creieri. Gâtlejul i se îngusta. Otihneli îl zguduiau. Un nod, ce i se plimba prin esofag, ii tăia răsuflarea. Amețeli îi ridicau siguranța mersului. Scara farului, încolăcită asupra-i ca un melc, nu-l mai răpea din fugă între geamurile vesele ce apărau lanterna de ploaie și vânt. Cu vâjâiri în auz și cu un val de sânge ce-i zvâcnea între tâmple, nu mai putea sa ajungă acolo decât oprindu-se din trei în patru trepte. Dimpotrivă, la coborâre, spirala groaznică îl apuca în amețitoarea ei răsucire, și, încleștându-i mâinile pe lemnul rampei, îl silea să închidă ochii spre a înfrânge ispita întunericului ce, de jos, lungea spre el brațe de beznă, brațe cu care să-l surpe în neființă.</p>
                  <p>Dar boala, cu toate că-l luase aproape deplin în stăpânire, nu-i micșora sârguința pe care trebuia s-o aibă întru îndeplinirea datoriei. De cum scăpăta soarele, farul își crăpa ochiul peste mare, înfrunta cu trâmba lui de lumină — pe rând roșie și verde — valurile dezlănțuite, vântul și întunericul. Dar largul mării, oricât de frământat sau de liniștit s-ar fi întâmplat să fie, nu-i mai răpea visurile spre lumile pământești...</p>
                  <p>Orașul în care se pomenise de mic: Smirna; cel în care îl bătuseră, mai de curând, împrejurările vieții: Sulina; locurile cele multe în care fusese purtat de soartă — câte o clipă în unul, câte una în altul; lumea cât este ea de mare; nimic din tot ce-i mișcase simțirea și i-o îndreptase când spre o dorință, când spre alta nu-l mai arunca în mreaja poleită a înșelăciunilor. Mintea i se golise de oaspeții drăgăstoși ai vârstei trandafirii, întocmai după cum o casă, ale cărei ziduri s-au crăpat de cutremur, rămâne pustie de însuflețirea traiului ce o locuise cu puțin înainte. Întreaga lui făptură era mărginită de împrejmuirea împărăției lui Eros și acest zeu era sufletul și eul lui. Cutremurul trupesc ce, la început, nu se ivea decât dacă lui Thalassa i se întâmpla să se afle cu părțile mai gingașe ale corpului într-o atingere materială oarecare, se năpustea acum asupră-i, din chiar senin. Priap, ce e drept, era cel care se cuvenea să-i tragă păcatul, căci el îl bătuse pe arzătoarea nicovală a vârstei, unealta zguduitoarelor descărcări, cu ciocanul neîmpăcatelor plăceri...</p>
                  <p>Aluatul lui plastic nu-i fusese însă păgubit de neobicinuita dezvoltare a mușchilor, și nici de prea timpuria lui bărbăție; el își păstrase rara frumusețe a modelăriei, dar pe întreaga întindere a pielii nu se mai încrucișau repezile fulgere ale luminilor ce se joacă peste strălucitoarele meșteșugiri ale bronzului smuls de curând calupului. Un fel de poleiala searbădă îl înfășura cu întunecarea unei ofiliri. Chipul lui singur câștigase o caracteristică mai puternică. Cercuirea ochilor i se adâncise și i se lărgise și, pe sub pleoapele lui vinete, privirile i se aprindeau în mijlocul unor sclerotice înecate de purpură capilară. Jgheaburile din preajma lor își prelungiseră săpăturile până în dreptul umerilor obrazului, iar cu cât el își năruia mai mult făptura trupească în mistuirea plăcerii, focul de sub cotlon, cu mișcătoarea lui perdea de lumină și de umbră, îl înveșmânta cu frumuseți mai tulburătoare. Închipuirea lui, încordată cât nu se mai putea, își avânta zborurile către orice înălțimi cu o îndrăzneala neasemănată.</p>
                  <p>Formele pe care, la început, ea le înseilase abia pe colțurile de întuneric sau de lumină ale odăii, păreau a fi ajuns în preajma hotarului, dincolo de care amăgirea încetează, sau se schimbă în ceva ce, daca va fi tot amăgire, este însă aproape deopotrivă cu cea în mijlocul căreia trăim. Fenomenul pe care știința, neputând sa-l deslușească, l-a numit halucinare și cărui obștea i-a zis vedenie își înmulțea mrejele în care îl ținea prins și înainta cu iuțeală către desființarea celor de pe urmă osebiri dintre lumea ce e în afară de om și ce nu pornește de la el, și dintre cea pe care o poartă în el, ce pleacă numai de la dânsul și pe care o preface când vrea și în ce vrea. Dar, după cum nici Ideea absolută, din care s-au desprins toate universurile, nu s-ar fi putut închega în nenumăratele osebiri de ființe și de lucruri dacă nu s-ar fi azvârlit afară din concentrarea ei, tot așa și universul ce era gata să ia viață din sufleteasca lui plăsmuire își avea însuflețirea potrivită pe puterea de la care primise ființa și, fiindcă ideațiunea omenească e izbita de o nestatornicie fără seamă, se întâmpla că și universul către a cărui înfăptuire Thalassa căuta să ajungă sa nu se îmbrace decât în cuprinsul unei clipe cu înfățișarea adevărurilor statornice.</p>
                  <p>Vaporul ce se înapoia la mijlocul lui decemvrie îi aduse, o data cu voia pe care o ceruse sa părăsească pe cincisprezece zile insula, un înlocuitor.</p>
                  <p>Cu toate aceste, Thalassa, care nu s-ar mai fi despărțit cu nici un chip de stânca pe care îl încătușase Eros, spuse căpitanului că pe de o parte se simte întremat și că, pe de alta, a sfârșit prin a se obișnui cu singurătatea, adăugând și credința ce avea că, dacă ar relua pentru un timp viața de oraș, la urmă — când s-ar întoarce în insulă — ar suferi mai mult. Vaporul se înapoie la țărm fără el.</p>
                  <p>Dar, în acea seară, roșul amurg al zilei de iarnă viscoli sub fereastra lui o fulguială de ninsoare ce îmbrăcă insula în cutele de argint ale unei regești hlamide cu puf alb de lebădă. Sparți de crivăț, norii ce fugeau răniți ca niște paseri ajunse sub aripi de moartea alicelor storceau peste albeața acelei zăpezi șiroaie de sânge. În aerul uscat de ger țăcănitor soarele se cufunda în mare, roșu.</p>
                  <p>În odaia farului, o spăimântătoare exaltare a ochilor aruncase însă pe Thalassa într-o înmărmurire hipnotică. Clipiri de corpuri goale, ondulări de grumaji și de șolduri, provocări de sânuri pietroase, obrăznicii roșii de buze senzuale se îmbulzeau să-l ispitească, erau peste tot și nicăieri — se risipeau și se reîntocmeau, îl înconjurau cu vârteje de picioare blonde și oacheșe, cu rotunjimi de sânuri și de brațe, cu eleganțe de mâini străvăzătoare și cu valuri de păr pe care se aprindeau lumini albastre sau flăcări aurii și roșii.</p>
                  <p>Dar văzul nu era singurul simț care sa-l îmbrâncească spre culmile amăgirii: de peste tot îi soseau adieri încărcate cu mirosuri de flori de salcâm, de portocali sau de chiparoase, iar din florile himerice ce-l băteau cu aripi de miresme parfumele care-l cuprindeau în spiralele lor îl aruncau în beția tuturor viselor. Auzul își plăsmuia și el lumile lui. Sunete, când dulci și lungi, când izbitoare și vijelioase, îi picurau în minte. Viori și flaute nevăzute, ce întovărășeau nemărginit de duioase vocalizări omenești, îi cântau în inimă. Ființe cu frăgezimi de flori îi întindeau brațele, se apropiau de el, i se plecau peste umeri, îi netezeau părul cu degete de onix.</p>
                  <p>„O! Ești frumos, Thalassa! Thalassa, fii al nostru! Noi te iubim, Thalassa!” răsuna atunci de peste tot, erau cuvinte ce-i întindeau buze și sâni, și ce, în urmă, îl culcau ca într-un coșciug în clipa ce-l scurgea de vlagă, pe când pereții ce se dezbrăcau de purpura florilor își reluau, printre slabele licăriri ale focului ce se stingea, înfățișările cojite. Dar hăulirile lupilor dinspre largul mării răzbeau până în poalele stâncilor și, învălmășindu-i-se în auz, nu-i mai lăsau altă scăpare decât să-și doarmă recăderile în viața obișnuită a oamenilor.</p>
                  <p>Și zilele ce se duceau printre roșiile sfâșieri ale răsăritului și printre sângeroasele brazde ale apusului se duceau încet, i se păreau aci lungi de tot, aci scurte, dar nu conteneau să curgă...</p>
                  <p>Gustul și pipăitul, ce, pe la sfârșitul lui februarie, se asemănară celorlalte simțiri, îl târâră către alt vârtej: se hrănea cu pâine uscată și neagra, cu pește sărat și brânză, deșira, câteodată, și un număr de smochine, își îndulcea gura cu halva, dar se credea dinaintea unui ospăț strălucit.</p>
                  <p>Masa de brad la care sta se înflorea, sub pipăitul și vederea lui, cu argint și cu sidefuri meșteșugit înțepenite prin crestăturile și scobiturile lemnului și se încărca cu vase de preț, cu scânteietoare cupe.</p>
                  <p>Cezarul străfulgerat în el din prăpastia vremii se lungea atunci pe pat într-o rână, gusta lenevos din bucatele ce i se aduceau de sclavi svelți — cingalezi ispititori sau georgiani subțiratici — ciugulea dintr-o ciorchină de struguri cu boabe galbene, ori mușca dintr-o piersică și, lăsându-i sa treacă, punea pe cei mai copilandri să-i miște deasupra frunții apărători din moțuri de trestii roșii, din pene de struț și de păuni. Pe alții, cu gleznele picioarelor strânse în cercuri de aur bătute în rubine, îi îngenunchea în preajma lui, silindu-i sa i se uite lung în ochi, pentru ca să bea și din vinul voluptăților perverse pe care dânșii i-l turnau din plin din ai lor.</p>
                  <p>Nu mai era, prin urmare, nici unul — din cele cinci simțuri ale omeneștei alcătuiri — care să nu scoată pe Thalassa din lumea semenilor lui trupești. Negreșit, lumea în ale cărei graniți ele îl mărgineau trecea cu iuțeli fulgerătoare de la o înfățișare la alta, dar dânsa, în oricare din înfățișările ei — în cele mari, ca și în cele mici — era tot așa de adevărată ca și cealaltă.</p>
                  <p>Și apoi, daca e sa cugeți bine, oare visul și amăgirea nu sunt și ele tot viață? Și, dacă sunt, cine ar putea să spună că ce numim adevăr nu este și el un vis din care omul se deșteaptă prin moarte?...</p>
                  <p>Dar mâini catifelate — mâini aci de flori, aci de mătase — i se furișau de-a lungul gâtului, îi ajungeau sânii și, apucându-le sfârcurile, se jucau cu ele. Corpuri dumnezeiești, ale căror sexuri se topeau unul în altul, se lipeau de el, îl sileau să li se predea, primeau să moară sub buzele lui, și când, la rândul lor, străbăteau într-însul, îl nimiceau sub plăceri ce erau schingiuiri și ce, totuși, rămâneau plăceri.</p>
                  <p>Sunetele drăgălașe de muzici suave care armonizau aerul creșteau însă și se umflau fără veste. Nu mai erau sunete, ci scufundări de ceruri și de pământuri. Ele gâfâiau, călcau unele peste altele și, printr-un neașteptat punct de orgă, se desființau dintr-o dată în deliciosul leșin al bemolurilor desăvârșitelor istoviri.</p>
                  <p>De ce, cu toate acestea, își zicea el adesea, de ce tot ce întrupează și clădește omul cu închipuirea nu iese din întunericul nimicului decât spre a se întoarce într-însul cu aceeași grabă cu care s-a ivit? Și, socotindu-se mereu, se întorcea tot la gândul că ce ia fapt din nestatornicia minții nevoit e să urmeze mișcările acestei nestatornicii. Căci numai Dumnezeu, el, care este veșnic, are gânduri ce se desfășoară cu unde largi, care cuprind în ele bucăți de timp ce sunt noiane de veacuri.</p>
                  <p>El însă este om, și dacă îi este dată și lui putința să fie ziditor de lumi, trăinicia lor va fi cea pe care le va fi dat-o voința ziditorului. Această voință dar, ea singură, trebuie întărită, și Thalassa nu se îndoia că, daca va stărui într-însa își va smulge din suflet pentru o vreme mai lungă cel puțin pe tovarășa ce dorea — pe Eva cea nouă care să fie și să nu fie el, și care să nu se mai facă nevăzută decât atunci când va voi el, iar nu ca acum, când i se topește în brațe și sub buze în chiar clipa când o socotește mai cu desăvârșire a lui.</p>
                  <p>Și fiindcă pământul intrase în luna lui martie, o dată cu viața ce se reîmprăștia în tot, el simți că o putere pe care n-o avusese încă îi încordează și țintește gândul pe întrevăzuta de luni făptură, și pe care, până atunci, zadarnic o tot frământase, însprâncenându-i, prin închipuire, fruntea, dăruindu-i ochi de fața valurilor, păr ca firele toarse de soare, sâni de copilandru, șolduri înguste și picioare lungi, și amestecând în ea, fără să știe ce este androginizarea, tot ce este mai frumos la fată și tot ce este mai fermecător la băiat.</p>
                  <p>Căci pe cea care va fi suflet din sufletul lui oare n-o voia el minunea între minuni — albă ca luna — subțiratică ca georgianii zvelți — pisicoasă ca ciudatele priviri din galbenii ochi ai cingalezilor, iar pe buze cu mărgean roșu, și cu toate că ruptă din lună și din soare, sfioasă cum sunt zorile când își ascund în aurul părului flacăra obrajilor?</p>
                  <p>Dar dacă această zână a tuturor zânelor se va fi întrupat întâia oara pentru el seara sau dimineața, noaptea sau ziua, la ce s-ar întreba și pentru ce s-ar spune?</p>
                  <p>Ce este de căpetenie a se ști este că dânsul își scoase cu adevărat această coastă dintre ale lui și că, în seara în care i se destăinui, patul său pe care o zărise culcată se făcuse nevăzut sub plușuri vișinii și sub perini de catifea cusute în aur roșu.</p>
                  <p>Vie cu totul, și goală cum e Danaea lui Tizzian când e ispitită de Jupiter, un braț ea și-l ținea sub cap și, ascunzându-și privirile șirete și sperioase pe sub crețele gene, mâna cealaltă întocmea atât de ceruta foaie de viță de prin unele muzee...</p>
                  <p>Micii și abia pârguiții sâni se mișcau sub răsuflare cu mura fragilor în sus și buzele ce se deschideau pe alba floare a zâmbetului păreau că-și trimit sărutarea spre Thalassa. Fiorii vioarelor din auzul lui și ciripirile chitarelor ce tulburau depărtările își înălțară însă din nou ritmul și, apropiindu-se, își năpustiră sunetele într-o învălmășeală nebună...</p>
                  <p>Căzut pe genunchi, Thalassa își ținea răsuflarea și nu scăpa vedenia din ochi, o sorbea toata în simțurile și în sufletul lui și o sorbea de teamă să nu piară. Dar puteri tainice ce trecură peste el îl dezbrăcară când de o parte a îmbrăcămintei, când de alta, îl eliberară de urâțenia coajei și, diamant ieșit din gangă și zeu pentru care sosise neîntrecuta clipă, îl duseră ca pe brațe de flăcări către un cer de jar.</p>
                  <p>Iar prin aer nu mai ciripeau chitare și nici fiori de vioare nu mai treceau. Prin aer se aprindeau fanfare de trâmbiți, se ascuțeau țipete tăioase de arcuș și se cutremurau cimbale.</p>
                  <p>Însă în odaia ce se îmbrăca cu un roșu posomorât se ghicea că o înspăimântătoare bestie își ține prada în gheare, că-și înfige botul într-o rană pe care o lărgește, și, printre explodările de note și leșinurile de bemoluri, Thalassa, care posedându-și visurile se posedase pe el, vedea că nimicul pe care îl strânge în brațe își păstrează încă multă vreme substanțializarea.</p>
               </div>
               <div type="div3">
                  <head>Priap</head>
                  <p>Vântul Sudului gonea pe martie. Frigul scădea și veneau și zile calde. Se rânduiau apoi și altele, când crivățul, ce se înapoia, se făcea tăios. Așa este și viata oamenilor: ei se cred scăpați — zâmbete și bunăvoinți le aleargă întru întâmpinare — le seamănă în cale flori — soarele sparge norii plumburii — e primăvară și veselie — frumusețe peste tot — iar fiecare renaște! — renaște și n-are sa mai sufere!</p>
                  <p>Și tocmai atunci — pentru ce? nu se știe — acești oameni se repomenesc în mijlocul necazurilor.</p>
                  <p>Cu Thalassa ieșea la fel: o dată cu dumnezeirea luminii și a căldurii soarelui, el se simțea apucat de un aprig dor de viața — dor de a se amesteca într-însa, de a se răpi insulei și de a se reface altul, nemairămânând nefericitul urgisit care, vrând să se potrivească cu Dumnezeu, se coborâse mai jos de om.</p>
                  <p>Nestrămutată, ideea ce-l cucerise îl muncea, sau, daca își pierdea uneori din putere, ea și-o recâștiga o dată cu urletul vântului ce zguduia geamurile și cu focul ce se mișca mai scânteietor sub coșul căminului. Priap nu-și dormea cerbicia decât pentru a și-o îndârji mai mult.</p>
                  <p>Zâna întâielor lui visuri, care lua ființă din închipuirea lui mai rar ca oricând, nu mai era însă, de câte ori i se arăta, șovăielnică și nehotărâtă.</p>
                  <p>Cât despre el, ca să-și dovedească atunci că nu se înșeală și că vedenia ce-l nălucește a fost cu adevărat cucerită asupra nimicului, o urmărea pas cu pas prin odaie, era în dreapta și în stânga ei și, punându-i întrebări, asculta răspunsurile ce i se păreau că le primește...</p>
                  <p>Dar pe dată ce dogoreala patimii își trecea vestejirea peste feciorelnica întrupare, ea se făcea nevăzută și lăsa locul unor alte vedenii — celor din împărăția lui Priap — care reîncepeau să se înseileze în dungi și pete de lumină pe petecile de întuneric ale unghiurilor și în pete de umbră pe părțile odăii mai însuflețite de lumină.</p>
                  <p>Asupra vechii lui zdruncinări se altoiau însă altele... Pentru a-și împăca bunăoară un fel de nevoie ce-l silea să-și ducă corpul dintr-un loc în altul, el deschidea ușa, și de-ar fi nins, de-ar fi plouat, ieșea afară, străbătea insula, urca ori cobora stâncile și nu știa el însuși nici ce vrea, nici ce face.</p>
                  <p>Din înălțimea farului, ale cărui scări le suia adesea, își rătăcea ochii printre norii iadului din cer și printre cel colcăitor deasupra apelor, dar ori la ce s-ar fi uitat, nu mai vedea decât prin roșia perdea a posomorârii din el. Până și chipul — când și-l privea în ciobul de oglinda atârnat pe unul din pereți — nu i se mai arăta decât pe sub același roșu.</p>
                  <p>Mai târziu, alte fenomene se alăturară pe lângă acesta. Cu totul supărător, unul mai cu seamă — nodul ce i se stârnise de mai înainte în gât și ce, acum, nu se mai cobora decât cu greu spre a lăsa gazele sa iasă — îl chinuia aproape de dimineața până seara. Alcoolul și tutunul, argăsindu-i fundul gurii, nu-i dau de asemenea răgaz și deșteptau în el o sete ca a beduinului pe nisipul deșertului.</p>
                  <p>Danțul în care îl prinsese Priap, dacă ar fi putut sa fie asemănat cu vreunul, era numai ca ceardașul — danț drăcesc și spre care i se ducea și gândul învârtejindu-l peste ungureasca pusta, sau pe sub vechile bolți ale palatelor magnaților...</p>
                  <p>Văzut de pe o întâmplătoare scenă — în Pera sau aiurea, nu știa bine unde — acest dans — de fapt cel mai apropiat de mișcările lui sufletești — îl și lua de mijloc, îl târa tot mai departe de vremea în care trăia. Mărețul castel în care îl purtau dezlănțuirile ce-i umpleau mintea îl punea aproape îndată în rând cu ceilalți oaspeți, iar simțindu-se de potriva lor, ca și dânșii își zornăia pintenii ori își zăngănea sabia.</p>
                  <p>Amestecat printre cavalerii de Tisza și Balathon — cu scurtă manta de catifea în umeri și cu arcuitul piept aurit de ceaprazuri și scânteiat de nestemate, principe din moși-strămoși — el înainta mândru și se apleca în fața albelor zâne înșirate de-a lungul stâlpilor de marmoră ai vrăjitelor săli...</p>
                  <p>În antereie roșii peste cizme galbene, țiganii avântau de pe lăutele lor vijelia ceardașului ce împerechea pe înalții magnați — baroni și conți cu ochii de soare și de stele — cu semețele domnițe și cu nu mai puțin mândrele doamne în ale căror vinete priviri zâmbeau zambilele ori se catifelau micsandrele.</p>
                  <p>Încet, la început, și abia mișcându-și dârele rochiilor de argint și de aur, fiecare se deda la pasuri moi, părea ca abia este dusă de picioare și că fermecătoarea lene ce a cuprins-o o va arunca in sfârșit pe pieptul cavalerului...</p>
                  <p>Dar lăutele azvârleau în curând pe femeie în fața bărbatului, iuțeau mișcările și ale unora și ale altora, apropiau și depărtau pe fiecare, purta pe fiecare să-și dea unul altuia ocoale, să salte, să sară, să piseze pământul pe loc, și, printre sălbăticia năvalnică a sunetelor, să se repeadă unul la altul ca și cum ar fi voit sa se sfâșie — sau oprindu-se deodată — făcea pe fiecare să-și reînceapă tărăgănirile lâncezi...</p>
                  <p>Trâmbițările instrumentelor de alama, țipetele vioarelor, miorlăiturile clarinetelor își reîmpleteau sunetele și femeia săltând în jurul bărbatului, iar bărbatul în jurul ei, pereții sălilor se puneau în mișcare împreună cu bolțile și lespezile pardoselii, cu castelul cât era de mare, cu câmpiile ce-l înconjurau, cu munții ce mărgineau aceste câmpuri în zări, cu pusta, cu Ungaria toată, ce, dintr-o parte in alta, nu juca decât același singur și uriaș ceardaș. Dar Eros sufla peste năluci, căci nu între umbre avea el sa afle sufletul pe care îl căuta închegat în viața trupească, și care, totuși, primind să se desființeze în a lui Thalassa, ar fi adus pacea de veci a obșteștei desființări.</p>
                  <p>O asemenea prefacere a lui două în una, ce ar fi reazvârlit universurile în nimicirea osebirilor din care, o data cu nașterea lor, s-a aprins scânteia vieții, ar fi fost și încetarea oricăror lupte, precum și începutul bunătății morții celei fără de înviere.</p>
                  <p>Și fiindcă cei neîntrupați, zeii, știu și văd tot, Eros nu întârzie prea mult să descopere țărmul poleit de lună de-a lungul căruia — cu totul departe peste valuri — dormea un cuib de alba marmură printre galbenele înfloriri ale unor primăvăratici iasomii.</p>
                  <p>Pompeiana clădire căreia atavica dragoste de frumos a unui grec din Imbros îi detese corp pe apropiatul țărm al Asiei ascundea între pereții ei de marmoră și sub alba rețea a pologului unui pat din lemn de trandafir pe Caliope, fiica lui de treisprezece ani care îi era mai scumpă ca orice și care își zâmbea acolo, legănata de visuri albe, nevinovăția.</p>
                  <p>Luna, sidefându-și lumina peste casă și grădină, peste țărmi și mare, străbătea prin geamuri și-și prăfuia argintul albăstriu și roz pe marmore și pe alabastrul corpului. Dar, o data cu razele lui Selene, o înfășurară și fluidizările lui Eros, care, din depărtarea depărtărilor, o descoperiseră, umplându-i visul cu corpul și cu chipul lui Thalassa și străfulgerându-i-le în simțuri și în simțiri.</p>
                  <p>Iar neîncetând de a se face zmeu și neîncetând să-i fure buzele, el se înstăpâni cu încetul și peste gândul părinților copilei și spori într-înșii dorința pe care o aveau de mult s-o trimită la Odesa — în tovărășia unei doamne ce se înapoia în acel oraș — la niște rude pe care le aveau acolo, călătorie ce i-ar fi întărit sănătatea și ar fi dedat-o puțin și cu viața, cu lumea.</p>
                  <p>Ziua plecării, ce sosi în sfârșit, puse în mișcare vasul pe care Caliope se urcă sub un cer de cristal azuriu și pe o mare albastră cum este apa unor lacuri din Pirinei închisă în cupa scobitelor stânci.</p>
                  <p>Dar cu cât vasul se depărta de țărm, pe atât o ușoară adiere își flutura tot mai puternic aripele. Căpitanul, care nu trăise zadarnic viața valurilor, presimțise o putincioasă vijelie, iar în prevederea ei, își luase măsurile.</p>
                  <p>Și nici nu se înșelase, căci nu trecu mult și marea tresări adânc. Niște nori ce ieșiseră ca din pământ se așezară în fața vasului și urcară grăbiți culmile cerului. Apa, bătută ca de mii de bice, se spumegă. Brazde puternic răsturnate o săpară. Alți nori, Dumnezeu știe de unde veniți, se uniră cu cei dintâi și valurile își începură lupta. Pasagerii coborâră în saloane și cabine.</p>
                  <p>Zbuciumată de ape, corabia părea că se oprește, că nu mai este purtată înainte nici de aburi, nici de pânze. Într-o clipă, matrozii obloniră ferestrele. Tunetele nu se auzeau încă, dar fulgerele își încrucișau săbiile, departe.</p>
                  <p>Peste insulă, care zăcea tocmai la celălalt țărm al mării, furtuna, fiindcă vântul venea dintr-acolo, bântuia cu o grozăvie și mai fioroasă.</p>
                  <p>Dar Thalassa își închisese obloanele încă de la începutul ei și se culcase pe pat. Ochii lui, țintiți pe întunericul roșu al cărbunilor, îl cufundară în curând într-o groapă de întuneric...</p>
                  <p>Vasul, în vremea aceasta, scurta depărtările ce-l despărțeau de insulă, cu toate că abia își mai croia drumul printre valuri. Căpitanul, care simțise că vijelia îl fură cu totul din drumul Odesei, cercase cu ajutorul pânzelor și al cârmei — cu al mașinii — să înfrângă marea și vântul.</p>
                  <p>Asmuțit de Eros, Eol, nevăzut de ochi omenești, se cocoțase tocmai în vârful unui catarg și, hohotind de bucurie prin funii, împingea de acolo vasul, ca și cum i-ar fi luat el comanda, către zările preursirei lui. Izbite de valuri, obloanele și geamurile ferestrelor închise zornăiau ca niște tipsii de aramă, iar grelele roți ale carului de foc din nori își uruiau sus rostogolirile.</p>
                  <p>Dar bubuirea unei căderi de trăsnet în apropierea insulei aruncă pe Thalassa în picioare. Noaptea dimprejurul lui era însă mai neagră ca oricând și căminul, în care cărbunii se stinseseră, zăcea mort și nedeslușit în mijlocul ei.</p>
                  <p>Singura cugetare ce-i licări atunci în minte fu că el a murit, iar groaza ce-l cuprinse, în loc sa-l ducă spre fereastră, îl dete înapoi spre pat, îl răsturna de-a lungul lui, și, îndeplinind ce trebuia să se întâmple, îi agăță de colțul buzelor înflorirea albilor ghiocei cu care ielele îi dăruiesc pe cei care i-au prins în horele lor...</p>
                  <p>Dar cerul ce se scufunda cu totul în catran își cobora peste mare urgia și, în curând, nu mai fu nici insulă, nici mare, nici cer... în curând nu mai fu nimic...</p>
               </div>
               <div type="div3">
                  <head>Erebos</head>
                  <p>Marea, dintr-un capăt la altul, și-n lung și-n larg, era un hău in care se războia amestecul apelor. Vremea când ar fi trebuit să se reverse de ziuă sosise și nici o cât de slabă lumină nu se mișca de nici o parte. Cerul, ori dincotro ar fi fost privit, era negru. Negre erau și valurile.</p>
                  <p>Dar o învinețeală cruntă — zorile — își făcu drum printre nori și, răspândindu-se prin aer, se întinse ca o desfășurare de giulgiu. Depărtările, căptușite cu rostogolirea unei pâsle de nori groși ce-și deșirau cutele, dau din nou asalt cerului și apei, erau ca și cum n-ar fi fost. Alți nori alergau împotriva acestora. Unii, întunecoși de tot, se coborau în fața apei și, deslușindu-și înfățișările, se asemănau unor puternice vapoare de război ale căror mișcări s-ar supune unei minți cu gândul de bună rânduială și de pricepere înaltă. Aceste namile de aburi plutitori întocmeau ca o flotă de corăbii uriașe ce o pornea să se așeze în forma unui triunghi în dreptul Gurilor Dunării.</p>
                  <p>Împotriva acestor nori, alte namile de neguri — corăbii de război și ele — alergau către cele din dreptul Gurilor Dunării, ca spre o bătălie. Ciocnindu-se și năpustindu-se unele asupra altora ca și cum ar fi fost niște vapoare adevărate întărite cu armături de oțel, fiecare voia să spargă pe celălalt sau să-l înlăture din calea lui și fiecare se înfășura cu fulgere și trăsnete.</p>
                  <p>Corăbiile ce năvăleau asupra celor care apărau intrarea Dunării își prelungiră spre stânga linia de bătaie și, întrecând cu mult aripa dreaptă a dușmanului, încercară să-l lovească din spate. Dar aceasta bătălie a văzduhului cu văzduhul dete loc Ia o neașteptată schimbare de front a flotei protivnice... Într-o clipă, aripa stângă, a celor care crezuseră că prin manevra îndeplinită izbânda va fi a lor, fu despărțita de grosul forțelor, iar aceasta, în repedea ei dare înapoi, socoti că se va putea rezema de stâncile insulei.</p>
                  <p>Năvala ce totuși avu să înfrunte fu prăpăditoare. Fulgerele, ca o mitralie împroșcată de sute de tunuri, șuierau, șerpuiau, izbucneau și zdruncinau aerul cu clipiri de lumină aproape neîncetate.</p>
                  <p>Încolăcit de acea urgie, granitul insulei vuia ca și cum ar fi fost un zid lovit de vechile mașini de războaie ale oștilor de odinioară. Cuprinse ca de friguri, geamurile galeriei de sticlă ce da ocol farului dârdâiau și țârâiau.</p>
                  <p>Grozăvia orbitoarei lumini a trăsnetelor nu era însă nimic pe lângă cea care se desprindea dintre valuri. Ele se luau la luptă, se urcau unul în cârca altuia, se călăreau nebunește și urletele printre care se petreceau aceste zbuciumări întreceau tot ce se poate spune. Cele mai cumplite răutăți de pe pământ — șuierări ca ale șerpilor sau mugiri ca ale taurilor, răcnete ca ale panterelor gata să se arunce pe prăzi — se ciocneau cu țipete și cu duioșii ca ale unor voci sfâșietoare ce ar chema zadarnic în ajutor. Dintre valuri, câteva care se luaseră în brațe se strângeau cu o așa mânie, încât și unele, și altele se sfărâmau și cădeau nimicite. Prăpăstii după prăpăstii se săpau. Munți se înălțau și se prăbușeau cu zgomot. Hohote de râs scrâșnitoare, sughițuri de plânsete — urlete, ce nu conteneau — miorlăiri de pisici și lătrări de câini și hiene se îndârjeau tocmai atunci când credeai ca se domolesc, iar unele sunete ce se ascuțeau și se pițigăiau se smulgeau mai tăioase de pe urzeala în do și la major a uriașei încăierări.</p>
                  <p>Dar furtuna, care o duse astfel până târziu după miezul zilei, și care târâse vaporul afară din calea lui și-l apropia de insula, nu aluneca spre o scurtă împăciuire decât spre seara.</p>
                  <p>Căzut de-a curmezișul patului, Thalassa nu da semne de viața. Cunoștința pe care și-o pierduse i se întorsese, poate, deși nu se trădase prin cea mai mică mișcare, și starea cataleptica care-l lovise în creștetul capului cu greul ei ciocan nu-l lăsase să se dezmeticească. Zăcea ca mort între obloanele închise și între vatra moartă și ea. Întunericul dimprejurul lui se asemăna cu cel care va fi în iad în ziua când patimile omenești vor înceta să-l hrănească cu flăcările lor. Dinții ce i se încleștaseră erau singurii ce albeau puțin între buzele pe jumătate deschise. Încolo, noaptea din odaie apasă peste tot deasă, cu toate că prin aceasta întunecime se osebeau unele părți de negură mai nepătrunse: ale căminului și patului și ale unui cuier în care își atârnase hainele.</p>
                  <p>Însă din adâncimea acelei nopți ce făcuse să-i înceteze bătăile inimii, ceva care nu se putea desluși, dar ce strălucea ca soarele, ceva care părea că ridică în el o mișcare ca de aripi se ivea și începea sa răsucească o urcare și o coborâre de spirală — cea a sufletului urzitor al vieții, și care, el singur, este adevăr, în mijlocul minciunii obștești.</p>
                  <p>Afara, odată cu scăderea zilei, hăul se lăsa peste ape dintr-un cer de cerneală. De la marginile orizontului, uriași nori de beznă dau buzna peste negurile ce se izbeau între dânsele ca fulgere și trăsnete.</p>
                  <p>Mai neînfrânate ca oricând, talazurile se năpusteau peste insulă, asemănându-se cu fioroasele nagode ale oceanului, pești pe care oamenii de rând îi numesc lupi ai mării și ce, când își încleștează fălcile pe câte un lucru, nu și le mai desfac — fier de-ar fi sau piatră — până nu-l rup și nu pleacă cu bucățile lui în dinți.</p>
                  <p>Biciuite de Eol și împintenate de Eurus, care le călărea, negurile ce de curând ieșiseră la iveală se amestecau în bătălia cu apele. Fulgerele lor își rotunjeau trăsnetele și izbeau în negurile ce le stau împotrivă cu adevărate ghiulele. Bubuirile se țineau una și cerul întreg era o năprasnica cutremurare de lumina albastră și roșie.</p>
                  <p>Verde de mânie, Neptun trecea prin fața frontului de bătaie pe scoica lui trasă de câini de mare. Furca lui, cu cei trei dinți de fier ai ei, lovea valurile ce țipau și se înfigea toata în mitra din care s-a plămădit viața pământeasca.</p>
                  <p>Dar în nevăzutul centru de unde, la om, a pornit conștiința și împrejurul căruia s-a țesut taina organică pentru ca sa dea naștere unei făpturi care, cu voința și puterea ei, să ocupe o bucata de spațiu în cele trei întinderi ale lui, sufletul — acea lumină de soare cu aripi și fără aripi — înălța și lărgea în Thalassa spirala lui. Dintr-un moment la altul, lumina cerurilor era din nou toarsă în lumină de viață, și, cu toate că slabă și șovăitoare, simțirea ce reînvia în sistemul cerebro-spinal i se reîmprăștia de la inimă la extremități.</p>
                  <p>Tulburarea de afară se strecura în întunecimea ce-l înmormânta și undele sunetelor câștigau pentru el un fel de valoare luminoasă ce-i pregătea întoarcerea la viață.</p>
                  <p>Cu toate aceste, când deschise ochii, se afla în alt întuneric decât în cel din care ieșea — în al odăii cu obloanele închise, moartă de lumină. Îi trebui vreme să-și amintească unde este, dar fără să știe ce i se întâmplase, învinse slăbiciunea și, împleticindu-se, merse atunci spre fereastră.</p>
                  <p>Ce văzu afară, după ce înlătură obloanele, îl înmărmuri. Sub un cer de urgie bătut de aripi de catran, iazme negre — iadul tot — se pocea în fel de chipuri, plesnea din palme, sărea în sus, își despletea coame de cai, sălta cu spate de cămile — era zdruncinătoare cireadă de elefanți și tauri, mugea ca rinocerul și urla ca lupii.</p>
                  <p>Lințoliurile pe care vântul le grămădise pe cer strate peste strate se sfâșiară însă și, printr-o îngustă spărtură, mișcară deasupra valurilor o roșie flacără de faclă — cutremurătoare vedenie a unei părți a soarelui în apus ce, de cum își aruncă răsfrângerile pe geamurile dincolo de care se zvârcolea un chip ca de înger căzut, pieri rostogolită în apele ce părură că se închid asupra-i de veci.</p>
                  <p>Gândul lui Thalassa fu apucat însă, în acea clipa, de o îndoiala, și nedumirirea ce-l cuprinse era că va fi uitat să aprindă farul, iar pentru a se încredința despre adevăr, se repezi, cu toată slăbiciunea lui, afară din odaie, alergă fără răsuflare la picioarele farului și se pomeni, din aceeași fugă, pe scări în sus, în galeria aparatelor. Vântul, ce nu-l lăsase să închidă ușa de jos, năvălise după el și străbătu între pereții de fier și de sticlă ai galeriei, îi smucise și această a doua ușă din mână și o trântise de mai multe ori de pervazuri, până îi țăndărise toate geamurile. Învârtejindu-se apoi împrejurul puternicei lămpi, el o doborî de pe postamentul pe care era înșurubată, o trecu prin ferestrele galeriei și, făcând-o praf de stânci, o aruncă în mare.</p>
                  <p>Departe încă, deși mereu apropiindu-se, vasul nu-și încetinea mersul. El ținea piept apelor și vântului, deși primejdia era aceeași pe o lature și pe alta a lui, cât și în față și înapoi.</p>
                  <p>Căpitanul nu se clintea de pe puntea de comandă, veghea la tot, da ordine peste ordine. El își păstra cumpătul, pândea să vadă dincotro vin valurile mai mari și cu vârful vaporului le tăia pe mijloc, le spinteca unele după altele și le așternea acestuia pentru a le călca, țipătoare. Uneori, în ciuda furtunii și a curentelor, el făcea noi și deznădăjduite sforțări să ia drumul Odesei. Dar marea îl târa tot în partea în care vrea dânsa. Mânioasă, ea trecea câteodată până peste puntea goală de pasageri și o mătura cu o furie nebună. Trosnind din încheieturi, vaporul se culca pe o parte și pe alta, aluneca în adâncimi din care, în clipa următoare, se pomenea cocoțat pe crestele valurilor. Puterea mașinilor și dibăcia căpitanului, repeziciunea și râvna cu care matrozii îndeplineau poruncile îl scăpau, cu toate acestea. Îndrumarea, firește, el și-o schimba neîncetat: cârmea la stânga, la dreapta, își croia drumul după primejdiile ce-l amenințau — era, în toata întinderea și înălțimea lui, o minte și un ochi neadormit. Ucenicii de matrozi, niște băiețandri încă copii, se luau la întrecere cu matrozii, urcau în vârful catargelor, strângeau o pânză, desfăceau alta, sau se înhămau câte cinci-șase la roata cârmei, ce și așa abia era urnită din loc. Izbiți din față de usturătoarea măzărică a viscolului, cei de pe catarge, învinețiți de frig și albăstriți de lumina fulgerelor, se arătau serbezi ca niște umbre, dar frumoși ca niște ființe din alte lumi.</p>
                  <p>Vaporul, ce o dusese cit o dusese, se bălăbănea greoi; mașinile lui, ce gâfâiau zadarnic, îl părăseau fără voie puterii apei, spre a-l duce către părțile unde le va fi mai ușor. Dar, dintre calatori, nici unul nu se gândea la insula ce sta pitită într-un colț al mării; ochii ageri ai căpitanului o descoperiră însă cu groază, printre pâclă și neguri.</p>
                  <p>Când Thalassa zări vaporul de pe insulă, el crezu că vede un monstruos cetaceu ce se afundă și se ridică, înotând la întâmplare. Dar peste puțin, fanalele i se deslușiră. Luminile lor îi urmau mișcările și se aplecau într-o parte și în alta, cu felinarele de odinioară ale petecarilor din Paris în vârful lungilor bețe.</p>
                  <p>Matrozii și călătorii — tot ce avea suflare omenească pe navă — se învălmășea pe punte. Deosebirile sociale și chiar cele ale vârstei și sexului pieriseră, întrebările se încrucișau. Spaima rătăcea privirile, smintea gesturile și făcea să clănțănească dinții. Căpitanul și ajutoarele lui nu mai aveau putința să liniștească și să ție în frâu pe nimeni. Insula, ce multă vreme abia se întrevăzuse dintre neguri, se mărise înspăimântător și punându-se in mișcare — bestie uriașă — ieșise întru întâmpinarea vaporului.</p>
                  <p>Cu toate aceste, căpitanul cercă mântuirea de pe urmă. Din porunca lui, întreite cantități de cărbuni fură înghesuite în cuptoarele mașinilor. Ordinele îi erau bărbătești, scurte și șuierate printre dinți. Toți pricepură că masurile ce se luau aveau sa fie hotărâtoare.</p>
                  <p>Matrozii, ca să le îndeplinească, nu țineau socoteală de nimic. Ei îmbrânceau pe bătrâni, pe femei și chiar pe copii. De roata cârmei se înhămaseră vreo zece oameni dintre cei mai voinici. La o bătaie de pușcă, insula ce era apărată împrejur de brâul de stânci de care se sfărâmau valurile își deschidea asupra vasului fălcile și se pregătea să-l macine. Femeile, de groază, se atârnau de gâtul bărbaților, care, brutali, le ghionteau. Copiii ce li se țineau de poalele rochiilor le scăpau din mâini și erau împinși de mișcările mulțimii, pe sub bănci, ca niște saci. Mulți din ei erau călcați în picioare.</p>
                  <p>Dar nici comandantul, nici oamenii lui nu se dau bătuți. Lupta cu vântul și cu curentul urma și puterea roților și a cârmei îi stângăcea mersul către partea dimpotriva insulei, înviorând în cei care îi dau această îndrumare nădejdea că vor trece pe lângă ea fără să fie atinși de dinții de rechin ai granitului și că vor lasă stânca spre dreapta lor.</p>
                  <p>Caliope, care rămăsese adormită în cabină, se deșteptă tocmai atunci. Năluca de foc fusese asupra ei și o leșinase în tot timpul somnului sub arsura buzelor.</p>
                  <p>Zgomotul și strigătele pe care le auzi afară o făcură să se înfășoare în grabă cu un șal pe care îl găsi la îndemână și sa dea fuga spre scară, pentru a ieși pe punte.</p>
                  <p>Dârdâitor de focul mașinilor, vaporul zbura ca o săgeată azvârlită de coarda arcului și, ocolind la o depărtare ce nu trecea de câțiva stânjeni cel mai înaintat colț al stâncilor, se pregătea, urmând neîncetat să-și stângăcească mersul, să se depărteze de insulă.</p>
                  <p>Îndârjit, Eol își îmbucă din nenorocire trâmbițele și, repezindu-i în cale groaznice namile de valuri, învinse cu ele mașinile, dete înapoi vasul și repuse în mișcare stâncile ce se aruncară din nou asupra lui.</p>
                  <p>Pliciuitori de bucurie, munții de apă îl reluară în primire, îl bătură în coaste cu maiurile lor, cântară, care mai de care, să-i dea mai cu grabă și putere lovitura de moarte.</p>
                  <p>Valurile care trecură peste punte fură și mai nemilostive: pe călători și pe matrozi îi răsturnau de-a rândul, îi dau cu capul de scânduri și plecau, fiecare, cu prăzi de bărbați, de copii și de femei în cutele lor. Căpitanul își pierduse orice nădejde. Înconjurat de ai lui, care îi făceau cu piepturile ca un meterez, el se preda, încrucișându-și brațele.</p>
                  <p>De pe înălțimea stâncii, Thalassa vedea cu mintea șovăitoare cum vaporul intra în sfârșit între fălcile de granit și cum, trosnind sub dinții lor, el se ducea, bucată cu bucata, până ce, întors cu fundul în sus, rămășița lui de viața i se scurse prin câteva repezi și scurte tresăriri.</p>
                  <p>Dar înainte ca el să se facă nevăzut, Thalassa, care coborâse în goana către țărm și se dezbrăcase, nu stătu la îndoiala sa intre în mare, să lupte cu grozăvia ei, iar lăsându-se la urmă în voia apelor, i se întâmplă minunea că — cu totul pe neașteptate — i se strecură în brațe un corp, pe care îl strânse la piept fără sa știe nici chiar dacă e mort sau viu și pe care îl scoase afară, ajutat de o zvârcolire a apei.</p>
                  <p>Si furtuna, ce-și îndeplinise preursirea să ducă pe Caliope către limanul cel tainic și să-i lipească inima de a lui Thalassa, își strânse o aripă și, nebătând decât din cealaltă, își schimbă zborul, pornind către alte țărmuri să răscolească în cale-i alte ape și să hotărască alte sorți.</p>
                  <p>Iar dintre valurile ce se liniștiră ca prin farmec se revărsă peste insulă ca o împăciuire și menirea femeii în viața lui Thalassa se întâmplă astfel.</p>
               </div>
               <div type="div3">
                  <head>Pronaos</head>
                  <p>Întins pe patul pe care îl trăsese în grabă lângă cămin, corpul de alabastru — o! cât de minunat! — preursitele zori — o! cât de blânde! — zâna fără simțire zăcea aproape goală, goală chiar, sub străvezia zdrențuire a cămășii în care marea o aruncase pe pieptul lui Thalassa.</p>
                  <p>Din bradul unei mese, pe care o spărsese, și din cele câteva scânduri, o flacără de aur și de safir, în care se amesteca portocaliul și albastrul-deschis vâlvora sub cotlon. Ba izvora din jarul de briliante și de rubine al bradului ce trosnea, se scălda într-un trandafiriu-deschis și împrumuta frăgezimii verdelui unei ape limpezi vesela ademenire.</p>
                  <p>O lumină de argint tremura pe goliciunea de zână a Caliopei și între corp și flacără se statornicea o logodnă de armonizări. Lumina fâlfâitoare făcea brațe cu degete fluidice și le întindea spre gingășia șoldurilor, spre albăstria albeață a grumazilor și de acolo, spre micile sânuri împrejurul cărora părea că se joaca.</p>
                  <p>Dar din flăcări se ridicau ca niște aripi ale căror stoluri — porumbei rupți din soare — se avântau de-a lungul pereților, se izbeau de tavan și dau fuga prin odaie, învârtejind pe pereți ocoale după ocoale. În curând, aripile de lumină prinseră însă de veste că sunt urmărite de altele — acestea negre și mai mari — ciori și corbi a căror viață sta în legătură cu chiar lumina ce izbucnea din vatră.</p>
                  <p>Dar Thalassa, care nu-și da încă seama dacă făptura pe care o scăpase e vie sau moartă, nu-și aminti mai puțin că, pe vasele pe care cutreierase mările, auzise de ajutoarele care trebuiesc aduse înecaților.</p>
                  <p>Cu corpul aplecat peste celălalt, el, după ce îi mișcase brațele în temeiul unor anumite ritmuri — cercări făcute să readucă aerul în plămâni — își plimba ușor mâinile pe gâtul ei, le ducea pe alabastrul sânilor, pe fildeșul picioarelor. Lumina flăcărilor îi urmărea degetele, își mărita viața cu a lor, și, din mângâioasă precum fusese, înnebunea împreună cu Thalassa, o înfășura într-o vijelie de clipiri și de răsfrângeri aproape arzătoare...</p>
                  <p>Iar daca cineva l-ar fi zărit în mijlocul acestor mișcări și dacă l-ar fi văzut aplecându-și corpul înainte și trăgându-și-l înapoi, ar fi crezut că este un nebun care nu știe ce face, sau unul din acei mari stăpânitori ai pianului, care scoale de sub meșteșugirea degetelor arpegii rare, acorduri și triluri ce-și picură mărgăritarele pe urcări și coborâri de scări muzicale nesfârșite.</p>
                  <p>Mereu mai îndrăznețe, degetele lui părăseau mușchii gâtului și ai brațelor și la rândul lor oprindu-se câtva pe lângă sâni, uitau sexul, coborau mai jos, treceau, fără chiar să-și dea seama despre nimic, dincolo de frageda taina din care țâșnește beția atâtor iluziuni și ajungeau la degetele picioarelor, spre a se înapoia către genunchi, către sâni și gât…</p>
                  <p>Dar mișcările ce i se iuțeau îl culcau peste corp, îi apropiau ochii și buzele de viață, de ochii și buzele moarte, îi dau înfățișarea sub care se arată oamenii atunci când se îndeletnicesc cu marele bine și marele rău al închegării în viața organică a unei bucăți de spațiu deasupra căreia fac să scânteieze, în aceeași măsură cu conștiința eului, conștiința Universului.</p>
                  <p>Și nu o dată, în această luptă a lui cu moartea, i se amestecase părul în al ei; și nu o dată crezuse chiar că-i simțise răsuflarea. Dar în zadar punea urechea să-i asculte bătăile inimii; ele nu i se destăinuiau, iar ciorile și corbii își urmau goana, alergau mai vijelios ca oricând, soseau din urma pe porumbeii de lumină, îi înăbușeau cu aripile și dezlănțuiau în el cumplitul gând că albul corp pe care îl strângea în brațe, și ce nu era o minciuna a simțurilor ca celelalte, mort sau viu, i se cuvenea lui de drept.</p>
                  <p>Dar alte paseri de lumina, mai strălucite decât tot ce se poate închipui, înviau în cămin — erau nu numai porumbei, ci și granguri, prigori și rândunele, iar toate zburau spre înălțimi, cucereau pereții și tavanul, se năpusteau prin colțuri să omoare ciorile și corbii, bufnitele — pe care le ciocăneau în cap cu repezi lovituri până ce le lăsau golașe de pene — liliecii și întreaga oaste a iadului...</p>
                  <p>Cuceritoarea lumină alungând astfel întunericul din odaie, îl nimicea și din sufletul lui Thalassa. Corbii și bufnițele se desființau și împreuna cu ei piereau și orice ispite...</p>
                  <p>Din spărturile de brad pe care le înghesuise pe vatră și ce pâlpâiau cu zgomot, flăcările destindeau aripi portocalii și roșii, mișcau evantalii de azur spuzite cu argint ori, răsucindu-se asupră-le, învinețeau și se încumetau să scoată la iveală pe bătutul de Dumnezeu șarpe ce, deșirându-și și îngropându-și inelele, se târa cu șiretenie până ce, prinzând putere, se ridica deodată în coadă și jăruia din mijlocul focului...</p>
                  <p>Răscolitoarea iscodire a iadului nu stărui, cu toate aceste, mult. Stoluri după stoluri, grangurii și porumbeii, turturelele și ciocârliile ce se desprinseseră fără veste dintr-o nouă izbucnire a flăcării o șterseră cu bătăile lor de aripi și rostogoliră de pe tavan și de prin colțuri ciorile și corbii, bufnitele și liliecii...</p>
                  <p>Dar lupta nu se opri. Odaia se lumina și se întuneca de la o clipa la alta și aci se învârtejau printr-însa aripile iadului, aici ale soarelui.</p>
                  <p>Uneori însă — când nu se mai aflau peste tot decât lilieci și corbi, șarpele din cămin reînvia de-a binele și tot lungindu-se, își azvârlea umbra spurcatelor inele până pe corpul Caliopei, și până chiar peste acele părți ce se învecinesc cu împăduratele ținuturi ale orașului Cnid, unde Venera și-a așezat trandafiria peșteră și de unde țâșnește prea vestitul nectar ce, cu toate acestea, nu îmbată decât atunci când e turnat de Cupidon.</p>
                  <p>Siliți fără voie să urmărească mârșava târâre, ochii lui Thalassa se deslușeau pentru întâia oară asupra osebirei ce este între un sex și celălalt...</p>
                  <p>O mai vijelioasă și amețitoare mișcare a flăcărilor nimici însă din nou pe șarpe și presărând pe locurile pe care el își plimbase pângărirea umbrei mari crini albi și petale de nori de migdali, zambile roze și toată zăpada de flori a primăverii, împresură pe Thalassa cu gânduri ce-i coborâră cerul în suflet.</p>
                  <p>De altminteri, Eros, el însuși, nu împrumutase trupescul vestmânt al frumosului tânăr ca să ajungă la jalnica josnicie a unei izbânzi de așa fel. Prinosul pe care îl voia el pe altarul său de zeu era al unui suflet care prin singura nemărginire a dragostei ar primi să se nimicească împreună cu corpul în sufletul și corpul prea iubitului...</p>
                  <p>Scopul semețului fiu al cerurilor era deci neîncetat același: urmărirea cea fără preget a desființării lui două în una și a retrimiterii în pacea nemișcării a nesfârșitelor serii de numere ieșite din unitatea din care au luat viață și din care s-au împrăștiat la început în toate părțile.</p>
                  <p>Mărgean alb, pe ale căror degete unghiile își silniceau sidefurile, picioarele copilei erau dar reluate între mâinile lui de căldură și frământate cu viață...</p>
                  <p>Aplecat cum se afla peste obrazul și inima Caliopei, el se silea să facă să scapere scânteia cea tainică din jarul ce-l mistuia și, descleștându-i dinții, își lipea buzele de ale ei, pentru a-i trimite în suflet o parte din însuși sufletul lui.</p>
                  <p>Prin odaie, jocurile de umbra și de lumină își urmau alergările. Se înmulțeau corbii și liliecii? Nenumărate și groaznice îi năvăleau în minte și gândurile întunericului... Unul, mai cu seamă, îl tulbura: cel că flacăra din el ar zdruncina, poate, prin actul vieții, nedeszăvorâtele vreodată porți ale morții.</p>
                  <p>Deși lipsită de orice prejudecăți, firea lui — deopotrivă în această privință cu a celor de tot mari și cu a celor de tot nebuni, fire ce ar fi stors plăcerea din orice durere și binele din orice ticăloșie — se da însă înapoi din fața tainicelor ape în care credea pe Caliope dusă: căci viața aleargă după viață ca pământul după soare.</p>
                  <p>Dar ciori și corbi, bufnițe și lilieci aproape nu mai erau. Lumina ce se făcuse mare troienea odaia sub o surpare de roze de argint, de aur, de roze-roze, și puteri ce se simțeau, dar ce nu se vedeau, își răsfirau însuflețirea peste învinețitul corp, îl scoteau ca din fundul apelor morții și, aruncând pe Thalassa înapoi, aprindeau deodată albastrele stele ale ochilor Caliopei...</p>
                  <p>Iar fără să priceapă taina ce-l dusese acolo, Thalassa, care se oprise câtva lângă ușă, o deschise și se afla în vioria liniște a nopții ce se spălase de catranul ce-o smolise...</p>
                  <p>Pasuri ca de lup o tulburară cu toate acestea multă vreme încă și ochi de jăratic se arătară multa vreme peste insulă, când într-o parte când în alta a ei...</p>
               </div>
               <div type="div3">
                  <head>Cimpoi și Tibicine</head>
                  <p>Caliope deschisele ochii, însă recăzu aproape îndată într-un somn adânc. Simțirea ce, redeșteptându-se, o cuprinsese, fusese mai întâi a mirării.</p>
                  <p>Tot ce-o înconjura — mica odaie cu pereții văruiți, patul de scânduri pe care dormise, dulapul din fața ei și o masa de brad, cu toate că erau lucruri de netăgăduit, i se arătară ca niște păreri. În zadar se freca la ochi, crezând că poate doarme încă, visul în care se simțea cufundată nu se risipea. Uitase până și de plecarea ei de acasă și nu-și mai amintea nici de vapor, nici de furtună. Dar împrejurarea ce o zăpăci și mai mult fu de-a se vedea într-o cămașă zdrențuită și culcată pe salteaua de paie a unui pat de scânduri.</p>
                  <p>Zgomotul mării ce-i cuprinse auzul și înaltele ierburi ce se mișcau pe după geamurile albăstrii înveselite de soare, îi reumplură însă gândul cu groaza furtunii prin care trecuse.</p>
                  <p>Primejduirea vasului și ducerea lui la fund nu-i lăsaseră, cu toate acestea, în minte, cea mai mică urmă. Tot ce-și închipuise era cel mult că dânsul, spre a se adăposti, izbutise sa intre în vreunul din micile porturi de pe coasta Asiei și ca odaia în care se găsește trebuia să fie a unui mic han de prin vreunul din ele.</p>
                  <p>Nedumerirea nemaidându-i răgaz, își căută cu ochii vestmintele și, neaflându-le, privirea i se opri pe un cuier în care erau atârnați niște pantaloni de dril, un tricou marinar vărgat cu verde și un brâu roșu.</p>
                  <p>Înfășurată în pâsla ce învelise patul, sări jos să mai facă și alte cercetări, dar nu mai descoperi decât doi mari și grosolani pantofi și o beretă de matroz. Cu un ac și cu puțină ață — peste care dete în cutia mesei — înseilă cum putu pantalonii, resfrângându-i pe dinăuntru ca să-i scurteze și după ce-i îmbrăcă umplu pantofii cu hârtie, își băgă picioarele într-înșii, își puse pe piept tricoul, pe care și-l îngustă, își înfășură mijlocul cu brâul și, așezându-și pe cap bereta, se îndreptă spre ușă... Înainte însă de-a o deschide, în trecerea ei pe lângă oglinda pe care o zări într-un cui, o desprinse și se uită în ea. Și când, în locul fetiței ce știa că este, i se arătă acolo drăgălașul de băiețandru în care se schimbase, o apucă un râs nebun, se strâmbă la el, îi arată limba și sfârși prin a-i da cu tifla...</p>
                  <p>Dar păcăliciul de sub geam, cu toate că-și scotea și el limba la ea și că-i da și el cu tifla, era frumos de pica. Scânteietoarele și inelatele șuvițe de aur ce-i scăpau de sub beretă, alunecându-i pe gât și sărutându-i obrajii, îi înmulțeau nurii și Caliope, în loc să mai râdă și să se mai strâmbe la el, își apropia obrazul de al lui, îi trimitea bezele și încerca să-i ajungă buzele prin geamul albăstriu și rece. E de crezut chiar că dacă ar fi putut l-ar fi smuls de sub geam să se joace cu el de-a baba oarba, ori de-a hoațea-ascunselea, cu opi-secni-secna-bi și cu țangăr-mangăr-na-cafto, pentru a sfârși cu ti-afto-berlengher-buf. </p>
                  <p>Thalassa, care nu adormise decât despre ziuă, se culcase în pragul ușii, rostogolit în roșia lui manta de aba -rămășiță de purpură romană pe umerii sciți și traci ai balcanicelor popoare. Dar obiceiul de a fi pe picioare o dată cu ivirea soarelui îl deșteptă de cum se crăpa de ziua și tot el îl duse spre far, în care se urcă și unde își îndeplini, ca totdeauna, zilnicele îndatoriri.</p>
                  <p>Ridicat de o palmă, soarele părea că plutește deasupra mării. Straiele de aburi brumării se risipeau sorbite de el. Ceva mai jos, acolo unde marea părea că se împreună cu cerul, o dungă de un vioriu-închis se prelungea într-o parte și înalta.</p>
                  <p>Coborât din far, Thalassa se gândea cum să dea ochii cu făptura pe care marea i-o azvârlise în brațe...</p>
                  <p>Dar cât farmec nu se dezlipi pentru el din clipa în care, la colțul uneia din potecile pe care le bătătorise, se văzu întâmpinat de un neînchipuit de frumos băiețandru.</p>
                  <p>Că-și spuseră multe la această a lor întâia întâlnire nu încape îndoiala. Dar câte și le-au spus sunt greu de povestit. Ce este fapt e că înainte chiar ca ei să-și fi vorbit, privirile li se încărcară cu sufletele lor... Al Caliopei, ce se aruncase mai întâi în al lui Thalassa, căzuse în el ca porumbelul în ghearele uliului... Al lui Thalassa, deși cu o clipa mai târziu, se prăvălise în al Caliopei ca un soare ce scapă din osie și alunecă în nemărginire, împreună cu lumile pe cure le târăște după el. Și când Caliope mișcă buzele să-i vorbească, graiul i se făcu de miere și de vin.</p>
                  <p>De miere pentru că se asemăna cu dulceața florilor și de vin pentru că îmbăta pe Thalassa ca un must stors din strugurii din Syracuza ori din Șiraz. Când, dimpotrivă, cel care vorbi fu Thalassa, cuvintele pe care el le spuse părură Caliopei că sunt ale soarelui și că se auresc ca grânele în vremea secerișului.</p>
                  <p>Împrejurimile, ce le pieriră în aceeași vreme din ochi, îi făcură să nu mai fie decât ei doi pe pământ. Cât despre deosebirile lumești în care se născuseră și ce ar fi trebuit sa-i despartă pe veci, ele se șterseră, ca și cum n-ar fi fost. Cu ochii și cu graiul, ei își spuseră tot ce pot să-și spună doi copii care cred ca fericirea este pentru oameni.</p>
                  <p>Când însă Thalassa fu silit să-i povestească soarta vaporului, milostenia minciunii îi polei cuvintele spre a-i da încredințarea că toți cei de pe vas au fost mântuiți și că dânșii trebuie să se afle acum la Constantinopol, unde îi va fi dus corabia ce le venise în ajutor, pe când ea singură luată de pe punte de un val fusese scoasă la țărm de dânsul. Caliope îi sorbea vorbele, dar când auzi partea din urmă a spuselor lui, obrajii i se îmbujorară, gândindu-se că va fi fost văzută de Thalassa în starea în care se deșteptase pe patul de scânduri al odăii.</p>
                  <p>Și, cu toate acestea, îndată ce el o întrebă dacă n-ar fi bine să dea vreun semnal bastimentelor din largul mării, spre a se opri și a trimite o barcă s-o ia, drăcușorul de băiat și drăcoaica de fetița îi făcu mutre, se strâmbă la el, iar pe jumătate glumeață și pe jumătate supărată, îl făcu să înțeleagă că n-are nevoie să-i poarte de grija, că doamna care o întovărășise va ști ea ce să facă și că el nu e, cum se lăudase a fi, un coborâtor din neamul zeilor, ci un curat mojic, un om de rând, cu desăvârșire rău-crescut.</p>
                  <p>Zilele ce se scurseră de atunci se deșirară pentru amândoi printre florile de măceși ale dimineților și se păstrară, mult timp, primăvăratice și vesele.</p>
                  <p>Fragedă încă — așa cum este totdeauna verdeața în aprilie și mai — iarba, ce crescuse înaltă, înecase pe Thalassa până la umeri și trecuse de capul Caliopei. Pitite în albăstria ei umbră, flori nenumărate — cuișoare și tămâioase, garofițe pembe, portocaliul lapte al cucului -își sporeau miresmele, împrăștiindu-le de la una la alta, își spuneau, cu ajutorul nevăzutelor unde, cuvinte pe care oamenii nu le aud, dar ce sunt însuși graiul florilor.</p>
                  <p>Copilăroasele jocuri ale Caliopei, râsetele argintii ale amândoror se răsfirară peste insulă din zori în amurg, până ce iunie, înlocuindu-le cu lenevia din căldurile lui, îi aduse într-o apropiere ce, cu toate că nu era mai mare, părea însă mai îngrijitoare.</p>
                  <p>Culcați în preajma farului, ei își povesteau multe și de toate fără să-și spună mai nimic. Când Thalassa i se uita în ochi, credea ca străbate în adâncimile mării, iar când ochii ce se înecau într-ai lui erau ai Caliopei, el clipea și își apleca pleoapele, ca și cum privirile i s-ar fi dus în soare.</p>
                  <p>O dată cu răcoarea serii sau a vreunei adieri ce se ridica dinspre mare, ei își reîncepeau jocurile, se apucau din nou la întrecere, se ascundeau când pe după o clădire, când prin iarbă, și își strigau și își răspundeau: „cucu", „cucu". Dar foarte des și tocmai când Thalassa se aștepta mai puțin, ea se furișa fără zgomot în spatele lui, îi sărea în cârcă și, petrecându-i un șiret prin gura, îl plesnea peste obraz cu o biciușcă din ierburi împletite...</p>
                  <p>Ca s-o sperie, el o lua razna cu dânsa, hoihăia de răsunau stâncile și nu-și înceta săriturile cu una, cu două.</p>
                  <p>Dar Caliope, care se dedulcise cu acest fel de joc, abia simțea ca i se domolește căluțul, că și începea să-l asmuță iar...</p>
                  <p>Îmbrâncit cum fusese fără veste în viața adevărurilor obștești, Thalassa se afla pe cale să ajungă un om ca ceilalți. Sub imboldul tinereții, sănătatea i se întorsese.</p>
                  <p>Și, cu toate acestea, lucrul de care el se ferea mai mult era tocmai cel de a se lăsa în voia mișcărilor ce-l tulburau...</p>
                  <p>Teama ca nu cumva sa fie și ea vreo nălucă, pe care s-o piardă îndată ce-ar strânge-o în brațe, îl oprea mai cu seamă. Îl mai ținea însă pe Ioc și alt gând: cel să nu cufunde, prin pângărirea lui, in ticăloșia noroiului unei mlaștini trandafiria vărsare de zori a sufletului de nevinovăție peste care dogoririle trupești nu trecuseră.</p>
                  <p>În Caliope se trăgăneau de asemenea fel de șovăiri. Gândindu-se la tatăl și la mama ei, care amândoi o credeau moarta, înduioșată, se hotăra să le dea grabnic de veste despre locul unde se află, deși tremura la singura presupunere că într-o zi sau în alta va fi silită să se despartă de Thalassa.</p>
                  <p>Acest băiețandru sfios și îndrăzneț i se așezase atât de adânc în suflet, încât nimeni nu l-ar fi putut smulge de acolo fără ca ea să moară.</p>
                  <p>Simțindu-se pe veci a lui, nebunatica zglobie își da totuși seama că prăpastia ce era între Thalassa și ea este cea dintre orice fată și orice băiat, dar peste care dragostea aruncă pod de aur după ce o umple cu flori...</p>
                  <p>Întrucât o privea pe dânsa, e adevărat că împrejurările în care fusese crescută de părinți abia îi îngăduiseră să ia cunoștință că băiatul nu e fată și că fata nu e băiat, fără ca să știe, totuși, ce e a fi băiat sau ce e a fi fată.</p>
                  <p>Neastâmpărată cum era, îi punea feluri de întrebări, și el, care îți ținea cu greu râsul, îi spunea că osebirea dintre unul și altul stă în faptul că băieților le creste păr pe buze și, uneori, pe picioare și pe brațe, iar că femeilor nu le crește decât la subțioara.</p>
                  <p>Dar Caliope nu se da învinsă: ea vrea să știe că de ce sunt băieții mai tari decât fetele, iar petrecându-i pe după gât brațul, îi frământa cu degetele mâinii celuilalt braț mușchii grumazilor și ai sânilor, ce se răzvrăteau și se întăreau ca piatra. În sfârșit, ca să dovedească dacă el i-a spus adevărul sau dacă numai a mințit-o, se apuca să-l gâdile și întețea jocul până ce râsul pe care îl făcea să se pornească îl silea să se tăvălească prin iarbă și s-o roage să-l lase, că nu-i va mai ascunde nimic.</p>
                  <p>Dar tot ce-i spunea și de rândul acela nu era din nou decât un nou fleac, și Caliope, spre a-l pedepsi, îl lovea cu biciușca cea din ierburi împletită, îi sărea iar în cârcă și, vrând-nevrând, îl făcea iar cal.</p>
                  <p>Biruitoare în amândoi, căldura despletea iarba de pe insulă ca o coamă ce se mișcă la cea mai mică adiere. Cerurile aiureau și marea gâfâia.</p>
                  <p>Nemilostiv și cutremurător cezar în lumea visurilor, Thalassa însă era în cealaltă un copil pentru care femeia este zâna de rouă ce ar fi prăvălită de pe altarul ei la cea mai ușoară atingere a patimei. De flăcări când ieșea din realitate, pe loc ce se izbea de ea, se făcea de gheață și singure vestmintele de băiat îl mai apropiau de Caliope. Dânsa, care nici nu-i bănuia starea sufletească, îl ațâța cu întrebări neîncetat mai primejdioase. Stăruia, între altele, să știe dacă e adevărat — precum i se povestise de o bătrână ce ținea de casa lor — că pruncul izbucnește afară dintr-o bubă ce li se deschide fetelor la subțioară și că e destul ca un băiat să le sărute, pentru ca buba să și fie gata.</p>
                  <p>Și, mai din glumă, mai cu dinadinsul, ce voia acum era tocmai facerea zisei bube, pe care, de altminteri, i-o și cerea, pentru a-i dovedi, spunea dânsa, cât de drag îi este el și câtă mulțumire n-ar simți dacă pustia asta de bubă i-ar fi făcută tocmai de dânsul, pentru ca copilul ce ar buști de acolo să-i semene lui ca o picătură de apă.</p>
                  <p>Negreșit că râsul ce-l apuca putea cu greu să fie oprit. Însă ea nu vrea să știe de nimic și o ținea la fel, una și bună.</p>
                  <p>Hrănită, ziua, de soare și de neprecugetatele ei ațâțări; sporită, noaptea, de ispita destinderii mușchilor și a hainei întunericului, flacăra vârstei ce bătea pe tânăr cu uriașul ei talaz nu izbutea, cu toate aceste, să-i înfrângă șovăirile. Bubele lui, ce ar fi mâncat pe ale Caliopei ca pe niște cireșe pietroase, feciorelnicii sâni, ce ar fi fost prădați de flori ca o gradină din basme pentru nunta vreunui fecior de împărat, se aflau deopotrivă sub lăcomia acelorași simțiri ce, de la început, nu încetaseră s-o înfășoare.</p>
                  <p>Hotărârile firii nu pot sa fie însă stăvilite. Mai tari ca orice voința omenească, ele își urmează mersul către îndeplinirea țintei lor, iar ele lucrau și într-unul și într-altul cu o putere asemănată. Însăși deosebirea de naștere a Caliopei, cât și cea de avere a părinților ei, deosebiri ce păreau că o preursiseră să strălucească pe cele mai înalte trepte lumești, și însuși faptul ca Thalassa nu era decât un copil din popor, care abia știa sa scrie și sa citească, erau, la urma urmei, niște împrejurări ce trebuiau, fără doar și poate, să le mărească dragostea.</p>
                  <p>Adevăr vecinic este, de altminteri, că tot ce nu e la fel caută neîncetat să vie în atingere și iarăși adevăr este că prea marea apropiere nu întârziază să aducă viitoare asemănări și, prin urmare, prevăzute și sigure depărtări.</p>
                  <p>Astfel, pe când în Caliope nu lucra decât un nespus îndemn de jertfă, în Thalassa vorbea semeția și cruzimea biruitorilor. Firea ei era dintre acelea care și-ar fi aflat bucuria până și în cele mai nemărginite suferinți, dacă ar fi știut ca din ele ar fi stors o cât de mică mulțumire pe seama ființei prea iubite. În sufletul lui Thalassa nu încăpea, dimpotrivă, decât neînfrânata dorință de a robi, de a face din voința sa o lege și de a călca peste orice, spre a-și ajunge îndeplinirea până și a celor mai neînsemnate plăceri.</p>
                  <p>Mintea și simțirea acestui copil erau, într-un cuvânt, dintre cele mai ciudate.</p>
                  <p>Patima pe care obștea o numește dragoste nu-i zbuciumase niciodată inima. Se iubea prea mult pe el ca să mai poată iubi pe alții, sau, dacă aceasta i s-ar fi întâmplat, ar fi fost numai dacă ar fi întâlnit pe o ființă în care să nu se vadă decât tot pe dânsul.</p>
                  <p>Alcătuire cu desăvârșire deosebită, mintea lui înlocuia învățătura ce-i lipsea prin un fel de putere tainica, ce-l făcea sa urce spre înaltele culmi ale științei.</p>
                  <p>Fiind ce era, el nu putea dar să rămână, sufletește, decât străin de Caliope. Primejdia ce-l pândea nu era însă mai puțin mare. Glumele și jocurile o întăreau în măsură cu prisosul pe viață al amândoror.</p>
                  <p>Calul, pe care ea îl silea câteodată să-l facă, se schimba — cu cât trecea — într-un fugar zvăpăiat, într-un fel de armăsar cu meteahnă, care se poticnea cu ea de-a binelea și care — cum se întâmpla, cum nu se întâmpla — o azvârlea — de câte ori cădea — așa cum le-ar fi plăcut multor femei sa cadă. Și tot pe negândite, sau poate și pe gândite, calul cu două picioare și cu chip și brațe de om — cal ori drac — își furișa mâinile pe sub tricoul ei, îi ardea sfârcurile sânilor cu degetele și o pironea fără răsuflare sub jarul din el.</p>
                  <p>Caliope încerca sa înlăture pieptul ce-o apăsa, dar stăpânindu-și iute micile înfiorări, în loc să-l depărteze, cu o mână îl împingea înapoi, iar cu cealaltă îl trăgea tot mai mult spre ea. Buzele, însă, nu li se împreunau. Nu li se împreunau fiindcă Thalassa fugea ca de foc de cele care căutau pe ale lui. Și o altă lege se învedera: că de câte ori alergi după o izbândă, de atâtea ori ea se trage înapoi și că, dacă vrei s-o dobândești, trebuie să-i aștepți, liniștit, sosirea.</p>
                  <p>Căci, oricare ți-ar fi iubirea, cu cât te înfigi mai mult într-un suflet, singur tu ești cel care îl obosești, care îl scârbești și pe care sfârșești prin a-l depărta de tine. </p>
                  <p>Neajungându-și scopul, Caliope se hotăra, prin urmare, să se folosească de somnul în care el se adâncea,</p>
                  <p>când i se culca în prag, cu corpul și cu obrazul pe jumătate căzute în albastrele băltoace ale lunii. El însă nu dormea — după cum este obiceiul a se spune — decât cu un ochi închis și cu altul deschis.</p>
                  <p>Dar căldura crescuse. De la douăsprezece în sus, ea se făcea nesuferita. Soarele arpegia peste insulă, aprinzând pe rând colțurile stâncii și făcând să vâlvoreze coperișul farului. Vârful ierburilor nu mai era decât paie. Viața se retrăsese din fiece fir către rădăcinile lui. Cerul, pământul și marea păreau că ard.</p>
                  <p>Spre a scăpa de ispitele ce-l pândeau, Thalassa, sub cuvânt că are de lucru la far, se zăvorea înăuntru.</p>
                  <p>Părăsită în voia ei și neavând cu ce să-și petreacă vremea, Caliope se lăsa pe pat și căuta să doarmă. Flăcările de afară îi biciuiau însă sângele, îi răzvrăteau simțurile și ea se pomenea înconjurată de feluriții Thalassa pe care îi purta în închipuire. Strecurându-i-se pe rând pe dinainte, dânșii se schimbau în mii de feluri; erau aci soldați romani, cu pulpele și brațele goale și cu sânurile acoperite cu pieptare din solzi de alămuri; aci cavalereștile întrupări ale veacului de mijloc, în armure de fier sau în zale țăcănitoare și aci frumoșii paji cu strânse țesături de mătase pe plasticitatea picioarelor și pieptului… Dar cu toate că toți semănau cu Thalassa și că toți erau deopotrivă de frumoși, unii aveau ochii negri ca noaptea și alții blânzi și dulci ca un răsărit de luna sub taina codrilor. Dar, orișicum ar fi fost ei, fiindcă în fiecare scânteia un Thalassa, galeșe se duceau privirile Caliopei.</p>
                  <p>Cât despre Thalassa cel adevărat, adeseori, gonit din far de zăduful amiazului. el alerga spre țărm, intra o clipă în răcoarea sanctuarului, în care se dezbrăca, și se azvârlea, la urmă, în apa rece a mării, culcându-se când pe un val, când pe altul, și lăsându-se să fie legănat de toate...</p>
                  <p>Înapoiat, mai târziu, între răcoarea marmorelor, în mijlocul nespusei lâncezeli ce-l apuca, el nici nu-și mai da osteneala, într-o zi, să-și mai îmbrace vestmintele, pe care le lăsase acolo, ci, înfășurându-se în mantaua și în cearșaful aduse cu dânsul, se culca pe străveziul jertfelnic, părăsindu-și corpul și sufletul unor clipe de împăciuitoare și fericită odihnă.</p>
                  <p>Aceeași simțire — nevoia de a se mai afla în aer liber -se deștepta câteodată și în Caliope, o ducea să părăsească odaia și să ciocănească cu o piatră în ușa farului, iar — neprimind nici un răspuns — o făcea să colinde insula, să alerge printre steiuri, s-o ia de jur împrejurul țărmilor, doar de o da de vreo adiere și doar de-o întâlni pe Thalassa.</p>
                  <p>Neaflarea lui o îngrijea însă și gânduri și griji de tot felul îi strângeau inima. Dumnezeule! își zicea ea atunci, poate că Thalassa, intrând în mare și voind să se scalde, va fi fost izbit de vreun val, luat de el și târât departe. Poate iar — căci ce nu se poate? — îi va fi venit vreo amețeală, va fi alunecat în vreo vâltoare și — „Dumnezeule! Dumnezeule!” — se va fi culcat în fundul apei — înecat — mort. Răsunetele insulei erau tulburate astfel de neîncetatele ei strigăte. Chemându-l pe nume din toate puterile și urcându-se din nou pe stânci, ea se uita peste tot, se întorcea în odaie, alerga spre ușa farului, în care bătea din nou și nu se liniștea până ce nu da cu ochii de el. Alteori, când de asemeni îl căuta și nu-l găsea, o teamă mai ciudată îi întuneca mintea: Plecarea ei de acasă, vaporul și furtuna, insula și Thalassa, el însuși, i se înfățișau ca niște lucruri așa de neadevărate, încât, cu încetul, o încredințau ca nici nu sunt altceva, că ea, Caliope, e tot acasă și că, negreșit, doarme dusă de vreun vis din care, când se va deștepta, nu va mai rămâne nimic. Fără îndoială, știa de minune că umblă, că simte și cugetă, că vede și aude, dar în somn? în somn oare nu se vede și nu se aude, nu se îndeplinesc mișcări, nu se vorbește chiar, și cu toate acestea, tot ce pare adevăr e oare altceva decât o vremelnică rătăcire a minții și a simțurilor?</p>
                  <p>Cercetările ei, ce reîncepeau atunci, se făceau astfel tot mai aprige și, într-o asemenea zi, o duceau lângă intrarea sanctuarului, iar tocmai în vremea când Thalassa, ieșit din înviorarea valurilor, își dormea pe masa jertfelnic așternută cu roșia desfășurare a mantalei, arzătoarea furtună a refluxului de putere și de tinerețe ce-l reluase în stăpânire. Cu un picior întins și cu altul atârnându-i în jos, corpul lui aproape gol, de pe care cearșaful alunecase în parte, își răsfrângea în oglindirea pereților spartana plasticitate, și când Pheb, ce coborâse pe cer până în dreptul intrării sanctuarului, își repezi înăuntru săgețile de aur și sângeroasa purpură a apusului, atât el cât și păgânescul subsol de olimpian sau apolonian templu părură că se rup din loc și că, învârtejindu-se cu o amețitoare iuțeală, se duc să cadă drept în soare.</p>
                  <p>Caliope, care îi atinsese pragul și care îi cercetase cu ochii adâncimea, întrevăzu, în penumbra aurie, ceva care nu i se mai arăta a fi o pământească făptură, ci un zeu cu totul și cu totul ciocănit din aur, iar al cărui suflet ar fi curatul aur al luminii.</p>
                  <p>Agățându-se, spre a nu face un pas înainte, cu amândouă mâinile, de sculptatele chenare ale dreptunghiului intrării și voind chiar să se tragă înapoi, ea nu izbutea decât să se plece și mai mult peste abis. Ochii ei, oricât ar fi vrut dânsa să-i dezlipească de pe Thalassa, rămâneau țintiți asupra lui și, cu voia sau fără voia ei, inelatul păr de aur, fluidicul aur al obrajilor, purpuriile buze înflăcărate cu aur roșu, aurul ce ca apele Pactolului îi curgea de pe umeri, cel de pe colnicele brațelor și pieptului, arama picioarelor, pe care ridicăturile mușchilor o aureau cu scânteieri, tot aurul viu ce se află pe un corp de frumusețe și de putere, precum și cel cu care soarele îl suflă i se azvârlea în priviri, îi curgea topit în sânge și, neștirbindu-i nevinovăția, îi ducea pe prea iubitul în suflet și în corp.</p>
                  <p>Oglindită pe poleiul gheții pereților, ispita de pe jertfelnic, răsfrângându-se pe tavan, se lungea pe lespezi și Caliope simțea că brațe nevăzute o iau pe sus, că o împing către un nou pas și apoi către altul; că ea face chiar acele pasuri cu adevărat și că ele o poartă și o apropie de sfinx, de scrisa din soarta ei.</p>
                  <p>Și dintre trâmbițările ce-i tulburau auzul și ce semănau cu o trufie deopotrivă cu a tibicinelor romane de odinioară, se desprindeau romanțele fără cuvinte ce nu cântă pentru oameni decât o dată în viata lor.</p>
                  <p>Dar în momentul când ajunse la doi pași de jertfelnic, și numai la doi pași de prăpastie, o mișcare a lui Thalassa înlătură până și cel de pe urmă colț de cearșaf ce i se ținuse agățat de mijloc și ea zări, în locul ce până atunci fusese coperit, o tolănire ca de bestie, ce nu era nici șarpe și nici pasăre și ce nu avea nici picioare și nici aripi. Inelarea ei posomorită dovedea că trebuie să fie din neamul târâtoarelor, deși era din altul mai tainic — dintr-unul ce rămâne mult timp necunoscut fetelor de împărați și ce nu fusese nici măcar închipuit de Caliope.</p>
                  <p>Însă, ori din ce neam ar fi fost acea năprasnică ciudățenie — în ea care este — pentru a spune adevărul -singurul temei al vieții — care străbate printre zăvoare și paznici în inima celor mai crăiești și împărătești palaturi, care — zmeu înaripat — își răstoarnă prăzile, cu răsuflarea tăiată, sub junghiul plăcerii, care nu ține seama de strigăte și plânsete, de mânii și împotriviri, și care așterne sub ea orice osebiri lumești, care cutremură pe cele mai plăpânde făpturi cu viață și cu moarte, în ea Caliope presimțea, totuși, omorâtoarea mușcătură și o închipuia că va fi în ochii prea iubitului făcută.</p>
                  <p>Jalnice bălăngăniri de clopote ce chemau la pogribanie i se trăgănară astfel în simțire... Ele înlocuiră arzătoarele trâmbițări, iar Caliope nu mai văzu pe Thalassa decât rostogolit în moarte de dihania ce, neîndoios, i se urcase acolo pe când dormea.</p>
                  <p>Cu toate acestea, hotărâtoarea mișcare ce o făcu — și o făcu chiar de ar fi fost să moară în urmă dintr-însa, iar, ca sa-l scape, se aruncă cu iuțeala fulgerului asupra bestiei, o apucă de mijloc, își încleștă degetele pe ea, voi să-i înăbușească o data cu viața, urâțenia, și, smucind-o cu putere, cercă s-o urnească din loc și să-i strivească capul de pereți.</p>
                  <p>Dar amorțita ciudățenie îi zvâcni fără veste între degete, se lungi și îți umfla inelele, fumegă și se îngroșă de turbare, și Caliope simți că, aproape în același timp cu bestia ce dintr-un salt îi scapă din mână, încape între brațe ce se închid asupra-i, ce-o prăvălesc între sângeriile brazde ale cutelor mantalei, pe când dinți și unghii ca de pasăre de pradă o sângerează, îi sfâșie hainele, o despoaie toată…</p>
               </div>
               <div type="div3">
                  <head>Grijania de foc</head>
                  <p>...Dar — ora lui Priap fu peste Caliope și un strigăt urmat de vorbe îngânate și de alte strigăte, tăie aerul.</p>
                  <p>Pe jertfelnic se mișca o luptă ce, amestecată cu strigătele, se răsuci într-o încolăcire de vârtej și carnea feciorelnică se munci ea singură, spre a face via teacă a unui paloș.</p>
                  <p>Nu trecu însă mult și Thalassa păru Caliopei înspăimântător și ea căută să-l înlăture, înfingându-și dinții în unul din umerii lui. Dar ochii ei întâlniră ochii de flăcări și crezu că vede pe însuși zeul luminii, pe Helios, în care primi să se cufunde și să moară. Cărnurile ei sfâșiate țipau zadarnic. Un nou vârtej o luă pe limbile lui de foc și o ridică de la pământ. Pereții, jertfelnicul pe care era răstignită, tavanul, se puseră în mișcare și, amețind-o și sfârșind-o, luându-i văzul și răsuflarea, o îmbrânciră cu capul în jos într-o vultoare de întuneric roșu.</p>
                  <p>Mâinile de foc ce treceau peste ea o frământau ca pe o pâine și, nimicindu-i putința oricărei mișcări, făceau loc unei nemilostenii ca de rât, ce i se înfigea în cărnurile rănite, ce i le scotocea cu lăcomie, și ce, croindu-si făgașul printre ele, și-l adâncea.</p>
                  <p>De fapt, scris este la carte ca din durere să nască plăcerea și ca mărimea ei să fie deopotrivă cu pângărirea și cruzimea săvârșită, cât și cu zvârcolirile nesupunerii întâmpinate.</p>
                  <p>Și tot la carte scris stă ca umilirea și silnicia unei făpturi ale cărei împotriviri au fost înlăturate sa înzecească bucuria izbânzii biruitorului și să deștepte în aceeași măsură pe a biruitului.</p>
                  <p>Căci, orice s-ar zice, mulțumirea să simți că mori este tot așa de mare ca și cea pe care ți-o dă viața.</p>
                  <p>Și tot așa: plăcere este sa răzbești pe altul în bătaie și plăcere este să fii răzbit de dânsul.</p>
                  <p>Și pentru aceasta, Caliope, care murea și nu murea și care s-ar fi făcut fiară ca să-l sfâșie, nu-l vrea, dar îl strângea în brațe, își lipea pieptul de al lui și lăsa buzele să-i fie supte de lipitorile pe care le simțea că-i beau sufletul.</p>
                  <p>Ea se îmbăta de durere cum te îmbeți de vin și hohotea de plâns fiindcă se vedea batjocorită cu atâta nerușinare și cruzime. La urma urmei o mai cuprindea și alt necaz: cel că nu era în putința ei să-și asemuiască sufletul așa de cu desăvârșire cu al lui încât să nu mai întocmească cu preaiubitul — cu zeul și cu mizerabilul — decât o aceeași bătaie de inimă. De astă dată cine făcea pe calul nu mai era însă Thalassa, și zăbalele în gură le purta ea.</p>
                  <p>În boiestru sau în trap, când de voie, când de nevoie, cea care pleca, de astă dată, era ea. Thalassa, deși împrejurările nu-i îngăduiseră nici să-și proptească cel puțin picioarele în scări, o stăpânea cu întregul corp aplecat spre gâtul ei, pe după care își trecea un braț, pe când, cu șoldurile și cu brațul care îi rămăsese liber, o împingea către mistuitorul pisc al voluptăților, de unde, apoi, o făcea să-și ia vânt, să sară cu el în soare, unde cădea în mijlocul unor împroșcări de aur topit, ce intrau în ea și ce se vărsau împrejuru-i.</p>
                  <p>Grijania liturghiei de foc cu care lua cunoștință îi era turnată iute — foarte iute — dar clipele erau veacuri, printre care Priap încetinea mișcările lui Thalassa, i le oprea chiar, spre a-l repezi și mai năbădăios către iconostasul din fundul altarului Venerei, și pe care, ajungându-l, îl zguduia cu țepene lovituri ca de berbece când bate taracii la o moară.</p>
                  <p>Cu obrazul jupuit și sângerat de frecușurile primite, copilandrul căruia, în acest locaș, i s-a dat slujba să miște cădelnița în fața popii și să răspundă cu „Doamne miluiește și aleluia” la boscorodelile rugăciunilor, strâns cu ușa de vlădica, pe care îl găsise căpiala, se scrivea de plâns, tremura vargă și nu se hotăra cu nici un chip să umple potirul a doua oară cu vinul tainei.</p>
                  <p>Dar cu Preasfântul nu era de glumit: îi trăgea dăscăliciului de-i mergeau fulgii; îl făcea să vadă stele verzi, și dându-l cu capul când de un perete, când de altul, se pomenea cu el că o rupe și cu „aleluia", și cu „Doamne miluiește", și că le striga, apoi, cu glas tare, pe amândouă, până zicea că nu e el.</p>
                  <p>Piciul, însă, o băga pe mânecă, fiindcă vedea că slujba nu se mai sfârșește, își spunea ca s-au dus boii dracului și se hotăra, orice ar fi să iasă, să nu mai dea semn de viață, să facă pe mortul. Dar târnuielile pe care i le da arhiereul îl scoteau din îndărătnicie, iar, deși era aproape o rană în întregimea lui, îl făceau să toarne și să primească neîncetat cuminecătura...</p>
                  <p>Caliope, din al șaptelea cer de care trecuse, se pomenea în al optulea și din acesta se izbea pe nerăsuflate de nimicitorul prag al celui de al nouălea, în care intra — și în care ochii nu mai văd, urechile nu mai aud și limba aproape cu moarte se leagă.</p>
                  <p>Pe dinăuntru, templul ardea dintr-o parte în alta în flăcări de gheenă. Mozaicurile de preț, pângărite cu sânge închegat, îl prefăceau într-o urlătoare Sfântă Sofie la intrarea păgânilor în ea.</p>
                  <p>Cât ținu pentru Caliope acea vecinicie și care i-au fost simțirile și cugetările în vremea cât ea a dăinuit, cine ar ști sa spună? Este, poate, mai aproape de adevăr că pe când o ardeau toate flăcările și o duceau toate vârtejurile, ea n-avea nici un gând și că, afară de simțirea schingiuirii și a plăcerii, abia își da seama că un Thalassa care și-a ieșit din minți o ținea încleștata între brațe de oțel, că-i sfâșiase mai întâi îmbrăcămintea și că — drăcesc și dumnezeiesc — îi bătea acum în suflet și în corp, cu grele lovituri de ciocan, cele nouă ceruri și cele nouă iaduri.</p>
                  <p>Dar soarele, aprinzând părul lui Thalassa, care îi murise o clipă pe sâni, îi puse pe cap un coif de aur și îmbucând păgâneștile tibicine ale neronianelor izbânzi, îl lipi mai strâns de ea și din al noulea cer, dincolo de care s-ar fi crezut că e numai nimicul, o duse — printre scrâșniri de dinți și lacrimi — în al zecelea și în al unsprezecelea și nu se opri — desființându-se și desființând-o — decât în al douăsprezecelea și cel de pe urmă.</p>
                  <p>De ciuda și de mânie, Eros, care vedea osebirile dintre suflete păstrându-și puterea, își acoperea fața, căci din nici o parte — fie din lumea sufletească, fie din cea planetară — nu se ivea întoarcerea lui doua către una, și numerile își duceau înainte seriile, iar tot ce este își urma mișcarea, și deci viața, prin neasemănările din acest tot.</p>
                  <p>Dezbrăcat de gloria lui, soarele astupa cu un ochi ca de foc intrarea sanctuarului, răspândind pe pereți o sfâșietoare moarte de zi, iar dintre Caliope și Thalassa, cel care se deștepta mai întâi din nesimțire fu dânsul. La o deplină conștiință a vieții el nu se întoarse însă îndată. Se urcase prea sus și legea care voiește ca adâncimea prăpăstiilor sa stea în strânsă și dreaptă legătură cu înălțimea culmilor atinse îi măsurase căderea pe urcarea săvârșită.</p>
                  <p>Neputând sa străbată și să rămână în cerul neființei, pământul îl relua în ticăloșiile și noroiul lui, cu aceeași putere cu care Thalassa năzuise către nimicire.</p>
                  <p>Soarele își scurta pe marmore trâmbițele, pe care el nu le mai îmbuca pentru a cânta biruinți, ci jalnice duioșii, ca ale cornurilor de vânătoare ce se întârziază în depărtările de un albastru-închis al pădurilor cuprinse de noapte.</p>
                  <p>Dar din corpurile ce nu se clintiseră spre a-și despreuna îmbrățișarea în care ar fi voit să-și lase viața, tot ce era dumnezeiesc se ștergea o dată cu jarurile ce mureau în oglindirea marmorelor, iar din cele patru colțuri ale încăperii se desfășurau pe pereți niște mari și întunecate draperii, ca și cum piatra de onix ar fi fost catafalcul pe care doua ființe moarte de dragoste și-ar dormi somnul de veci.</p>
                  <p>Nori negri brăzdau apusul în dreptul soarelui, pe care îl înghițiseră înainte ca el să scapete. Câteva stele licăreau la marginile acestor nori și trimițându-și nehotărâtele năluci galbene pe peretele din fund, semănau cu jalnicele făclii ce ard la căpătâiul unui coșciug.</p>
                  <p>Dar vântul se iuțise și grămădind nori peste nori îi spintecase cu tăioase încrucișări de fulgere și le spărsese apa, potopind-o peste insula.</p>
                  <p>Și numai întru târziu Thalassa luă realitatea în cârcă și o duse s-o așeze dinaintea vetrei din odaia pe care flăcările din sufletul lui o lărgiseră odinioară într-o nemărginită împărăție.</p>
                  <p>Iar atâta cât mai ținu noaptea, Eros își plânse de la pământ la cer înfrângerea și Priap își rânji bucuria.</p>
               </div>
               <div type="div3">
                  <head>Dies irae</head>
                  <p>Ei se iubiseră a doua zi și în zilele următoare așa cum nu s-a mai iubit. Dragostea lor fusese îngereasca și pământească. Ei își înecaseră sufletele cu ceruri și se sfârșiseră prin istoveala sărutărilor. N-aveau nevoie să-și vorbească pentru a-și ști cugetările. Și le ghiceau din ochi, când nu se uitau unul la altul, și le știau prin simțire. Se iubiseră după felul antic și după cel al zilei de azi. El se făcuse miel și întinzându-i-se la picioare își punea capul pe genunchii ei. Făcea zgoande și copilării și nu mai vrea să mănânce decât din palma ei. Vorbele lui erau garoafe roșii și îmbătau. Ale ei aveau aripi legănătoare. Simțiseră toate plăcerile și trăiseră toate tainele dintr-înșii. Intraseră atât de mult unul în altul, prin pori, prin buze, prin răsuflare și auz, prin ochi și suflete, încât trăsurile chipului lor începuseră să se asemene. Cine nu i-ar fi știut, și i-ar fi văzut numai, ar fi crezut că Thalassa e un frate mai mare alături cu un altul mai mic.</p>
                  <p>În cele dintâi timpuri el o înconjurase cu îngrijiri de frate, de tată și de mamă. Când ieșeau, trebuiau să fie totdeauna amândoi și niciunul nu pierdea din ochi pe celălalt. Jertfiseră peste toi aceleași prinoase aduse aceluiași zeu: în sanctuar, în odaia farului, în vârful lui, în umbra înaltelor ierburi și printre stânci — în fața lunii și a soarelui, în a stelelor și a mării, pe care Ie luau ca mărturii ale iubirii dintre dânșii; iar el, pentru a dovedi Caliopei că o femeie nu e scăzută, prin stările in care e pusă de fire, o schimba, în unele momente, în bărbat și, luând locul femeii, o înnebunea și înnebunea.</p>
                  <p>În sufletele lor, însă, lumina ce creștea tot mai puternică era că, pe lângă osebirile trupești ce-i despărțeau, mai se aflau într-înșii și alte neasemănări, ce se împotriveau ca unul să se desființeze în celălalt. Desigur, ei nu-și dau încă seama că tocmai aceste osebiri pricinuiseră apropierea lor, cu toate că, dacă ar fi deschis bine ochii asupra mișcărilor ce li se petreceau în suflete, ar fi simțit îndată că, de cum aceste osebiri alunecă spre nimicire, ei se depărtează unul de altul cu aceeași putere ce lucrase la apropierea lor.</p>
                  <p>Dragostea din ei era deci hrănită tocmai de războirea pe care o duceau între dânsele lăuntricele lor porniri.</p>
                  <p>Vaporul, cu îndestularea pentru toamnă a paznicului farului, se arătă însă în largul mării și când Caliope îl zări, pentru a nu fi văzută de cei de pe el, se ascunse într-o scorbore a stâncilor.</p>
                  <p>Dar diminețile și serile se răcoreau și iubirea lor nu mai bătea din vechile aripi. Îngustimea odăii, întemnițându-i între pereții ei, Ie curma jocurile, iar dragostea din vatra, în care focul pâlpâia neîncetat, le cojea obrazurile. Neavând cu ce să se îndeletnicească, își vorbeau de nu mai sfârșeau și păreau niște pasări ce ciripesc-ciripesc pe aceeași cracă. Dar după ce își povestiră tot, se întâmplă că începură să se uite mai bine unul la altul, și de câte ori nu le mai lua mintea cântecul grangurului și al privighetoarei din ei, nu se mai vedeau zei, nici trupește, nici sufletește, ci niște sărmane și nefericite făpturi ca multe altele — ca toate chiar.</p>
                  <p>Cu toate aceste, obiceiul lua locul dragostei și neînfrânta lui lege urma să-i arunce în brațe, deși plăcerea pe care și-o smulgeau și și-o dau nu mai era de mult cea din trecut.</p>
                  <p>Caliope — deși Thalassa își detese silinți s-o încredințeze că firea n-a fost nedreaptă cu femeia deosebind-o de bărbat prin alcătuirea ei trupească — nu înceta să se gândească — fără ca el să-i știe cugetarea — ca nu e umilință mai mare ca cea care așterne pe femeie -împărăteasă de-ar fi — sub mârșava trufie a bărbatului, orânduind ca însăși plăcerea pe care o va simți să-i vie tot de la el și să fie chiar măsurata pe a lui.</p>
                  <p>Acest gând și altul, că Thalassa este un om de pe cea mai de jos treapta, și că-și răzbună pe ea — atunci când o face să-i aiureze în brațe și să-i caute singură buzele — de străvechile umiliri ale celor din care el își are obârșia, îi încărcau ochii cu o mânie vânătă.</p>
                  <p>Dar pe loc ce mitocanul și mizerabilul îi arunca o căutătură, Caliope i se rearunca de gât și Priap își reazvârlea prada pe altar. Mizerabilul și mitocanul i se arătau atunci iar zei și ea voia să moară din nou prin amândoi, cu toate că — aproape în aceeași clipă — neașteptata răzvrătire o făcea să se apere cu unghiile și cu dinții.</p>
                  <p>Dar, la urma urmei, cea care cădea învinsă era tot ea. Neapărat că dânsa nu-și ierta nici una dintre aceste căderi și că viața i se ducea ridicând pe Thalassa la culmea pe care popoarele își înalță idolii, sau coborându-l în prăpastia acelor nefericiți pe care avuții acestui pământ îi schimbă în bestii cu două picioare, ce nu mai sunt legate cu omenirea decât prin chip și prin corp. Simțirea ei o târa spre el, dar Judecata o depărta și căințele urmau în zadar căderilor, căci abia ieșea din una și se rostogolea în alta. În Thalssa se îndeplinea un proces sufletesc semănat. Copilăroasa frăgezime de simțiri a începutului dragostei lui scăzuse până ce pierise. Coborât din lumea visului în a realității, voia să poruncească și acesteia, după cum poruncise celeilalte; dar singura stăpânire a corpului Caliopei nu-l mulțumea. Dușmănia pe care dânsa nu-și mai da osteneala să i-o ascundă, spre a-l înșela și spre a se înșela asupra simțirilor ei adevărate, îl îndârjea să-i caute sufletul printre cărnurile rănite.</p>
                  <p>Învrăjbiți și crezând că se urăsc, ei își răspundeau cu vorbe înțepate și scurte, sau tăceau ca și cum nu s-ar fi auzit. Și, cu toate aceste, nu trecea mult și se pomeneau unul în brațele altuia. Dar vina pe care Thalassa căuta în zadar s-o ierte Caliopei era că printr-însa fusese scos din prea înalta lui împărăție, fără ca, cel puțin, ea să-i fi dat, în schimb, una din acele beții ale simțurilor în care s-ar fi întrupat toate cutremurele nemărginirii.</p>
                  <p>Dar pe ea o apasă tot așa de greu o altă simțire: priceperea că si-a legat soarta de un om de rând, de care ar fi fost nevoită să roșească dacă împrejurările i-ar fi dus pe amândoi afară din insulă.</p>
                  <p>Nepotrivirile dintre ei, pe care flacăra ce-i mistuise le ștersese un timp, li se dau pe față și stârneau pe unul împotriva celuilalt, spre a se urî, spre a se batjocori și a se iubi... </p>
                  <p>S-ar fi putut zice despre ei că se certau mult fiindcă se iubeau mult.</p>
                  <p>Dintr-un nimic, vorbele ce li se ascuțeau întocmeau niște săgeți ce plecau zbârnâind de pe coardele arcurilor și ce se duceau să le rănească inimile.</p>
                  <p>Putinele cunoștințe pe care Thalassa le câștigase, din auzite și din citiri întâmplătoare, și pe care el i le destăinuia, porneau râsetele Caliopei. El socotea, bunăoară, că zeii olimpici nu trebuiesc înapoiați prea mult în timp, și că Alexandru cel Mare a trăit cu 102 ani după Cristos.</p>
                  <p>Caliope făcea mare haz de năzbâtiile lui. Dar el se încăpățâna să le dea drept adevăruri istorice netăgăduite.</p>
                  <p>Dintr-o glumă în alta, ajungeau la vorbe grele și prăpăstiile sufletești și lumești ce-i despărțeau și peste care ei presăraseră multă vreme trandafirii arzătoarei lor patimi, li se adânceau sub pași, negre. Hotărât, dânșii nu se mai potriveau unul cu altul. Hotărât, nici unul din ei nu-și va nimici sufletul în al celuilalt. Hotărât, el era pentru Caliope nu numai un om fără carte, dar și un nemernic bădăran, pe care numai aiurarea simțurilor i-l așezase ca pe un zeu în suflet și, tot hotărât, Caliope nu mai era pentru el zâna din basme. Frumușică cel mult, dar o fetiță ca toate și chiar mai arțăgoasă și țâfnoasă decât cele mai multe, cu porniri rele din naștere și mică la înfățișare, ca și Ia suflet.</p>
                  <p>Spre a-i scădea vinovăția el nu-și zicea nici cel puțin că ea este o copilă și că judecata și inima ei nu puteau să fie altele Ia o vârstă atât de puțină.</p>
                  <p>Dar schimbarea dintr-însii era firească: întemnițați de asprimea vremii între înguștii pereți ai odăii, ei trăiseră prea mult unul lângă altul și unul în altul, se cunoscuseră prea mult, pentru ca să nu ajungă la o răspântie a vieții...</p>
                  <p>De altă parte, Thalassa, care ar fi vrut să se scape de realitate, o ura cu o patimă asemănată celei cu care o chemase.</p>
                  <p>Cu toate aceste, nu e om care să nu fi încăput vreodată în stăpânirea acestei realități și să nu înțeleagă că firele de păianjen pe care le țese împrejurul mai tuturor oamenilor, oricât de subțiri li s-ar părea, nu se rup decât o dată cu ale vieții lor.</p>
                  <p>Caliope vorbea-vorbea, și, cu cât trecea, graiul i se schimba în uricioasa scârțăială a unei mori stricate.</p>
                  <p>Thalassa nu apuca să zică un cuvânt și ea spunea o sută. Femeile, se gândea atunci el, trebuie să aibă un arcuș sub limbă, arcuș care, de cum scapă din opritoare, dă drumul la atâtea vorbe, încât nu e bărbat să poată să le prididească. Într-o zi, fie că scos din minți de neîncetatele ei limbuții, fie că din greșeală, el o îmbrânci și Caliope fu repezită de colțul sobei. Împrejurarea avu însă urmări pe care nici ea, nici el nu le puteau bănui, căci, din acea clipă, ea nu mai văzu în Thalassa decât pe un dușman de care începu să se depărteze atât prin suflet, cât și prin corp. Lupta ce se da în ea nu era, cu toate acestea, mică. Zile întregi, fără să mai răspundă la nici una din vorbele lui, ea nu contenea să aștepte ca el să-și mai arate căința o dată, s-o mai roage iar să-l ierte, și, când aceasta se întâmpla, încăpățânarea o reașeza în muțenia ei și se uita la dânsul ca și cum nu l-ar fi văzut.</p>
                  <p>Încordarea dintre ei sporea astfel. Dar însăși această încordare răzvrătea și mai mult simțurile lui Thalassa. Neizbutind s-o scoată din posăcie și muțenie prin vorbe și rugăminți, prin glume, el luă cu încetul altă cale. Se încercă să-i petreacă fără veste brațele pe după gât și să-i fure buzele, oricare i-ar fi fost ciuda. Ea însă se despletea de strânsoare, aluneca afară dintr-însa ca un șarpe, sau se apăra cu înfigeri de unghii și de dinți, îl trăsnea cu ochii și cu vorbele și, din pisică ce era, se făcea fiară...</p>
                  <p>Thalassa mergea și el spre sălbăticie. Cu obrazul și cu gâtul vânăt de mușcături și sângerat de zgârieri, deși el ieșea mereu învins din luptă, valul de sânge ce i năvălea în creieri îi întuneca ochii, ridicându-i totdeodată și judecata.</p>
                  <p>Gâfâitor și pe jumătate nebun, nemaiținând socoteală de nimic, una dintre neprevăzutele lui cercări îi dete, totuși, biruința.</p>
                  <p>Izbită de câteva puternice lovituri în șale, ea fusese în adevăr silită să-și descleșteze dinții pe care îi înfipsese într-unul din umerii lui goi și, hohotitoare de plâns, se surpase sub umilința silnicului spasm al sexualei trufii.</p>
                  <p>Ziua mâniei sosise prin urmare și pentru ei, după cum sosește pentru toți.</p>
                  <p>Aprilie și mai, cu tinerețea lor din cer și de pe pământ, cu frăgezimea de iarbă și cu lâncezeala cu care le străbătea corpurile; iunie, cu înflăcărarea lui, îi văzu iar aci alergând și jucându-se, aci căutându-și pricină cu lumânarea și reajungând la schimbul jurămintelor, pe care, de altminteri, amândoi și le făceau în parte, că de veci n-au să-și mai zică un cuvânt, pentru ca, după foarte puțin, ei să-și vorbească din nou și să se iubească din nou...</p>
                  <p>Reurcarea lor spre ceruri îi trântea însă grabnic la pământ și le deștepta priceperea că între ei nu va fi niciodată — nici chiar când zvârcolirile plăcerii îi va arunca în nimicirea ei — altceva decât o prăpastie în care deosebirile sufletești se vor păstra aceleași. Pe ea, mai cu seama, o prindea urâtul, și-și mărturisea că singură părăsirea insulei le-ar fi mântuirea. Tatăl și mama ei — încredința ea pe Thalassa — care i-au făcut oricând toate voile, îndată ce vor afla că dânsul e cel care a scăpat-o, nu se vor împotrivi dragostei lor...</p>
                  <p>Mâhnit și supărat, sau, mai bine zis, cu inima sfâșiată, el, de cele mai multe ori, nici nu-i răspundea. Cel mult dacă îi spunea, câteodată, că o înțelege mai mult chiar decât crede ea, că vede că i s-a urât cu viața pe care o duce, dar că el al insulei este și al insulei va rămânea. Pe lângă aceasta, ce ar căuta el printre oameni? S-ar duce oare spre dânșii pentru a fi umilit? Simte și cugetă el la fel cu ceilalți? Îl așteaptă undeva o mamă, un tată? Are el frați? Prieteni? Este el cu ceva legat de lume? Singur s-a pomenit de mic și singur vrea să moară. Cu ea, desigur, nu e tot așa: din leagăn a deschis ochii pe avuție, a fost răsfățată și crescută în mătase și, vrând-nevrând, e osândită să fie ca celelalte. A fost sărbătorită și lingușită, i-a plăcut sa aibă slugărnicii împrejur, să audă spunându-i-se ca e picată din soare. Și apoi, în lumea în care ea vrea să se întoarcă n-o așteaptă oare vârtejul plăcerilor, palatele așternute cu covoare de preț și pline de lucruri scânteietoare? Dar călătoriile? Nu i-a spus ce sunt orașele mari — ce e Viena, Parisul, Londra — și nu se ridică oare, în mijlocul lor, de peste tot, poleita amăgire a luxului, a teatrelor, a stradelor și a graiului? Da, să plece, locul ei nu era în insulă, lângă el. Un val i-a adus-o, un val s-o reia. Și sa nu se mâhnească. Căci ce este dânsul? Un rătăcit pe acest pământ și care nu înseamnă nimic pentru oameni. Dar pentru ea? Va fi fost el altceva? Ei da! — se va gândi, mai târziu, la orele pe care le-au petrecut împreună, dar și le va aminti rușinată ori cu dispreț. E de prisos să spună ca nu e așa. El nu se poate înșela. Știe: o va urmări câtva o părere de rău, dar ce nu se șterge?</p>
                  <p>Cât despre el, să nu-și închipuiască deloc că are s-o plângă. Plecarea ei nu-i va smulge o lacrima, nici una...</p>
                  <p>Nici una, și se aruncau, plângând, unul de gâtul altuia. Nici una, și plângeau cu hohote și se iubeau cu o nouă patimă.</p>
                  <p>Dar daca feluritele stări sufletești prin care treceau îi apropia, din timp în altul, ei se închideau, după puțin, într-înșii. El tăcea, ea tăcea. Se priveau crunt, și, cu toate aceste, amândoi n-ar mai fi putut de bucurie dacă și-ar fi vorbit.</p>
                  <p>Ca să readucă apropierile: „Știu, pornea el adesea să-i spună: știu, gândul îți este la plecare și nu zic ca nu ai dreptate; să nu crezi însă că m-ai înșelat asupra dragostei ce ziceai ca-mi porți. Da, dreptatea este a ta — ești femeie, și numai eu sunt de vină că am căzut la genunchii tăi ca dinaintea unui altar. Soarta care mă face să sufăr eu singur mi-am urzit-o; pleacă, prin urmare, și fii mulțumită. Pleacă, ți-ai îndeplinit rostul pentru care ai fost născuta: ai prăbușit pe un om din strălucita și înalta împărăție ce era a lui și l-ai îmbrâncit în gheena ticăloșiei și a pierzării. Fugarul înaripat al visului, care mă ducea în largul văzduhului, s-a răzbunat asupra-mi. Am fost nedemn să-l stăpânesc și este drept ca el să mă azvârle de pe șalele lui și să-și urmeze acum drumul prin lumile în care sunt oprit să mă întorc."</p>
                  <p>Șovăirile din ei erau singure o epopee.</p>
                  <p>Simțurile ce li se războiau în suflete îi hărțuiau între dragoste și ură și ajunseseră să nu mai știe ei singuri dacă se iubesc sau se urăsc, își aruncau cuvintele cele mai grele, si, după două-trei clipe, se sărutau mai cu foc ca oricând. Dar, din una in alta, certurile sângeroase li se reașezau în inimi. El o îmbrâncea, o lovea chiar și ea îi ținea piept, sau sărea ca o panteră, căutând să-i sfâșie obrazul. În scurt, s-ar fi crezut că numai în chipul acela le mai este îngăduit să se iubească. Ea mergea însă și mai departe: în ura ce-i purta, sau de care se credea însuflețită, își ascundea în cutele brâului un cuțit destul de primejdios, uitat în far de vechiul paznic, și cu care își jura să-l omoare îndată ce el va îndrăzni să se mai apropie de dânsa.</p>
                  <p>Dar încercarea pe care o și aduse la îndeplinire, într-o năbușitoare după-amiazi, o rostogoli Ia picioarele lui Thalassa ca doborâtă de niște puteri nevăzute, ce nu erau însă decât loviturile cu care dânsul o culcase Ia pământ, ca scos din minți. Izbită cu picioarele și cu mâinile, târâtă cu sălbăticie pe scânduri, ridicată apoi de acolo și aruncată ca o zdreanță pe o margine de pat, când Caliope se deșteptă din jumătatea ei de leșin, o gâfâitoare răsuflare era pe buzele și pe pieptul ei, și, pentru întâia oară, iubi pe Thalassa cu adevărat.</p>
               </div>
               <div type="div3">
                  <head>Împărtășania din urmă</head>
                  <p>Și iubirea ei fu tot așa de arzătoare cum era focul lunii iulie, ce mergea spre sfârșit.</p>
                  <p>Iarba de peste întreaga întindere a stâncii era acum uscată până la rădăcină. Singură marea, dar și ea numai în apropiere de țărm, era verde. Soarele îneca în lumina lui orice alta culoare.</p>
                  <p>De pe vapoarele de aur ce însuflețeau cu trecerea lor înflăcăratele depărtări, pereții insulei se înfățișau ca niște steiuri de diamant, afară de clipele în care soarele, dându-le foc din orice parte, îi schimba într-un alt soare, ce părea că iese din mare.</p>
                  <p>Nimicindu-si sufletul în Thalassa, Caliope încetase de a fi cea de altădată. Orice trufie, mândria chiar se înstrăinaseră de dânsa. Ea nu se mai socotea — și poate cu adevărat că nu mai era — decât o parte din corpul lui și se mișca numai încotro o ducea el.</p>
                  <p>Din parte-i, ea izbutise să sape o prăpastie între dânsa și trecut, să socotească pe părinții ei morți și să nu mai trăiască alta viață decât cea de sub buzele lui.</p>
                  <p>Acest pisc din șirul de munți ce singur n-a fost înghițit de mare și pe care — zice-se — Omer își păștea caprele, își retrăia în Thalassa păgâneștile flăcări și în Caliope, driadele si nimfele.</p>
                  <p>Sărutările lor se aprindeau, din zori, în vârful farului; își deșirau coloanele de mărgean roșu și de rubine focoase pe țărmul mării și pentru că aproape una și aceeași simțire ardea în ele, aceste sărutări răzlețeau în spațiu uriașe valuri de foc, ce urcau până spre Drumul-Robilor, ce despleteau cometele, ce le îmbrânceau spre soare și ce, apropiind între ele corpurile cerești, păreau că le vor arunca înapoi, către obârșia lor, spre a le desființa într-însa.</p>
                  <p>Pământul și marea, cerurile, în orice adâncimi și înălțimi, erau o nemărginită și arzătoare urzeală de zdruncinări. Sub lumina ce se împrăștia din ele nu mai era nici apropiere, nici depărtare, nici culoare și nici formă.</p>
                  <p>Noaptea, alte înflăcărări se destăinuiau. Ca și cum s-ar fi înmulțit, grupările stelelor înviau cerurile cu un fel de zori albastre.</p>
                  <p>De pe pământ, din cele mai depărtate ținuturi ale lui, se încrucișau vesti îngrozitoare. Aci venea știrea că ape curgătoare, cu lărgimi ca ale unei jumătăți de Dunăre, secau pe neașteptate și aci că păduri cât România de întinse luau foc din chiar senin și ardeau până la rădăcina copacilor. Înecurile și focurile ștergeau sate și orașe din fața lumii. În New York, în Paris și Berlin — până și în Petersburg — oamenii cădeau de căldură pe străzi și mureau.</p>
                  <p>La aceste se alăturară și alte grozăvenii; surpări de pietre înflăcărate ce se prăvăleau din cer, izbucniri vulcanice, ridicări neașteptate ale fundurilor oceanului, valuri de o înălțime de peste o sută de metri ce se năpusteau peste țărmi și prăpădeau orașe de peste patruzeci și cincizeci de mii de locuitori, în sfârșit, cele pe care le povesteau astronomii, despre cer și despre soare. Și, în adevăr, într-o țară oarecare, soarele răsărise roșu, în alta roșul lui se schimbase într-un verde fulgerător, în alta, se albise, iar cerul, îndată ce el apunea, se mohora ca sângele.</p>
                  <p>Dintre învățați, cei care vestesc că are sa fie vreme bună sau rea dau în vileag că peste un ținut din partea de apus a Americii s-a potopit o ploaie de apă în clocot și că, pe locurile peste care s-a vărsat, au fiert bucatele pe câmp. Alții, vorbind despre cutremure, spuneau că ele au crăpat pământul, în unele părți ale lumii, până la mijlocul lui și că, prin crăpături, au buștit afară aburi groși de catran și de pucioasă. Căpitanii de vapoare înștiințau și ei ca o insulă cât a opta parte a Franței se ducea încet la fund, și că alta — aceasta mai mică — s-a făcut nevăzută într-o singură noapte.</p>
                  <p>Vârtejurile pe mări, pe râuri și pe uscat, ce se răsuceau nebunește și ridicau apa sau pulberea până la cer, ruperile de nori își aduceau și ele partea de nenorociri.</p>
                  <p>Pe lângă aceste tulburări ale lumii cosmice, nășteau însă și cele dintre popoare, cât și cele ale simțurilor omenești.</p>
                  <p>Un vânt de nebunie trecuse prin toate sufletele și atinsese toți creierii. Omul se reînapoia spre bestie. Demnitate, rușine, lege, totul era lăsat la o parte. Cei mai mulți dintre oameni nu mai respectau nimic și nu se mai respectau nici pe ei. Gomorile și Sodomele răsăreau ca din pământ. Palatele regilor se prefăceau în case de prostituțiune. Și, ori dincotro, se zvonea despre scufundări în smârcuri ale celor mai renumite virtuți. Nerușinarea împreunărilor plecase sub dezlănțuirea ei pe cei mari deopotrivă cu cei mici. Ziua namiază, stradele și piețele orașelor vedeau lucruri nepomenite. Nu numai prejudecățile, dar și normele erau lăsate la o parte. Nu numai bărbații maturi, ci și tinerii și copiii se dau pe voia lui Priap, care îi făcea paloșe sau teci, înnebunindu-i de plăceri și aruncându-i jos morți. Sufletul și corpul și-l târa fiecare prin orice noroaie. Bătrânii își regăseau bărbăția și mureau cu mulțumirea că au întinerit.</p>
                  <p>Dar, deși în cer și pe pământ nu stăpânea decât aceeași năzuință de obștească apropiere, dânsa, pornită cum fusese din sufletele lui Thalassa și din al Caliopei, da, la rândul ei, în oricare din mișcările pe care căuta să le îndeplinească, de aceeași stavila de care se izbise și dragostea lor, iar, cu toate că din puțin lipsise ca tot ce are ființă în cer și pe pământ să se surpe într-o desăvârșită nimicire, acest tot se păstrase neatins în întregimea alcătuirii lui lăuntrice și în cea a înfățișării lui.</p>
                  <p>Și fiindcă atât Caliope, cât și Thalassa ajungeau să priceapă că nu va mai fi dat ca un bărbat și o femeie să fie îmbrânciți unul spre altul de o dragoste mai pătimașă și să se iubească mai mult, nu mai era pentru dânșii umbră de îndoiala că desființarea unui suflet în altul nu va fi atinsă de nimeni, oricare ar fi puterea clipei ce ar lucra în acest scop.</p>
                  <p>Neputința ce le izbea astfel iubirea, împiedicându-i să urce culmea dincolo de care, nemaifiind înălțime, nu ar mai fi decât prăpastia cea fără de nume, deștepta în Thalassa înfiorătorul gând că moartea ei singură ar azvârli cu totul sufletul ei în al lui, pe lângă că lui i-ar redeschide porțile de diamant ale ținuturilor himerei prin care îl purtase odinioară atât de sus și de departe înaripatul cal.</p>
                  <p>Neîncetat mai stăruitoare, neîmpăcata și cumplita cugetare îl urma și deștept și în vis, cobora câteodată în brațele, în mâinile și în degetele lui, îl făcea să se vadă apăsându-i bătăile inimii sub cele ale inimii lui și strângându-și degetele împrejurul ademenitorului gât de lebădă pe care, prin închipuire, îl sfarmă în mijlocul zvârcolirilor trupeștilor plăceri, ce-l ajutau să-i fure sufletul în chiar clipa trimiterii schingiuitului corp în moarte.</p>
                  <p>Iar pentru că tot ce se cugetă puternic trebuie fără doar și poate să se îndeplinească, — în timp și loc — așa și groaznica plăsmuire ce i se închegase în minte apropia ceas cu ceas ziua în care ea urma să se schimbe în fapt și care, pe negândite, ca și cum i-ar fi luat pe amândoi de mâna, îi respinse în sanctuarul unde se iubiseră întâia oară, îi redete recelui jertfelnic și reazvârli peste dânșii nimicitoarele aiurări ale patimii și ale vârstei.</p>
                  <p>Ușoare și mângâioase, la început, degetele i se strecurară atunci, cu de la ele voință, de-a lungul albului grumaz. Ele urcară apoi mai sus și, cu dezmierdări, aci dulci, aci glumețe, i se opriră pe gâtlej, îl cercuiră, catifelate, cu brățara lor; se strânseră din ce în ce mai mult asupră-i, și, schimbându-se în nemilostive încleștări, o duseră, în ciuda trupeștilor răzvrătiri, pe care el i le stăpânea cu unul din brațele lui, în ciuda deznădăjduitelor scrâșniri din dinți și a șuierătoarei răsuflări, într-un soare alb, unde ea nu mai fusese, și ce, în loc s-o ardă, o îngheță; într-un soare care o umplea, totuși, cu nemărginita bucurie că sufletul ei încetează de a fi, fără ca însă să nu își urmeze viata, căci și-o revărsa să și-o trăiască în Thalassa.</p>
                  <p>Dar, împreună cu cea de pe urmă zvârcolire a Caliopei și o dată cu buzele ce i se învinețeau și cu răceala ce i se urca de la degetele picioarelor și mâinilor la inimă, din Priap, a cărui îndârjire trecuse de culme, încordarea lui cea presus de fire pornea scurte și repezi țâșniri de sânge, ce înlocuiau cuminecăturile preasfinte cu jalnicele dâre ale desăvârșitelor istoviri... Prăvălindu-se, la urmă, de-a lungul pereților jertfelnicului și prelungindu-se pe lespezi, jos, despărțindu-se, în sfârșit, în mici-mititele ramuri, acest sânge — cel al marei ispășiri — lua drumul deschizăturii sanctuarului și, răzbind afară, era sorbit, încet-încet, de soare, băut de el și primit ca un prinos de la el plecat și la el înapoiat...</p>
               </div>
               <div type="div3">
                  <head>Ultra coelos</head>
                  <p>Iar mai mult târându-se și ținându-se de marmore decât umblând, Thalassa, pe care pierderea sângelui îl slăbise, ieși din sanctuar, lăsând înăuntru, pe veci înghețată, mica făptură care fusese Caliope.</p>
                  <p>Ieși din sanctuar, dar se află sub un uriaș vârtej al cerurilor care se repezi asupră-i. Înaltul perele al insulei se puse și el în mișcare, iar soarele, deși în puterea mersului său, se apucă să șovăiască — șchiopăta la dreapta și la stânga — și se duse dintr-o parte în alta, ca un om beat.</p>
                  <p>Și tot ce se vedea — culoarea și forma, apropierea și depărtarea, apa și cerul, stâncile ce scoteau din valuri trupuri ca de câini de piatră cu care păzeau insula — păru că-și dă mâna să se miște cu iuțeală, să-i răsucească văzul într-un vârtej și să-i tulbure mintea.</p>
                  <p>Ochii, ce i se înecau în lumină, erau și ei numai lumină și puterea lor de vedere se ascuțea, sau scădea, după voința lui. Tot așa i se întâmpla cu auzul și cu toate celelalte simțuri. Aci vedea și auzea prea mult, aci nu vedea și nu auzea deloc. În el se îndeplinea o prefacere nepomenită, pe care i-o aducea slăbiciunea în care era aruncat prin necontenita pierdere a sângelui.</p>
                  <p>Priap, care își simțea moartea apropiată, se silea zadarnic să oprească roșia curgere prin strângerea pe care o îndeplinea asupra vinelor.</p>
                  <p>Marile amețeli ce luaseră pe Thalassa în apele lor n-aveau să-l mai părăsească și, purtându-l încoa și încolo, abia îi mai lăsau putința să-și păstreze îndrumarea corpului spre mare și a sufletului spre cer.</p>
                  <p>Și orice mișcare a lui era ca o măreață izbânda pe care o câștiga împotriva nemerniciei și slăbiciunii trupești și ca o uriașă treaptă pe care o urcă spre soare și ce-l apropia de Dumnezeu.</p>
                  <p>Dar gândul ce-l sprijinea mai cu seamă și ce-i îndoia puterea era în afară de ajungerea lui la soare, care-l chema într-însul, năruindu-i dimprejurul sufletului pereții omeneștei temniți, simțirea că-și îndeplinise datoria în măsură cel puțin cu lăuntricele lui îndemnuri.</p>
                  <p>Neapărat că Thalassa știa că se făcuse, cu de la sine putere, judecătorul cel deasupra tuturor și paloșul ce nu iartă, dar, în schimb, moartă pentru veci zăcea bestia cea rea și pentru întâia oara, poate, se înfăptuia minunea ca sufletul de îndărătnicie și de veșnică împotrivire cum este simțirea de tăgăduire și de respingere a tot ce este avânt și cer să primească — cu însăși a lui voie — a se nimici în altul. </p>
                  <p>Dar să nu fi fost așa și fapta lui să fi fost cea mai cumplită cruzime — o smintenie neasemănată chiar — a lui era oare vina și era el răspunzător de fireștile lui porniri și despre ce fusese de mai nainte hotărât ca sufletul și mintea lui să fie? Dumnezeu singur ar ști să dea întrebărilor de acest fel dreptele răspunsuri. Un lucru era însă adevărat: că legile firii, ce-l zidiseră așa cum era, n-aveau să dea socoteala nimănui despre ce urmăriseră ele.</p>
                  <p>Fără doar și poate că omeneasca dreptate — dacă ar fi chemată să-l judece — l-ar osândi și l-ar înfiera, cu toate că temeiurile ei sunt omenești și că, în fața a ce este dumnezeiesc, ea ar trebui să se plece.</p>
                  <p>Cât despre el, daca avea să se mustre pentru ceva, era, poate, pentru faptul că storsese prea cu graba de snagă alcătuirea trupească cu care fusese dăruit prin naștere și că, prin urmare, o mânase prea cu grabă către prăpădirea ei. schimbând-o, înainte de vreme, într-o zdreanță.</p>
                  <p>Unde însă era oare, și în această privință, răul? Iar dacă era vreunul, cine, afară de el, care era stăpânul acestei alcătuiri, avea dreptul să pedepsească?</p>
                  <p>În sfârșit — și nu încăpea îndoială pentru judecata lui că așa este — viața lui, care după părerea unora se va năpusti cu o prea îngrozitoare prăvălire peste vadul ei, se încheia oare înainte de timp?</p>
                  <p>Nu cunoscuse el bețiile și amărăciunile toate și aceasta nu însemna că se desparte de lume împovărat de ani?</p>
                  <p>Și, de asemenea, nu se aplecase el peste cele mai încremenitoare abisuri și nu urcase cele mai semețe culmi? Pe amândouă făpturile lui — pe cea dumnezeiască și pe cea pământească — nu și le trăise el, în întregime -după cum era și dator să le trăiască?</p>
                  <p>Simțiri cam de felul acestora, pe care el n-ar fi știut să le tălmăcească prin cuvinte, aci îl zbuciumau, aci îl legănau între valurile visului și ale cugetării dându-i să înțeleagă că a sfârșit și cu binele, și cu răul.</p>
                  <p>Și cu cât vultorile cerului se făceau mai amețitoare, cu atât îi creștea crezul ca n-a călcat întru nimic voința celui care știe și poate tot, ci, dimpotrivă, ca Dumnezeu l-a ales pe el tocmai în scopul spre care a fost dus.</p>
                  <p>Dar, pe lângă astea, și oricât de mare ar fi omeneasca îngâmfare atunci când statornicește ce este răul și ce este binele, ce este viciul și ce este virtutea, ce este firesc și ce nu este, judecata ei se mărginește la câteva vorbe late -praf de aur pe care și-l asvârl oamenii între dânșii, sau ardei roșu pisat, pe care și-l bagă în ochi unii altora.</p>
                  <p>El, Thalassa, mergea spre lumea ce n-are asemănare cu cea de care sta gata să se despartă, și numai cu adevăruri și cu lumina din acea lume își umplea sufletul, cu toate ca, cu corpul, se afla încă pe țărm și lângă valurile în care intra peste puțin, fără să știe ce face.</p>
                  <p>Marea, ce-l lua în stăpânire, lungea spre pântecul lui gol, spre mijlocul lui și pieptul lui de aur minunata mângâiere a unor degete inelate cu giuvaiere strălucitoare, și ochii lui — smaralde limpezi — ce-l purtau prin adâncimi mereu mai înalte, îl amețeau cu vârtejuri de ceruri ce erau suflete și cu vârtejuri de suflete ce erau ceruri.</p>
                  <p>Priap, pe trei sferturi în amorțire, abia mai da semne de viață.</p>
                  <p>Dar, cu grijă și cu bunătate, marea culca domol pe Thalassa pe sânul ei, îl înfășura cu valuri moi și calde și fiindcă picioarele lui îi căutau în zadar fundul, ea îl târa blajin spre larg și îi turna pe gură, din verdele ei potir de matostat, prea marea bunătate și prea marea amărăciune a pelinului uitării...</p>
                  <p>Molatice, valurile ce-l purtau trecându-și-l unele altora îl apropiau de nălucitoarele străluciri ale clipelor din urmă — de acea poartă prin a cărei strâmtoare ce străbate cu atâta anevoință și ce e așa larg deschisa asupra veciniciei.</p>
                  <p>În urma lui, insula se ducea ca luată de apă. Stâncile ei — mincinoase ca tot ce nu mai este văzut de aproape — ardeau în flăcări, scânteiau întocmai ca niște castele din vise, se împodobeau cu creneluri de aur și turnuri de topaz, în care se deschideau ferestre de chrizolit si uși și porți de argint.</p>
                  <p>Brocart cusut cu fir și înflorit cu diamante, catifea de pe ale cărei rostogoliri se deșirau perle, așa era marea. Și fiece val, înfășurându-se și desfășurându-se cu un ritm al lui, era un cântec.</p>
                  <p>Cerurile, ce reîncepeau să se năpustească asupra lui, se coborau de toate părțile peste el. Dar soarele, al cărui fiu era, urma să-l ție în fața apei, voia să mai dea timp sufletului său să se lepede de tot ce rămăsese pământesc în el, pentru ca să nu ducă in viața de apoi vreo cât de mică urmă din cea de aici...</p>
                  <p>Dumnezeiască și omenească, milostenia valurilor îl purta pe brațe de mătase, îl dezmierda cu doiniri și-l legăna cu dragostea cu care mamele își alintă pruncii când vor sa-i adoarmă sau să le vătuiască suferințele. Și, încet-încet, ochii lui deschiși pe cer se înecau în vinul nemurirei și sufletul lui, dezbrăcând prezentul în viitor, dezbrăca pe om în arheu.</p>
                  <p>Dar peste valuri, aripile de lebede se înmulțeau și, sub vârtejurile de ceruri ce alergau unele după altele, aceste aripi îl ajunseră, îl înconjurară și se aruncară peste el, bătându-se, care mai de care, să-l strângă mai întâi în brațe...</p>
                  <p>Rămasă în urmă, și micșorându-se în depărtare, insula îl chema acum să se întoarcă cu toate vocile ei — cu ale vântului și cu ale apei — îl striga pe nume, muindu-și suspinele în plânsete și încărcând cu amintiri scânteierile farului și ale stâncilor, i le răsfrângea în ochi — se silea să-i umple sufletul cu ele.</p>
                  <p>Dar Thalassa, deși auzea și vedea tot și cu toate că-și amintea de orice, se lăsa sa fie dus de lebede mai departe și se apropia neîncetat mai mult de ceruri neîncetat mai amețitoare.</p>
                  <p>Iar în acest chip se adeverea legea că nimic din ce pleacă nu se înapoiază, că tot ce este e o spirală urcătoare, că viața este un râu ce se varsă în moarte, că moartea nu e decât o viață ce se aruncă în ceruri și că cerurile, ele însele, căzând în nemărginire, sunt vecinicia ei...</p>
                  <p>Cu toate aceste, și spre a da, poate, frumuseții unei asemenea morți desăvârșirea ce-i lipsea, o minune se îndeplinea sub stâncile insulei și ființe țesute ca din raze — naiade și nimfe, driade sau fauni și silvani — o cuprindeau ca într-o hora. Săltărețe și ușoare, ele îi deteră astfel ocol, și, reînviind timpurile mitice, proslăviră cu cântece de bucurie pe cel care, ducându-se în moarte, avusese vitejia să-și trăiască firea în toată deplinătatea ei; pe cel care se ridicase deasupra prejudecăților și care scosese, numai din sufletul său, timpul și locul; care silise țărâna schimbată în carne să-i dea, ca plăcere, tot ce i se putea stoarce și care, în sfârșit, omorâse pe Caliope — nu pe femeie, ci pe vecinica împotrivire și ispită — pe cea prin care mor mai toți bărbații — pe bestia din care iadul și-a făcut unealta din ziua de când Dumnezeu a scos-o din coastele lui Adam...</p>
                  <p>Dar, în depănarea mării, pe locul unde aripile de lebede se bătuseră pe Thalassa, orice urme de lupta se șterseseră și peste ape nu mai rămăsese decât o uriașă baltă de soare...</p>
                  <p>Însă o zguduitoare mișcare de cutremur, ce trecu pe neașteptate pe sub mare, o tulbură din nou și, după ce o ridică în valuri înalte, se duse sa izbească insula în coastă, s-o zguduie din temelii și să surpe dintre stânci un năprasnic stei de piatră, pe care, rostogolindu-l peste intrarea sanctuarului, o pecetlui cu el de veci.</p>
                  <p>Iar marea își reluă liniștea.</p>
               </div>
            </div>
         </div>
         <div type="div1">
            <head>Din colecții și periodice</head>
            <div type="div2">
               <head>Cârjaliul </head>
               <epigraph>Nuvelă originală</epigraph>
               <div type="div3">
                  <head>
                     <anchor xml:id="id_Capitolul_I"/>Capitolul I</head>
                  <p>„Nu sunt tîlhari tîlharii, ci tîlhari cei carii ne fac să devenim tîlhari”.</p>
                  <p>De cînd s-au întîmplat cele ce-mi propun a nara în cursul acestei scrieri, sunt aproape șasezeci de ani.</p>
                  <p>În acele, timpuri, satele nu erau nepopulate ca astăzi, căci, orice s-ar zice, proprietarii erau pe atunci mult mai omenoși decît cei de acum. Mare parte dintr-înșii locuiau la țară și ajutau pe săteni să poarte grelele poveri ce le impunea stăpînirea. De aceea orașele erau aproape deșerte, și lipsa era mult mai simțită la orașe decît la sate, care erau, cu toate aceste, atît de populate.</p>
                  <p>Într-unui din aceste sate din districtul Iași, trăia boierul de neam Costache Mironescu dimpreună cu soția și cu frumoasa Smărăndița, o tînără copilă de vreo patrusprezece ani, fruct al acestei fericite căsătorii.</p>
                  <p>Costache Mironescu iubea fără îndoială pe Smărăndița, dar el ar fi iubit-o și mai mult dacă ar fi fost băiat.</p>
                  <p>Într-adevăr, cea mai mare dorință a sa fusese ca să aibă un fecior. Din nenorocire însă, destinul merge totdauna în opozițiune cu dorințele noastre, astfel că se întîmplă foarte adesea tocmai contrariul de ceea ce am dori să se întîmple.</p>
                  <p>Dorești ca în cutare zi să fie vreme frumoasă?… Cerul se înnorează; vrei să te înveselești, să rîzi, să petreci?… O droaie de împrejurări supărătoare își dau mîna ca să-ți strice dispozițiunea. Dorești să te însori cu tot dinadinsul?… Rămîi flăcău, în fine, ești însurat și vrei să ai un băiat?… Cucoana îți dă o demoazelă!…</p>
                  <p>Astfel se întîmplase și bietului boier Mironescu.</p>
                  <p>Cu toate aceste,. Mironescu nu dispera încă, deși era destul de înaintat în etate. După cît am înțeles și eu de la bătrîni, era în al șasezecelea an, fiindcă se însurase cu părul aproape alb. O escepțiune, deoarece, pe atuncea, bărbații se în- surau la etatea de douăzeci de ani și chiar de optsprezece, fără ca pentru aceasta, lucrurile să meargă mai rău ca astăzi. Chiar din contra: lumea era mult mai fericită și traiul mult mai sănătos și mai lung.</p>
                  <p>Mironescu însă, se însurase bătrîn, dar el, ca toți bătrînii din timpii aceia, era mult mai tînăr decît mulți tineri din epoca noastră.</p>
                  <p>De aceea și Mironescu nu dispera de a avea un moștenitor al numelui său, și, fie că cerul făcu o escepțiune în favoarea sa ca pentru bă- trînul Zaharia din istoria sacră, fie întîmplare, dorința sa să realiză tocmai în anii aceia cînd bărbații de azi să gîndesc mai mult la mormînt decît la procreare.</p>
                  <p>Noul Ioan botezătorul fu botezat clar întru Hristos și primi, ca și acest apostol al lui Isus, numele de Ioan.</p>
                  <p>Se vede treaba că, dîndu-i acest nume, Mironescu se gîndise la Zaharia pentru care cerul</p>
                  <p>făcuse o escepțiune de același fel, considerînd negreșit sînțenia lui.</p>
                  <p>Înainte de a trece mai departe suntem siliți, în interesul acestei narațiuni, să spunem întîmplarea ce avu loc în noaptea nașterei fiului lui Mironescu.</p>
                  <p>Mironescu de cu seară ordonase să i se pună caii la trăsură pentru a aduce de la Iași, care era în foarte mare apropiere de proprietatea sa, pe un doctor și pe o moașă.</p>
                  <p>Cînd se uită însă în pungă, văzu cu decepțiune că n-are bani de ajuns ca să întîmpine cheltuielile nașterei.</p>
                  <p>Cu ce era să plătească, bietul om, doctorul, moașa și doctoriile, din trei nenorociți galbeni ce avea?</p>
                  <p>Între acestea caii ședeau înhămați la trăsură și să înnopta din ce în ce mai mult, fără ca Mironescu să fi luat încă vreo deciziune.</p>
                  <p>Pe cînd bătrînul cugeta la greaua sa pozițiune, ușa de la odaia în care se afla dimpreună cu fiica sa Smărăndița să deschise cu bruschețe și un om intră.</p>
                  <p>El era înalt, chipeș și voinic; putea să aibă douăzeci și cinci de ani; purta un pieptar roș lucrat cu flori de mătase și de fir; cioareci albi și strimți în picioare, cusuți cu găitan albastru; în cap căciulă de piele de oaie neagră, din care un păr negru și stufos scăpa pe umerii săi, peste cari era azvîrlită o șubă albastră ce-i încadra de minune pieptarul său cel roș și întregul său bust. Mijlocul său era încins strîns cu un lat brîu roșu, în îndoiturile cărui mai multe cuțite cu mînere scump lucrate și mai multe pistoale erau înfipte, în partea stîngă atîrna un iatagan; în picioare purta cizme pînă la genuchi.</p>
                  <p>Astfel era aspectul noului-sosit. La vederea lui, Smărăndița făcu o mișcare de surprindere și de admirațiune, iar Mironescu mirat:</p>
                  <p>— Ce vrei, băiete, și cine ești? întrebă el cu supărare.</p>
                  <p>— Ce vreau?… Vreau bani! Cine sunt?… Sunt Cîrjaliul. Cîrjaliul!</p>
                  <p>Acest nume este încă foarte bine cunoscut mai cu seamă peste Milcov. Cei ce au trăit în timpii lui să înfioară chiar acuma pronunțîndu-l.</p>
                  <p>Cîrjaliul era un vestit haiduc, venit la noi din Turcia. Unii susțineau că este albanez, alții bulgar sau sîrb, și, în fine, alții afirmau că ar fi român trăit de copil în țara turcească și că numele lui de Cîrjali, care înseamnă în turcește viteaz, i s-ar fi dat pentru curagiul ce arătase de mic copil, pe cînd alții pretindeau că această poreclă i-ar fi venind de la cîrja ce luase unui episcop.</p>
                  <p>Oricum ar fi, omul care se introdusese la Mironescu în casă într-un mod atît de neașteptat și de cutezător era Cîrjaliul, vestitul Cîrjaliul!</p>
                  <p>La auzul acestui nume, Mironescu începu să tremure iar Smărăndița se stăpînea cît putea ca să nu-și piardă cunoștința.</p>
                  <p>— M-ai auzit! repetă Cîrjaliul cu un ton dur și amenințător. Îmi pare că voi aceștia despoiați îndestul norodul ca să aveți bani. Mironescu căzu în genuchi.</p>
                  <p>— Nu striga așa tare, zise el cu o voce rugătoare. Nevasta mea este în odaia de alături în muncile nașterei. Cît despre bani, n-am decît acești trei galbeni, adăugă el, scoțînd punga din buzunar și arătîndu-i-o, ia-i și Dumnezeu să te ajute.</p>
                  <p>Fața lui Cîrjaliul să îndulci ca printr-un farmec.</p>
                  <p>— N-ai decît trei galbeni, zise el cu blîndețe, dar cum o să întîmpini cu această sumă cheltuielile ce o să fii silit să faci?</p>
                  <p>— Tocmai la această mă gîndeam și eu, reluă Mironescu cu disperare.</p>
                  <p>— Liniștește-te, zise Cîrjaliul, întinzînd mîna bătrînului și ridicîndu-l de jos, liniștește-te și nu-ti mai fie teamă de nimic. Eu am venit să-ti cer bani, dar fiindcă n-ai și te găsești într-o asemenea împrejurare, Cîrjaliul va fi acela care îți va da cît îți trebuie.</p>
                  <p>Mironescu și Smărăndița rămaseră înmărmuriți.</p>
                  <p>— Ține, zise el scotînd o pungă din peptarul său, am o sută de galbeni, jumătate sunt ai tăi!</p>
                  <p>Și cu o mișcare repede vărsă în mîna tremurătoare a Mironescului cam la jumătate din strălucitoarele bucăți de aur ce conținea punga. Ochii bătrînului și ai copilei se umplură de lacrimi.</p>
                  <p>— Cucoane, zise în acest moment o servitoare deschizînd ușa odăii în care se afla soția Mironescului, cucoane, să-ti trăiască feciorul.</p>
                  <p>— Ce!… Să fie cu putință! strigă cu veselie Mironescu, uitînd și scena ce se petrecuse și pe Cîrjaliu.</p>
                  <p>— Poftim înăuntru dacă nu mă crezi. A se repezi în odaie cu iuțeala fulgerului fu pentru Mironescu durata unei secunde.</p>
                  <p>Smărăndița rămase singură în fața frumosului haiduc, aplecă ochii cu timiditate în jos și se făcu roșie ca para focului, simțind scînteietoarele priviri ale Cîrjaliului ațintite asupra ei.</p>
                  <p>— Nu cumva că te-am speriat! zise Cîrjaliul uimit de frumusețea ei. Copila voi să îngîne un răspuns dar emoțiunea îi tăie vorba. Această emoțiune era departe de a fi din cauza spaimei; ea era produsul unui simțimînt tainic care nu o agitase încă pînă atunci, în prezența unui alt bărbat.</p>
                  <p>Cîrjaliul se apropie de dînsa și șezu pe o laviță.</p>
                  <p>Scoțînd apoi din degetul său un inel de aur împodobit cu o piatră de rubin, luă mîna copilei înainte de a avea timp s-o tragă înapoi și-l petrecu în deget.</p>
                  <p>— Păstrează-l, frumoasa mea copilă, ca aducere-aminte de la mine, zise el cu o voce ale cărei inflexiuni erau armonioase ca sunetele unei harpe. Privindu-l îți vei aduce poate aminte cîteodată de Cîrjaliul.</p>
                  <p>În acest moment ușa se deschise și Mironescu intră cu fața strălucitoare de bucurie, ținînd în brațele sale pe noul-născut.</p>
                  <p>— Dacă e așa, mă poftesc la cină, zise vesel Cîrjaliul.</p>
                  <p>— Bravo! strigă Mironescu cărui îi trecuse toată spaima. Vom sărbători împreună nașterea fiului meu. Fără să știe pentru ce, Smărăndița simți o mulțumire adîncă în sufletul său despre rămînerea Cîrjaliului.</p>
                  <p>Peste o oră, Mironescu, Smărăndița și Cîrjaliul serbau, dinaintea unei mese încărcate de bucate, nașterea pruncului ce avea să se numească Ioan.</p>
                  <p>Cina se termină prin închinarea Cîrjaliului în sănătatea lui Mironescu, părinte la șasezeci de ani!</p>
                  <p>În acea noapte Cîrjaliul rămase în gazdă acolo.</p>
               </div>
               <div type="div3">
                  <head>
                     <anchor xml:id="id_Capitolul_II"/>Capitolul II</head>
                  <p>Trecuseră șase luni de la noaptea în care vestitul haiduc se introdusese în casa Mironescului.</p>
                  <p>Seara se întindea peste cîmpuri și în depărtare se auzeau dulcele sunete ale fluierilor ciobanilor, cari, așezați împrejurul cîte unui foc, cîntau doine melancolice pe cînd turmele strînse împrejurul lor aromeau liniștite la auzul acestor cunoscute sunete. Luna să înălța strălucitoare pe azurul cerului, risipind în mici bucățele dantela norilor alburii ce întîlnea în cale. Cîmpia era luminată ca ziua. În apropiere se afla casa Mironescului care părea a fi cufundată în cea mai deplină liniște și aceasta era natural, deoarece, la țară, proprietarii și țăranii se culcă mai devreme.</p>
                  <p>Smărăndița locuia o mică odăiță dosnică. Pe cînd însă, toți dormeau, ea singură părea că veghează, căci ferestrele odăii sale erau luminate.</p>
                  <p>Dar, lucru straniu, acele ferestre erau întredeschise și un murmur confuz de voci ieșea din- lăuntrul odăii.</p>
                  <p>— Vino, zicea o voce bărbătească, vino, iubita inimei mele și îți jur că-mi vei fi soție. Părinții tăi, carii n-ar vrea să ne unească astăzi cu nici un preț, ne vor ierta după ce vom fi uniți.</p>
                  <p>— Ce zici? răspundea o voce tînără dar spăimîntată. Să părăsesc pe mama, pe tata?… Să le pricinuiesc la bătrînețe o durere atît de mare! O I aceasta îmi este cu neputință și n-o voi face niciodată. Chiar aceea ce am făcut, primindu-te în vremea aceasta în odaia mea, mi se pare un lucru foarte vinovat. Dar am făcut-o pentru că te iubesc și pentru că-mi scriai că mă iubești…</p>
                  <p>— Mă iubești! reluă vocea bărbătească cu un ton nedescris. Mă iubești, și te împotrivești a mă face fericit și nu vrei să răscumperi sufletul omului care zici că-l iubești și care e pierdut prin faptele sale, prin fărdelegile sale. Mă iubești și te tragi înapoi spăimîntată cînd voi ca să-ți iau mîna! Nu, tu nu mă iubești și eu nu fac să nască în inima ta o altă simțire decît aceea a groazei.</p>
                  <p>O! puterea lui Dumnezeu e mare și ceea ce mi se intîmplă nu este decît drept. Sînt atît de vinovat încît orice pedeapsă ar vrea să trimită asupra mea mi s-ar părea prea mică.</p>
                  <p>— Taci, taci, zise, tremurătoare, vocea femeiască. Asemenea vorbe îmi sfîșie inima. Zici că mă împotrivesc la fericirea ta, eu care mă simt torturată pînă în suflet cînd îti întîlnesc privirea. Zici că îmi trag mîna mea dintr-a ta pentru că îmi pricinuiești spaimă, cînd strîngerea mînei tale revarsă în sufletul meu o dulce bucurie și cînd n-o trag înapoi decît pentru că simt că nu e bine aceea ce fac.</p>
                  <p>În acest moment adierea vîntului deschise fereastra și stinse luminările.</p>
                  <p>Pentru prima oară buzele frumosului Cîrjali să contopiră cu ale tinerei copile într-o arzătoare și lungă sărutare de amor…</p>
                  <p>Cît timp a ținut beția lor nu o poate ști decît acea propice adiere a vîntului.</p>
                  <p>Tot ce se știe însă, este că, în vărsatul zorilor, un armăsar negru și repede ducea în fuga mare, departe de acele locuri, pe un tînăr chipeș și voinic, al cărui pieptar roșu strălucea la primele raze ale soarelui, și pe o frumoasă copilă ale cărei brațe albe ca zăpada strîngeau mijlocul mîndrului călăreț.</p>
                  <p>Aceasta se petrecea pe la începutul anului l820, care fu un an de lacrimi pentru părinții Smărănditii și un an de fericire pentru tînăra copilă care devenise soția faimosului Cîrjali.</p>
                  <p>Retrasă dimpreună cu dînsul într-un mic sat din Basarabia […], viața lor era o întreagă dezmierdare.</p>
                  <p>Cîrjaliul, care jurase o ură neîmpăcată marilor pămîntului și mai cu seamă turcilor, uitase cu totul și viața sa trecută și jurămîntul său. Atît e de adevărat că o femeie poate să facă dintr-un om tot ceea ce voiește!</p>
                  <p>Din nenorocire, o întîmplare neașteptată veni să redeștepte în sufletul său ura sa un moment amorțită.</p>
                  <p>Se știe că în acele timpuri, țara, ca și astăzi, gemea de mulțimea veneticilor, cu diferința numai că, atuncea, veneticii erau turcii și fanarioții, pe cînd în zilele noastre, cei venetici sunt numai nemții, și dacă ne e permis să întrebuințăm o espresiune a unui vechi general român, sunt,,capetele de urs de la nordul Germaniei”.</p>
                  <p>Să revenim la narațiunea noastră.</p>
                  <p>Cîrjaliul și Smărăndița trăiau dar, fericiți, într-un sat din Basarabia […]. Un singur nor însă, venea din cînd în cînd să încrețească marmoreea frunte a Smărăndiței. Părinții săi nu-i deteseră încă binecuvîntarea, n-o iertaseră.</p>
                  <p>Într-o zi însă ea primi de la mama-sa o scrisoare prin care o chema lîngă dînsa, căci tatăl său fiind greu bolnav dorea s-o vadă înainte de a-și da cea din urmă suflare. De Cîrjali nu se făcea în scrisoare nici o vorbă.</p>
                  <p>A decide pe soțul său la o despărțire, nu era lucru ușor, a pleca cu dînsul împreună ar fi fost a să expune la blestemele tatălui său murind, și a risca de a vedea potera punînd mîna pe el, căci capul său să pusese la preț.</p>
                  <p>Dar o femeie poate tot ce vrea, și mai cu seamă o femeie iubită.</p>
                  <p>Într-o dimineață ploioasă și tristă, Smărăndița sui într-o chibitcă înhămată cu patru cai, surugiii hăiră, caii porniră, clopotele începură să străngăne și Cîrjali cu buzele încă umede de sărutarea despărțirei, cu ochii plin de lacrimi, rămase mult timp în același loc, urmărind chibitca cu ochii și făcînd să fîlfăiască batista sa în aer, în semn de adio, pînă ce o văzu dispărînd în depărtare.</p>
                  <p>Și cînd se deșteptă din uimirea lui și cînd se văzu că a rămas cu adevărat singur și că această despărțire n-a fost vis, el își coperi fața cu mîinile sale și se puse să plîngă ca un copil…</p>
                  <p>Dacă unul din vechii săi tovarăși de haiducie l-ar fi văzut într-acel minut, nu l-ar fi putut recunoaște desigur…</p>
                  <p>Către seară el se întoarse cu pași înceți către căscioara în care locuiau, dar cînd călcă pragul ușei spre a intra în odăi, inima lui se strînse și mai mult. Intrînd însă înăuntru ochii lui se umplură din nou de lacrimi.</p>
                  <p>Nimic nu e mai dureros decît de a reintra în casă după plecarea vreunei ființe iubite. Toate odăile ți se par pustii. Ai toate și de toate și-ți lipsește tot I Pretutindeni este același gol ca și în inima ta! Apoi, cînd îți arunci ochii împrejur și vezi, colo un fotoliu păstrînd încă forma corpului, dincolo un trandafir ce s-a desprins din cosița sa la momentul plecărei și a alunecat pe covor, mai departe, cartea sa favorită din care se exală încă parfumul buzelor sale, acea carte care conține o întreagă poemă de amor și pe care ai răsfoit-o atît de adesea împreună cu dînsa, întreru- pînd necontenit cursul citirei prin pasionate sărutări și făcînd astfel iluziunea să devie o realitate; cînd vezi toate aceste și cînd cele mai mici gesturi, cele mai mici fapte ale acelei ființe îți revin în memorie, o! atuncea simți cu adevărat toată durerea unei despărțiri.</p>
                  <p>Nu zicem că Cîrjaliul văzu cele expuse, dar intrînd în odaia de culcare, zări pe o mescioară de chiparos ghitara Smărăndiței; această ghitară era toată lucrată cu sidefuri și cu flori de argint. Cîrjali i-o detese în ziua cununiei lor. El o avea de la tatăl său și ținea foarte mult la dînsa, mai cu seamă că avea superstițiunea că poartă noroc.</p>
                  <p>Cu cîteva zile înainte, Smărăndița voind să cînte o scăpase din mînă și căzînd jos se spărsese.</p>
                  <p>A doua zi primi și vestea prin care muma-sa o chema să vie cît mai în grab’.</p>
                  <p>— Vai, zisese atunci Cîrjali către Smărăndița, ghitara nu s-a spart zadarnic. Acesta e un semn rău; ceva îmi spune că drumul ce vrei să faci, dacă îți vei împlini dorința, o să-mi pricinuiască mari dureri, mari suferinți!</p>
                  <p>Cînd, după plecarea Smărăndiței zări acea ghitară sfărîmată:</p>
                  <p>— Inima mea e sfărîmată ca și dînsa! strigă el cu disperare. Fie ca presimțirile mele să nu să împlinească, adăogi el.</p>
                  <p>Și pentru prima oară de cincisprezece ani căzu în genuchi, făcu semnul crucii și, înălțînd ochii în sus, să rugă…</p>
                  <p>Cînd ieși din odaie înnoptase, dar rugăciunea îi detese putere…</p>
               </div>
               <div type="div3">
                  <head>
                     <anchor xml:id="id_Capitolul_III"/>Capitolul III</head>
                  <p>Nu vom urma pe Smărăndița în călătoria sa, ci ne vom transporta la Iași unde ajunse fără nici o întîmplare însemnătoare, ca de acolo să treacă la moșia tatălui său. Dar aci fu silită să se oprească o zi, căci puterile o părăsise cu desăvîrșire.</p>
                  <p>Ajungînd în vechea capitală a Moldovei, Smărăndița porunci surugiilor s-o ducă la hanul ce va fi mai bun.</p>
                  <p>În acei timpi, Iașii fiind încă capitală, erau mult mai populați ca astăzi și o mare afluiență de călători veneau să umple hotelurile sau mai bine zis hanurile, fiind pe atunci la modă limba turcească și grecească, după cum cu cîțiva ani în urmă era la modă limba franțuzească, și după cum astăzi este cea nemțească.</p>
                  <p>Astfel hotelurile pe atunci se numeau hanuri, la urmă hanurile se numiră hoteluri și astăzi în fine, hotelurile se intitulă cu armonioasă denumire de Gasthäuser!</p>
                  <p>Această digresiune încheiată aci, cată să spunem că Smărăndița putu cu mare greutate să găsească o odaie goală.</p>
                  <p>Hanul în care se coborî Smărăndița era în mare parte ocupat de Zamet-bei și de suita sa.</p>
                  <p>Zamet-bei era trimis de către poartă cu o misiune secretă pe lîngă scaunul Moldovei. Cu toate aceste, incognitul său nu era deloc bine păzit, căci un turc nu poate călători fără o întreagă armată de servitori după dînsul, și știm că această clasă de oameni este departe de a fi discretă.</p>
                  <p>În momentul cînd chibitca Smărăndiței se oprea dinaintea porței hanului, Zamet-bei, care prînzise, sta lungit alene pe un divan în pridvorul din fața uliței și-și fuma ciubucul.</p>
                  <p>El părea a fi un om ca de șasezeci de ani. Figura sa nu era repulsivă dar desfrîul își imprimase asupra trăsăturilor sale neștersul său sigil: ochii erau aproape stinși; obrazul galben și zbîrcit ca pergamentul, barba seină, încurcată, hidoasă și nasul lung și căzut pe buze. Aceasta despre fizic; cît despre moral îl ghicește oricine. În cap purta o cialma ca toate cialmalele turcești, adică multicoloră: galbenă, roșie și mai cu seamă verde, — ca steagul lui Mahomet! Hainele sale se compuneau dintr-un fel de antereu lung și îmblănit pe margini, de culoare albastră, iar șalvarii săi erau atît de largi încît ar fi putut să încapă într-în- șii zece copii. Doi arapi cu iataganele trase ședeau stîlpi, de-a dreapta și de-a stînga divanului, pe cînd mai mulți robi se îmbulzeau împrejur, cari cu ciubuce, cari cu cafele, șerbete și alte deliciuri orientale.</p>
                  <p>În fața divanului sta secretarul lui Zamet-bei, ai cărui ochi mobili denotau falșitatea caracterului său și micșorimea inimei sale. Acest secretar se numea Mehmed-efendi. El sta drept și cu mîinile la piept, într-o atitudine plină de umilire., și de cîte ori Zamet-bei îi vorbea făcea cîte o temenea pînă la pămînt, ducînd mîna dreaptă la frunte și la piept, iar cu cea stîngă lua polpana antereului lui Zamet-bei și o săruta.</p>
                  <p>Zamet fuma din lungul său ciubuc, sorbind din timp în timp și dintr-o ceașcă de cafea fără mîner, pusă într-un zarf de argint, cînd trăsura Smărăndiței se opri la poarta hanului. Gîrbovul bei își aruncă ochii cu distracțiune ca să vază ce călători sosesc și văzînd chipul frumoasei Smărăndița fu cît p-aci să-i scape ceașca de cafea din mînă. În ochii lui cei stinși fulgerară ceva scîntei și întorcîndu-se către Mehmed:</p>
                  <p>— Uită-te, zise el; ai mai văzut vreo altă hurie ca această copilă?</p>
                  <p>— Alah! să vă dea zile lungi și fericite. Ea ar fi demnă chiar de haremul Padișahului!</p>
                  <p>— Așa; dar cred că nu i-ar ședea rău nici într-al meu!</p>
                  <p>— Luminele tale sunt mai mari ca lumina soarelui, stăpîne; cuvintele tale sunt înțelepte ca versetele din Coran. Ghiaura e frumoasă și se va face după cum veți porunci.</p>
                  <p>— Alah Kerim! (Dumnezeu să ne ajute.) Nu uita însă, Mehmed, că am isprăvit treburile și că plecăm mîine seara. Fă pînă atuncea cum vei ști mai bine, pentru ca să se împlinească dorința mea. Ghiaura, după cum ai zis, e frumoasă și simt în pieptul meu bătînd din nou patimele tinereței…</p>
                  <p>— Voi face așa precum vă e voia, stăpîne. Ghiaura va pleca mîine dimpreună cu noi.</p>
                  <p>În timpul ce se urma dialogul acesta, în pridvorul hanului, Smărăndița se scoborîse din chibitcă și intrase înăuntru. Pe dată ce hangiul îi deschise ușa singurei odăi ce se afla goală, ea se aruncă pe pat ca să se odihnească, poruncind hangiului să-i aducă cai de poștă a doua zi dimineață.</p>
                  <p>Între acestea înserase de tot. Mehmed-efendi chemă pe hangiu, îl întrebă cînd pleacă noua-sosită, și aflînd că zisese să-i fie gata caii în ziuă, porunci hangiului să spună că nu i-a fost cu putință să găsească.</p>
                  <p>A doua zi de dimineață cînd Smărăndița se deșteptă și chemă pe hangiu, acesta-i spuse că n-a putut să găsească cai de poștă.</p>
                  <p>Oricine își poate închipui supărarea și neliniștea ei, însă, neputînd să facă altfel, fu silită să tacă și să aștepte.</p>
                  <p>Ziua se scursese lungă și agitată pentru Smărăndița, care ardea de dorința de a-și revedea părinții și locurile unde crescuse. Ea se revedea deja în acea casă unde copilărise, lîngă muma și tatăl său, în mijlocul tutulor acelor ființe care o iubiseră și o legănaseră pe brațele lor, și în fine, ochii săi zăreau deja acele dealuri albăstrii carii apăreau în depărtare ca spuma norilor dimineței în acele văi frumoase, umbrite de brazi sau de stejari și smălțate cu o mîndrețe de flori felurite ce îmbată respirațiunea și uimesc vederea.</p>
                  <p>Acolo își petrecuse și copilăria și primii ani ai junimei sale sub umbra acelor brazi ea începuse să viseze pentru prima oară, în acele văi încîntătoare se ducea să se răcorească de un foc ce-i ardea peptul și ce-i era încă necunoscut. Ea avea dar dreptul să cugete cu nerăbdare la acele locuri și să se uimească în fața suvenirei lor.</p>
                  <p>Și, în adevăr, Smărădița se lăsa a fi luată de aceste gînduri și ochii se umpleau de dulci și călduroase lăcrămioare.</p>
                  <p>Pe cînd ea visa deșteaptă în modul ce-am descris, ușa odăii se deschise și un om de credință, ce Cîrjali îi detese ca să-l aibă pe drum drept protector la vreme de nevoie, intră înăuntru.</p>
                  <p>— Stăpînă, zise el speriat, Zamet-bei, care locuiește tot în acest han, a pus la amîndouă ușile ale gangului care duce la odaia dumitale cîte doi arapi de caraulă, carii nu lasă să intre nici să iasă nimini; eu abia am putut intra în gang prin- tr-o fereastră.</p>
                  <p>— Ce zici, Dobre? strigă Smărăndița înfricoșată.</p>
                  <p>— Zic că e întocmai cum spusei, stăpînă. Ba ceva mai mult. Se vorbește că Zamet-bei ar avea de gînd să te ducă cu dînsul în țara turcească.</p>
                  <p>Biata Smărăndița începu să-și frîngă mîinile de jale și de durere, cînd ușa să deschise din nou și hangiul apăru în prag cu un aer respectuos.</p>
                  <p>— Cuconiță, în sfîrșit a dat Dumnezeu să găsesc cai și am pus de i-a și înhămat la o butcă a mea, căci chibitca cu care ați venit s-a frînt cînd am vrut s-o bag subt șopron.</p>
                  <p>Smărăndița nu mai știa de bucurie, iar Dobre sta prostit în mijlocul casei neștiind cum să explice o asemenea întîmplare.</p>
                  <p>Într-un moment se adunară toate cîte erau prin odaie și Smărăndița, Dobre și hangiul scoborîră scara.</p>
                  <p>Ceea ce numise hangiul butcă și ceea ce pe atunci se numea astfel, era o imensă caretă cu zonturi și cu arcuri, vopsită pe dinafară cu galben și în loc de geamuri la uși, avea un fel de gelozele care se puteau imobliza după voință.</p>
                  <p>Surugiii erau călări cu biciurile în mînă, gata de pornire.</p>
                  <p>Ușa butcei se deschise de către hangiu și Smărăndița intră înăuntru. Dobre se pregătea s-o urmeze, dar hangiul fără ca să-i dea timp închide ușa cu repeziciune, sări în lături și surugiii plesnind din bice porniră în fuga mare lăsînd pe hangiu frecîndu-și mîinile de mulțumire și pe Dobre înmărmurit lîngă el.</p>
                  <p>Zamet-bei cu suita porni peste un ceas după Smărăndița și ajungînd-o afară din oraș se urcă lîngă dînsa și peste cîteva zile trecură cu toții Dunărea în vilaietul Dobrogei.</p>
                  <p>Dobre fu aproape de a fi omorît de arapii lui Zamet, pe care hangiul îi asmuțea asupra lui, ca să scape de un om ce i să părea primejdios pentru viitor. Plecarea grabnică a lui Zamet îl scăpă însă și el putu să ia drumul către Basarabia, unde și sosi în curînd în satul în care locuia Cîrjali…</p>
                  <p>Cît despre hangiu, Mehmed-efendi, secretarul beiului, îi numără două mii de mahmudele de aur</p>
               </div>
               <div type="div3">
                  <head>
                     <anchor xml:id="id_Capitolul_IV"/>Capitolul IV</head>
                  <p>Eram în anul 1821. Tudor Vladimirescu peste Olt ridicase stindardul libertăței. La vocea lui, satele și orașele, văile și dealurile, munții și cătunele săltaseră din amorțeala în care stau cufundate cu rușine de mai bine de un secul.</p>
                  <p>Tudor înainta către București cu iuțeala fulgerului și ajunse în Colintina unde se opri.</p>
                  <p>Trecuseră două săptămîni, de la răpirea Smărăndiței.</p>
                  <p>A doua zi de dimineață, un tînăr cu păr negru și creț, oacheș și frumos la fată, se prezentă dinaintea cortului lui Tudor. Era Cîrjali. El aflase prin Dobre cele întîmplate și voia să-și răzbune. Nu spuse lui Tudor nici că-l cheamă Cîrjali, nici de unde vine spuse numai că vrea să slujească tara și astfel fu primit în oștire.</p>
                  <p>Peste cîtva timp, Tudor, avînd trebuință de un om care să știe limba turcească pentru a-l trimite la poartă cu o a doua deslușire despre revolutiune, Cîrjaliul i se înfățișă îndată.</p>
                  <p>Fata lui avea aerul să insufle tutulor încredere; afară de aceasta el avea să mai aibă si alți cîțiva tovarăși, oameni bine cunoscuți de Tudor. Eroul român hotărî să trimeată pe Cîrjaliul cu ceilalți ca tîlmaci.</p>
                  <p>Odată aiuns la Constantinopol, Cîrialiul întrebuința toți banii ce mai avea ca să afle dacă Zamet-bei locuiește acolo și în ce part? a orașului. Cheltuiala și ostenelile lui nu fură zadarnice. Zamet-bei care era de o familie însemnata si ocupase funcțiunile cele mai înalte, nu putea în adevăr să locuiască decît în capitală căci, care este în adevăr turcul ce s-ar afla în pozițiunea lui Zamet-bei și ar părăsi Stambulul?</p>
                  <p>Un samsar grec, căruia Cîrjali îi promisese o sumă bunicică dacă va descoperi locuința lui Zamet, veni într-o seară să bată la ușa lui.</p>
                  <p>— Intră, zise Cîrjali.</p>
                  <p>— Am găsit ce cauți, zise el cu bucurie.</p>
                  <p>— Unde? în ce loc? du-mă la minut.</p>
                  <p>— Zamet-bei locuiește într-un palat de vară răpitor, zidit pe malul stîng al Bosforului, dar el nu se află acolo decît de cîteva zile.</p>
                  <p>— Cînd l-aș putea întîlni prin oraș? întrebă Cîrjali crunt.</p>
                  <p>— Niciodată, căci, de cînd s-a întors, nu mai iese nici ziua, nici noaptea; el își petrece viața la picioarele unei tinere moldovence, pe care a adus-o cu dînsul acum în urmă.</p>
                  <p>Cîrjali îngălbeni ca ceara.</p>
                  <p>— Haidem, zise el.</p>
                  <p>Și ieșiră. Grecul îl duse prin niște uliți pustii și întunecoase pînă îl scoase în fine pe malul Bosforului, pe unde nu erau decît vreo cîteva rare palate.</p>
                  <p>Palatul lui Zamet era depărtat de mal și în mijlocul unei grădine, dar după malul pe care se afla Cîrjaliul și cu grecul ce-i servea de conducător, apărea scăldat de limpezile ape ale Bosforului un chioșc de o eleganță rară și luminat de un milion de candele cu feluri de culori, ale căror scîntei feerice aureau suprafața fluviului.</p>
                  <p>Acest chioșc era rezervat plăcerilor și orelor de repaus ale lui Zamet-bei.</p>
                  <p>În acest moment chiar, el se afla înăuntru, în- genucheat lîngă divanul pe care, nudă și adormită, ședea întinsă Smărăndița. Beiul îi da în toate serile o doză de opium, pentru a-și satisface patima lui cea brutală.</p>
                  <p>Fie presimtimînt instinctiv că are să afle pe Zamet în acel chioșc, fie dorința de a se apropia cît se va putea mai mult de casa ce conținea pe soția sa și pe omul ce ura mai mult în lume, Cîrjaliul, la vederea acelui chioșc strălucitor de lumină, chemă un caicdgi și intră singur în luntre, azvîrlind grecului o pungă ce conținea cincizeci de mahmudele.</p>
                  <p>După ordinul ce dete, caicdgiul stătu sub ferestrele acelui chioșc, apoi, apucîndu-se cu mîna de o balustradă de piatră, ajunse cu capul la nivelul ferestrei și sfărîmîndu-le dintr-o lovitură de iatagan într-o mie de bucăți, se precipită înăuntru.</p>
                  <p>O a doua lovitură dată cu iuțeala fulgerului culcă la pămînt plin de sînge pe bătrînul și mizerabilul Zamet-bei. Luînd apoi în brațe pe Smărăndița să repezi cu ea pe fereastră și intră, fără a întîmpina vreun obstacol, dimpreună cu dînsa în ambarcațiunea caicdgiului înmărmurit de cîte văzuse.</p>
                  <p>— Mînă, zise el, și-ți voi da o sută de mahmudele.</p>
                  <p>Și văzînd că frica îi tăiase puterile, apucă singur lopețile și începu să despice repede valurile Bosforului adormit…</p>
                  <p>Peste cîteva zile Cîrjali se reîntoarse în Basarabia cu frumoasa Smărăndița, dar sărmana copilă era nebună.</p>
                  <p>Răzbunarea îl consilie în curînd să intre în luptă cu turcii și vru să se reîntoarcă la oastea domnului Tudor, dar află pe drum peirea acestui nenorocit erou la Tîrgoviște. Atuncea se angajă în rîndurile Eteriei condusă de Ipsilante. În curînd puterile lui Ipsilante fură însă zdrobite și Cîrjali retrecu în Moldova unde luă o glorioasă parte la bătălia de la Sculeni, făcînd un mare măcel în rîndurile turcilor, dar zdrobiți de număr, luptătorii rămași în viață, dimpreună cu Cîrjali, trecură la Chișinău.</p>
                  <p>Pașa din Iași însă îl reclamă și-l obținu de la autoritățile rusești, dar el înșelă guarzii și fugi.</p>
                  <p>Desperarea lui Cîrjali despre trista stare a Smărăndiței creștea din zi în zi și se transformă în ferocitate în contra oamenilor și în special în contra turcilor.</p>
                  <p>Smărăndița era tot mai frumoasă și aceasta îi ațîța și mai mult ura și setea de răzbunare.</p>
                  <p>Cîrjaliul, pe care Amorul îl întorsese pe calea cea dreaptă, căzu iar în cele dîntîi rătăciri ale sale, cu diferința că acum era și feroce. El ucidea fără milă femei, copii și bătrîni, fără distincțiune de naționalitate și teroriză Moldova într-un mod nemaiauzit în timp de trei ani.</p>
                  <p>Cît despre turci, să zice că el a ucis în acest decurs, cu propria sa mînă, mai mult ca la două sute.</p>
                  <p>În fine, la 1824 fu prins și spînzurat. Cine va condamna oare pe Cîrjali? El a păcătuit mult, căci a iubit mult, deci trebuie să i se ierte mult!</p>
                  <p>Și apoi, dacă nenorocitul Cîrjali nu ar fi fost persecutat din copilărie de turci, ar fi devenit oare bandit?…</p>
                  <p>Dacă, în fine, turcii nu ar fi venit să-i răpească soția, ar fi reluat el acea cale pe care alunecase întîi?</p>
                  <p>Smărăndița, după moartea Cîrjaliului și a părinților săi, s-a reîntors la Mironești, unde trăiește pînă astăzi, în etate de aproape 70 de ani.</p>
                  <p>Mintea ei însă n-a mai revenit!</p>
               </div>
            </div>
            <div type="div2">
               <head>Costică</head>
               <epigraph>Nuvelă originală</epigraph>
               <p>Numele i l-am spus. Este una din acele searbăde și poetice figuri ce să întîlnește uneori pe ulițele noroioase ale Bucureștilor.</p>
               <p>Ochii lui mari și negri, fruntea lui largă și umbrită de un năr mlădios, păreau că spun ceva, dar vorbele lui nu spuneau mai nimic.</p>
               <p>În școală fusese cel mai leneș; rămînea repetent în mai toate clasele și băieții îl huiduiau.</p>
               <p>Nu-și făcuse nici un prieten de copilărie, și de aceea, văzîndu-l pe podurile Bucureștilor, cunoștințele de căciulă ce avea, nu puteau să știe nici dacă e din București, nici dacă e fecior de boier, nici dacă e fecior de parvenit.</p>
               <p>Ura poeziile și poeții.</p>
               <p>Ura femeile.</p>
               <p>Ura societatea.</p>
               <p>Și cu toate aceste, poeziile îl fermecau fără să vrea, căci era poet.</p>
               <p>Femeile — oacheșe sau plăvițe — treceau noaptea pe dinaintea ochilor săi pe jumătate închiși, ca niște năluciri.</p>
               <p>Societatea îl atrăgea, căci nu era mizantrop.</p>
               <p>Mulți erau mirați de un caracter ce să dezmințea pe fiecare moment în asemenea fel.</p>
               <p>Inima sa era un fel de gazdă ce nu închidea casa la nici o simțire.</p>
               <p>Erau momente cînd era bun, momente cînd era rău.</p>
               <p>Fără a fi citit pe Lara, era un fel de Lara.</p>
               <p>Fără a fi citit pe Rola, era un fel de Rola.</p>
               <p>Crud ca Neron.</p>
               <p>Blond ca Isus.</p>
               <p>Adînc ca Darwin.</p>
               <p>Domol ca Platon.</p>
               <p>Rob al cărnii ca un satrap.</p>
               <p>Dezmățat ca Neron.</p>
               <p>Sfiicios ca Iosef.</p>
               <p>Elocvent ca Cicerone.</p>
               <p>Astfel este Costică, și vocea sa vibrează aici ca o melodie, și răsună aci ca un răcnet.</p>
               <p>Dacă ar fi avut avere, ar fi Antichristul, și ar fi tîrît în urma sa lumea, îngrozită și fermecată.</p>
               <p>Ar fi semănat aurul cu același dispreț, fie pentru a face un act de virtute, fie pentru a se cufunda în vreo faptă mîrșavă.</p>
               <p>— Mărio, zicea el într-o seară de primăvară, unei tinere copile, te iubesc!</p>
               <p>Și căzuse la picioarele ei, și brațele lui îi înconjurau mijlocul, și buzele lui se apropiau de buzele ei.</p>
               <p>Despletită, copila îl ruga și se desbătea tremurătoare.</p>
               <p>— Mă vei face soția ta, Costică?… voiesc să știu mai întîi aceasta, strigă Maria deodată, atinsă ca de un șarpe sub întîia sărutare a tînărului.</p>
               <p>Costică tresări. Brațele lui se dezlănțuiră; mîna lui se răci; ochii lui se acoperiră de o ceață întunecoasă.</p>
               <p>— Nu răspunse el în sfîrșit. Tu nu vei fi soția mea niciodată.</p>
               <p>— Niciodată? zise copila… A! dar eu nu pot să primesc o asemenea iubire. Fugi! Părăsește îndată această odaie în care am avut nesocotința să te primesc fără știrea părinților mei!</p>
               <p>Tînărul se sculă fără să zică un cuvînt, își luă pălăria și deschise ușa.</p>
               <p>Maria rămăsese în mijlocul casei.</p>
               <p>— La revedere! îngînă ea.</p>
               <p>— Adio l răspunse Costică și trase ușa după sine.</p>
               <p>Maria îl auzi coborînd una cîte una treptele scării. Avea șasesprezece ani și inima ei bătea cu repeziciune. Se repezi la fereastră. Costică era deja în uliță și pasul său răsuna pe trotuar.</p>
               <p>— Costică! șopti Maria.</p>
               <p>— Domnișoară!</p>
               <p>— Revino. Voi să-ți vorbesc.</p>
               <p>— Nu.</p>
               <p>— Te rog.</p>
               <p>— Voi veni mîine.</p>
               <p>Și el se depărtă.</p>
               <p>Maria îl privi pînă nu-l mai văzu. El dispăru la colțul unei uliți în paltonul lui cenușiu.</p>
               <p>A doua zi noapte, Costică se reîntorsese. Ea l-aștepta de mult.</p>
               <p>— Și va să zică nu mă iubești? zise tînăra fată.</p>
               <p>— Ba da.</p>
               <p>— Atuncea mă vei face soția dumitale.</p>
               <p>— Nu.</p>
               <p>— Mă vei iubi cel puțin totdauna?</p>
               <p>— Nu cred. Tot ce știu e că acuma te iubesc. Nu știu ce va fi mîine.</p>
               <p>— Dar…</p>
               <p>— E zadarnic. Fii a mea și vom vedea…</p>
               <p>— O!</p>
               <p>Atîta cinism, sau, cu alte cuvinte, atîta sinceritate o rănise în delicateța sentimentelor ei. La această exclamare, Maria înclină capul.</p>
               <p>— Ce voiești, domnișoară?… Dumneta ești dintr-o lume ideală… Ai citit romanțe… Voiești jurăminte…</p>
               <p>— Domnule…</p>
               <p>— Da; și ai socoti ca o mare jertfă dacă ai urma inimei și naturei. În realitate însă nu faci nici o jertfă și dacă m-ai iubi, dacă aș avea dreptul să te strîng la pieptul meu, ai vedea că aceea ce socotești ca o jertfă nu e decît un lucru firesc, decît…</p>
               <p>Maria plîngea:</p>
               <p>— Este cu putință, îngînă ea, să iubesc un asemenea om, căci îl iubesc, da!</p>
               <p>Costică se apropiase de ea:</p>
               <p>— Pentru ce plîngi, zise el încet ca o suflare, înclinîndu-se asupra ei…</p>
               <p>— Te urăsc domnule… O!… te urăsc… Costică! zicea Maria.</p>
               <p>Noi știm ce prețuiește ura unei femei…</p>
               <p>Și buzele lor se împreunară într-o lungă sărutare.</p>
               <p>Costică n-a luat pe Maria și după cîtăva vreme a părăsit-o.</p>
               <p>Maria n-a găsit nimica mai bun decît de a se face călugăriță.</p>
               <p>Dacă a făcut bine Costică, nu știu. Dacă a făcut bine Maria, nu știu.</p>
               <p>Dacă am făcut bine să scriu această întîmplare, nu știu.</p>
               <p>Ce știu este că aceea ce se numește căsătorie este o institutiune omenească, pe cită vreme Amorul, fie ca simțire, fie ca simț, este o institutiune divină.</p>
               <div type="div3">
                  <head>Pe Dealul-Spirei </head>
                  <epigraph>1890</epigraph>
                  <p>În urcușul stradei Cazărmei, pe Dealul-Spirei, se află o casă cu înfățișarea jumătate de țară, jumătate de oraș, ce domnește culmea din stânga acelei strade.</p>
                  <p>Pridvorul ei, larg și adăpostit de un coperiș lat, înaintează cutezător spre marginea platformei superioare a unei etajări de terasamente. Vița de Canada îl ascunde vara festonându-i strașina cu verdeața ei deasă sau încolăcindu-se pitoresc de după stâlpii moderni ai impluviului.</p>
                  <p>Această casă cu urcătoarea ei curte, cu drumul șoselat și umbrit de copaci bătrâni ce pleacă de la poartă și duce la peronul din dos, intrare de geamlâc ce se aseamănă unei mari și vesele colivii de cristal, odihnește de zgomotul orașului, de amărăciunile vieței. Fără voie, te gândești la timpul clasic al poeților latini retrași în vile delicioase pe care le datorau mărinimiei lui August sau Mecena.</p>
                  <p>De altă parte, când te uiți din pridvor către Bucureștii prăvăliți de vale sau urcători către dealurile opuse, turnurile, edificiile mansardate, tinicheaua coperișurilor, varietățile de colorit, petecele de grădini, iar peste toată această panoramă, prăfuirea de aur a căldurei orientalizând civilizarea încă proaspătă a orașului voievodal, îți umplu vederea cu senzațiuni învietoare, îți întineresc inima, îți șterg din memorie cruda experiență a unui trai petrecut în mijlocul unui conglomerat neomogen...</p>
                  <p>Acolo, însă, unde începe adevărata poezie a locului, este în fața peronului de care se vorbi. Fericitul proprietar, când nu iese în pridvorul ce domnește ulița Cazărmei, se poate crede la țară. M-aș lepăda bucuros de partea mea de rai, pentru pajiștea de iarbă verde ce se desfășoară de la treptele scărei, pentru braniștea de copaci ce fremătează mai departe și astupă priveliștea acesteilalte părți de București, pentru puțul rustic, iar mai ales pentru izolamentul, pentru seninătatea și pentru tihna filozofică a culmei.</p>
                  <p>Și cu toate aceste, orașul se oprea acum douăzeci ani cu mai multe sute de stânjeni înapoi. Orașele sunt ca națiunile: trebuie să se ivească anume oameni ca să le pună în mișcare, ca să le facă să onduleze ca marea sau să urce către periheliile lor. Acum vreo douăzeci de ani, de un asemenea om avea nevoie această parte a capitalei. Dacă o stradă poartă astăzi numele lui, nu e mult. Modest dar stăruitor, el s-a ivit mai întâi sub înfățișarea unui slujbaș mic, doritor să-și întrebuințeze puținele economii într-o achizițiune oarecare.</p>
                  <p>Dar în loc să se facă proprietarul unei căscioare de mahala, precum se obicinuia atunci, a preferat să iasă din barieră și s-a făcut proprietarul unei întinderi teritoriale de mai multe pogoane. Pe această întindere, se află astăzi stradele: Minotaurul, Ecoul, Schitul Maicilor, o parte a stradei Antimul, fără a număra strada cu numele său. Cum va fi fost când era tânăr, nu mi-l pot închipui. Silueta lui ce nu este cunoscută astăzi numai de-a lungul uliței Cazărmei, ce este astăzi destul de familiară chiar stradelor Vienei, Parisul sau Londra, ni se înfățișează neîncetat ca una ce n-a putut să profileze vreodată decât aceeași pălărie de pâslă neagră, pe același păr, alb și tuns scurt. Statura seacă, redengota corectă, la gât legătura de a cărei albeață constantă nu mă pot mira destul — iată omul!</p>
                  <p>Dar dacă nu-mi închipuiesc pe Barbu Lăzureanu tânăr, necinstit sau necumpătat nu mi-l pot închipui.</p>
                  <p>Este adevărat că cei cari nu cunosc decât superficial pe proprietarul din strada Cazărmei, nu-l iubesc. În felul său de a vorbi, în umbletul și în gesturile sale, se află un oarece pe care francezii îl numesc <hi rend="italic">cassant</hi>.</p>
                  <p>Puțini însă cunosc viața exemplară a acestui bărbat modest, cu inteligența pătrunzătoare, — unul dintre cei din urmă bucureșteni ai generației vechi.</p>
                  <p>Dacă ar ști că scriu despre el, s-ar supăra. O fac, sub farmecul naturei lui complexe, sub farmecul tristei sale vieți, însă desfășurată fără grabă, domoală în mersu el, cu toate că înaintează cu păsuri sigure către cucerirea unui scop final. Sunt apoi unele tipuri sufletești, sau numai externe, ce nu-și aparțin lor și dintre care îmi propun să vă schițez câteva.</p>
                  <p>Deocamdată, ce mă preocupă este complexitatea naturei bătrânului meu prieten care, născut pentru a fi poet, a avut luciditatea de spirit și puterea psihică să se ferească de povârnișul fatal celor cari intră în viață fără mijloace de trai sau cu prea puține. Pe lângă aceasta, trebuie a se mărturisi în toată cinstea că țara noastră n-are trebuință de literatură, de poezie, de celelalte. Câți sunt cei cari citesc? Apoi, dintre aceștia, câți cari sunt în stare să prețuiască ce citesc și câți iar, judecă cu seninătate nepătimașă pe „citit" ? Ce să mai vorbim de tablouri și de statuie? Ne trebuiesc firme pentru prăvălii și pietre cioplite pentru morminte.</p>
                  <p>Aceste și le va fi zis înaintea mea proprietarul din strada Cazărmei, când s-a apucat să-și deschidă pe Dealul-Spirei sorgintea proprietăței sale actuale. Dar câți nu-și vor fi zis același lucru și nu l-au fi imitat? înțelepciunea cea adevărată stă în <hi rend="italic">a zice și a face</hi>.</p>
                  <p>Ce a făcut Barbu Lăzureanu este cu atât mai onorabil pentru el, cu cât poate să cugete astăzi, să folosească, postmortem, pe fiii de țărani, cu roadele muncei sale, destinând, pentru instruirea, lor cea mai însemnată parte a avutului agonisit.</p>
                  <p>Cu toate aceste, mai anul trecut, poezia, multă vreme năbușită în sufletul bătrânului meu prieten, era cât pe aci să-i joace o festă, l-a făcut să viseze un moment, de pe culmea dealului său, la culmile ceva mai nălticele ale Parnasului.</p>
                  <p>Dar, după cum zice proverbul: „<hi rend="italic">tout est bien qui finit bien</hi>". Un altul decât Lăzureanu ar fi cheltuit o mie lei sau două, și și-ar fi adunat la un loc versurile, — păcate de tinerețe ale multora, și uneori chiar de bătrânețe.</p>
                  <p>Tot vreo două mii lei a cheltuit și bătrânul meu prieten, dar în loc să-și colecționeze aceste păcate a preferat să dea la lumină o bună traducere în proză a <hi rend="italic">Paradisului pierdut</hi> de Milton și a făcut o operă folositoare.</p>
                  <p>Nu este însă mai puțin adevărat că, în mijlocul Bucureștilor actuali, silueta lui este umbra demodată a timpului vechi.</p>
               </div>
            </div>
            <div type="div2">
               <head>Maestrul din oglindă </head>
               <subtitle>1912</subtitle>
               <p>O noapte de Anul nou și, sub ferestrele mele, Parisul, iar eu în odaia caldă și voios luminată de electricitate. În acea seară nu ieșisem și mă aflam singur. Când zic singur, greșesc, căci eu ședeam pe un jeț, iar maestrul din oglindă ședea pe un altul. Și el vorbea, iar graiul lui era aci limpede ca o noapte cu lună, aci răzvrătit și întunecat. Câteodată însă acest grai al lui era și nespus de duios.</p>
               <p>O! maestrul din oglindă, șezând pe un scaun ca și mine, și semănându-mi ca două picături de apă!</p>
               <p>— Negreșit, îmi spuneau vorbele lui, mulțimea care-ți vede numele prin ziare, ți-l înfășoară cu slavă...</p>
               <p>— Uiți că cei care mă pomenesc, n-o fac decât ca să mă spurce...</p>
               <p>— Apoi ce e asta dacă nu glorie? Și același lucru e și pizma lumei când te vede trecând pe strade în luxul vesmintelor și al ghetelor de lac sau în plasa miresmelor în care te prinde buchetul de flori din automobilul ce te duce cu 60 de kilometre pe oră spre soartă. Mă iartă, voiesc să zic: spre nemurire.</p>
               <p>De altminteri, tu faci și de minune pe grozavul, căci chipul tău adevărat, ce ți-ar da pe loc de gol suferința luptelor și umilințelor — nu se mai zărește de loc, atât de bine ai potrivit pe el masca trufiei și a unei desăvârșite mulțumiri de viață.</p>
               <p>— Dar...</p>
               <p>— Nu lua osteneala să-mi spui că așa trebuie să urmezi. Lumea te respectă, și îți faci astăzi afacerile cu ea, tocmai pentru că nu crede că ai nevoie de dânsa... Cu toate aceste, fiindcă ești crezut dintre fericiții pământului, și fiindcă nu-ți umpli scrierile cu văicăreli, cei mai mulți spun despre tine că ești numai un meșter al formei. Căci lumea își zice cu drept: ce fond poate să aibă cine n-a suferit?</p>
               <p>— Știu, răspunsei maestrului din oglindă, a cărui frunte se răsfrângea acum pustiită de trăsnete în apa liniștită a cristalului, știu, și-am spus-o și eu odinioară — odinioară! — în limba pe care o vorbeam atunci:</p>
               <p>
                  <hi rend="italic">A fost a mea mândrie să par nepăsător.</hi>
                  <lb/>
                  <hi rend="italic">Și lumea să mă creadă că sunt nesimțitor.</hi>
               </p>
               <p>O pauză... Dar tăcerea mea nu ținu mult.</p>
               <p>— Ei da! — sunt oameni care respectă răstriștea din soarta lor. Dânșii nu-și dau durerea în stambă — nu fac din ea un obiect de speculă pentru a desfăta pe public. Rănile primite și lacrămile vărsate și le ascund. Și au fost amare lacrămile, și dureroase rănile. Fiindcă, orice s-ar zice, slava se cumpără scump. Ei! maestre din oglindă! maestre! Uită-te puțin la eul meu din trecut — tu care stai acuma atât de liniștit sub sticla ce te-a prins — uită-te și ai să mă pricepi lesne... Pănă la vârsta de 14 ani, bunăoară, auzeam și eu că se află pe pământ oameni care n-au nici cu ce se hrăni, nici unde se adăposti. Dar vorbe de-alde astea n-aveau nici un înțeles pentru auzul meu de atunci, și pentru feciorul de bani gata pe care îl întrupam. Să n-aibă cineva ce mânca? Dar cum să fie aceasta cu putință? Adică ce fel? Dacă vreun asemenea cineva era tânăr, n-avea el părinți? Cât despre cei mai în vârstă, n-aveau ei case și moșii?</p>
               <p>Vezi, prin urmare, bine, scumpul meu maestre de sub geam, care mi-era nevinovăția, și cât a trebuit să mă coste mai târziu lipsa în care m-au azvârlit împrejurările.</p>
               <p>— Dar pe mine? dar pe mine? strigă maestrul din oglindă. Căci și pe mine mă ajunse blestemata asta de lipsă cu toate că și eu fusesem născut și crescut ca și tine în casă de oameni cu dare de mână. Nu-mi pare însă rău:</p>
               <p>
                  <hi rend="italic">M-am luptat cu traiul zilnic și cu soarta ne-mpăcată</hi>
                  <lb/>
                  <hi rend="italic">Sub a căreia sandală, inima-mi însângerată</hi>
                  <lb/>
                  <hi rend="italic">Chiar și astăzi e strivită — fără-nvins a mă fi dat.</hi>
               </p>
               <p>Frumusețea vieței poate însă că nici nu e alta, încheie maestrul din oglindă.</p>
               <p>— Știu, știu, strigai eu de pe scaunul meu, căci aceeași e viața pe care am trăit-o la rându-mi.</p>
               <p>Însă cu glas mișcător, și ca și cum nu l-ar fi auzit, maestrul din oglindă urmă:</p>
               <p>— Ți-am spus că răstriștea și lupta sunt frumuseți. Acum îți voi spune că ele sunt, poate, singurele — căci ascultă.</p>
               <p>Puteam să pier de mult dacă neajunsurile nu m-ar fi răzvrătit împotriva obștelor nătângi; dacă noroaiele ce mi se azvârleau în obraz nu mi-ar fi ridicat sufletul, și dacă mintea nu mi s-ar fi încordat, clipă cu clipă. Astfel a venit o zi când am simțit că sunt cineva, și să te simți cineva e totul. A fi cineva, scumpul meu maestre, o știi ca și mine, e a fi o putere. Pizma și ura celor răi și mici m-au făcut bun și mare. Așa s-a întâmplat, fără îndoială, și cu tine. Mulțumește însă lui Dumnezeu, cum îi mulțumesc și eu, căci dacă ești astăzi maestrul cel de pe scaunul de mătase și din automobil — și pe care îl hulesc încă mulți — tu ești și maestrul din oglindă, pe care nimini și nimic nu-l mai poate atinge, și când, mâine, oglinda se va sparge...</p>
               <p>— Ce va fi?...</p>
               <p>— Când oglinda se va sparge... Oh! maestre care ai suferit atât, când oglinda se va sparge, vei fi și mai mare încă, căci vei fi atunci maestrul cel din inimi.</p>
               <p>Iar Parisul curgea sub ferestrele mele, și la același ceas — dincolo de zări — sub cerul frumoaselor câmpii românești, curgea și un alt oraș — curgeau Bucureștii — pe sub ferestrele celor care fac parte din sufletul meu...</p>
            </div>
            <div type="div2">
               <head>Oceania — Pacific — Dreadnought </head>
               <p>Era în ajunul anului 1952, iar vasul uriaș, acest Dreadnought al păcei, pe care înalta finanță franco-anglo-americană îl pusese de vreo 20 de ani în executare, trebuia în curînd să fie inaugurat prin contactul ce avea să ia cu apele oceanului.</p>
               <p>De ici, de colo, se mai zvoneau încă critici, prin grai sau prin ziare, cu privire la opera de necrezut ce se întreprinsese. Dar, mulțumită celor 2 miliarde pe cari companiile de însemnătate maritime, asociindu-se, le ceruseră prin subscriere de acțiuni de la publicul lumei întregi, se îndreptase pe cale bună înfăptuirea ciudatei concepțiuni. În fond, această concepțiune da ființă nu unui vas, ci unui pod umblător — a cărui platformă se uita foarte de sus la valuri, căci le predomnia de la o înălțime de 50 metri, și suprafața ei era deopotrivă cu întreaga întindere a Parisului.</p>
               <p>Sprijinită pe o pădure de stîlpi de oțel, între ale căror împerecheri se aflau, la distanțe calculate, roți cu un diametru de 20 de metri, și ce nu intrau în apă decît pe jumătate deoarece biconvexitatea lor pîntecoasă cuprindea aer comprimat, spăimîntătoarea plută părea, deasupra valurilor, o bestie de apocalips.</p>
               <p>Stîlpii de oțel pe lîngă că erau foarte puternici, se mai aflau întăriți și prin legături între dînșii făcute din lanțuri și din panglici de otel ce păreau niște liane, așa cum se încurcau în toate părțile și cum sfidau orice izbiri și zdruncinări.</p>
               <p>La o înălțime, de 30 metri era o altă platformă — inferioară — care era închisă pe margini pînă la o înălțime de 5 metri.</p>
               <p>În acest așa-zis subsol al plutei fuseseră instalate numeroase uzine de producere a forței adunate de la cele peste 10.000 de motoare.</p>
               <p>Aceste motoare acționau roțile cari, purtînd în pîntecele lor aer comprimat, susțineau deasupra apei întreaga schelă, ele necufundîndu-se într-însa decît pînă la căpățînele lor.</p>
               <p>Zisul sistem, la drept vorbind, nu era însă ceva nou. Încă de la sfîrșitul secolului al XIX un inginer francez, anume Rene Bazin, îl propusese și făcuse chiar cu el mici încercări între Franța și Englitera.</p>
               <p>Viteza, după cît demonstrase inginerul, nu putea decît să fie sporită prin faptul că roțile nefiind înzestrate cu linguri sau lopeți precum se urma pînă la dînsul, nu aveau să mai întîmpine împotrivirea apei, ci aveau să alunece prin ea.</p>
               <p>Se înțelege de la sine că, pentru construirea minunatului Dreadnought al păcei, tunurile și chiar puștile națiunilor europene fuseseră rechiziționate și topite, iar la urmă schimbate în acea masă de oțel ce se ridicase și înaintase an cu an tot mai departe peste unde. Și tot de la sine se înțelege că inginerii, arhitecții, cît și lucrătorii din toate țările își găsiră acolo întrebuințarea timpului și răsplata largă a muncii lor.</p>
               <p>Dar după ce acest uriaș chemat să lege continentele între ele și pe care nici o furtună n-ar mai fi putut măcar s-o clatine — mai ales pentru cuvîntul că valurile cele mai înalte nu urcau mai sus de 30 de metri și că, așa fiind, nu dedeau de nici o rezistență, ci treceau printre deșirarea schelei — după ce dar el fu cu totul gata, se începu o altă lucrare, aceasta și mai de necrezut.</p>
               <p>Pe întinderea platformei, ce de la țărm se ducea pînă în zare, societăți de construcțiuni de case se apucaseră să înalțe lungi palate cu cîte un singur rînd, zidite din piatră ușoară ce se numește spumă de mare sau din aluminium. Pe această platformă începură să alerge strade ce se duceau în cele 4 puncte cardinale și bulevarde întrerupte de piețe largi, de grădini și parcuri așezate pe pămînt adus anume și printre cari curgeau rîulețe de apă limpezi, pe cînd altele izbucneau din bazinuri și se prăfuiau peste iarbă și flori ca o pulbere prizmatică.</p>
               <p>Cele 2 miliarde ajunseră cu prisosință pentru a duce la bun capăt lucrările. Și acum, cam pe la sfîrșitul anului l952, înmărmuritorul Dreadnought al oceanelor se prelungea de-a lungul țărmurilor pe lîngă cari fusese construit, sprijinind totdeodată pe înălțimea lui cea de 50 metri haosul unui oraș ale cărui margini se ștergeau în depărtare. Cheiurile ce-l înconjurau erau, de altă parte, sădite cu copaci umbroși și înveselite cu boschete de trandafiri înfloriți.</p>
               <p>Cît despre orașul în sine, el cuprindea, afară de grădini și monumente, diferite și mari clădiri ce serveau mărfurilor ca locuri de depozitare, precum și altele, mai numeroase și mai mari încă, rezervate cerealelor și animalelor. Teatre și cafenele, cazinouri pentru ruletă și diferite jocuri „de noroc”, cît și săli de serbări și de petrecere se întîlneau la fiece pas. Confortul apartamentelor ce erau închiriate cu luna, cu săptămîna, și chiar și cu ziua, atingea cea mai înaltă culme.</p>
               <p>Un milion de pasageri se aflau în sfîrșit în largul lor în cuprinsul neîntrecutului oraș. Dar pasagerii ce se înscriseseră trecuseră de mult de un milion și se prevedea că atunci cînd vasul se va pune în mișcare, va fi pe dînsul o îmbulzeală ca și cele din orașele de tot mari. Mărfurile și grînele umpleau magazinele cu vîrf și îndesat, iar pentru a se înlătura orice întîmplări nenorocite, se hotărîse ca stradele ce erau podite cu plăci de aluminiu să fie secționate pe mijloc și să se miște singure pe roate și pe șine puse dedesubtul lor — o secțiune într-o direcțiune, a doua în alta — iar aceasta cu o iuțeală de 6 km pe oră. În stradele mai înguste, se pusese în circulație mici și ușoare trăsuri din împletitură de papură, de paie și din trestie de mare.</p>
               <p>Aceste trăsuri erau duse prin oraș cu iuțeli deosebite de bicicliști ce se înhămau la ele sau le împingeau cu zdravene apăsări de pedale în direcțiunile dorite. Se desființase astfel zgomotul asurzitor al autobuzelor (rămase în memorie ca niște mastodonți preistorici) și al greoaielor automobile pe care industriașii nu le modificaseră într-adins pentru a-și putea trece fierăria veche, și al tracțiunei prin cai, tracțiune ce de altminteri nici n-ar mai fi fost cu putință de vreme ce omenirea, care evoluase între anii 1900 și 1952, mîncase toate aceste animale așa-numite nobile, nemailăsînd la ordinea zilei decît boii și măgarii.</p>
               <p>Subsolul orașului fără pereche era tot așa de surprinzător ca suprafața lui. Dintr-însul energia pe care numeroasele uzine o răspîndeau în toate suburbiile întreținea mișcarea ziua și noaptea, fie că ea s-ar fi schimbat în lumină orbitoare, fie că s-ar fi făcut căldură sau adiere răcoroasă încărcată de parfum.</p>
               <p>Mai trebuiră, firește, 2 miliarde pentru a clădi orașul și a-i înzestra subsolul cu dinami și cuptoare, cu canalizări și alte lucrări de cari nu poate fi lipsită nici o grămădire omenească.</p>
               <p>Dar aceste două miliarde fură și ele subscrise într-o clipă.</p>
               <p>Domnul du Gregeois — cel care avusese ideea de a clădi acest Dreadnought — era un inginer a cărui faimă se dusese departe în lume, și el își stabilise calculele cu atîta siguranță încît ceea ce spunea era îndată crezut numai pentru că spusa pornise de la el.</p>
               <p>Și de fapt ce însemnau în fond aceste patru sărmane miliarde față de veniturile pe cari aveau să le aducă și față de progresele ce aveau să fie îndeplinite în cîte patru colțurile lumei deodată?</p>
               <p>Pe veci învins, oceanul își va dezlănțui zadarnic puterea. Valurile cele mai despletite, strigătele cele mai groaznice, mînii de tigrii și iureșe de elefanți, toate acestea n-aveau să mai însemneze nimic față cu uriașul ce va supune după voința lui adîncurile în cari un munte cît Himalaia s-ar scufunda și ar dispărea ca un sloi de gheață.</p>
               <p>Acest titan va aduce dar, pe vreme bună ori pe vreme rea, prosperitatea din pîntecele lui, de la o lume la alta, cu aceeași seninătate, și va restabili între popoare curentele sufletești slăbite, va lega pe om de om într-una și aceeași confederațiune: cea a unui neîncetat mers spre progres. Dacă se va mai adăoga la aceasta că numai cele 12 curse, pe cari Oceania-Dreadnought le-ar face pe an de la un continent la alt continent, transportînd de fiece dată un milion de călători, a cîte 100 lei de fiecare, ar da un venit de un miliard două sute milioane, oricine va putea să priceapă că dividendele de cari aveau să se bucure acționarii erau să fie nebunești. Un alt venit de cel puțin un miliard urma să fie încasat tot anul pentru mărfurile și produsele agricole încredințate vasului. În sfîrșit, casele de pe platforma lui, ce fuseseră cezionate mai multor societăți de clădiri, trebuiau, pe cale de impozite puse de societatea fondatoare, să mai dea ca beneficii acționarilor sume ce ar fi trecut și ele de un alt nou și rotund miliard. Cifrele, precum se vede, se revărsau ca o apă în matca ei, așa că nu mai putea fi nici vorbă de capitalurile puse în joc.</p>
               <p>Cu toate acestea, deși totul părea gata, deși pe strade fluturau steagurile celor trei mari state aliate, și anume: ale Franței, Engliterei și Statelor-Unite, Oceania-Pacific nu se mișca încă din loc, rămînea alăturat cu țărmii golfului de Gasconia.</p>
               <p>Tîrîte ca de nebunie, acțiunile urcau la niște culmi fantastice. Părți ale lor, din cîte 500 lei una, se mențineau de o lună pe toate piețele financiare la cîte 480.000 lei fiecare și păreau în momentul de a atinge jumătatea de milion. Acționarii puseseră deci mîna pe averi tulburătoare.</p>
               <p>Toamna însă se apropia și odată cu sosirea ei veni și ziua hotărîtă pentru inaugurare, sau altfel zis, pentru pornirea spre New York a mișcătorului oraș.</p>
               <p>Pentru a se înlensi putința călătorilor ce alergaseră din toate părțile lumei spre a fi față la această solemnitate, se făcuseră cîte l00 de căi ferate paralele ce vărsau zilnic călătorii pe coasta</p>
               <p>Gasconiei, nu cu sutele de mii ci cu milioanele. După cît se spunea, cifra celor sosiți șovăia de mai bine de o săptămînă între l2 și l4 milioane.</p>
               <p>Companiile asociate ale construirei vasului își luaseră din vreme măsurile pentru a putea să ofere locuințe unei asemenea migrațiuni de popoare. Ele clădiseră, pe o întindere de peste 60 km a țărmurilor, hoteluri peste hoteluri și vile lîngă vile. Case italienești, englezești și rusești ridicate din materialuri ușoare, și pînă și locuințe arăbești și indiene cît și cule românești, se deșirau împestrițîndu-se cîteodată cu locuințe japoneze și chineze.</p>
               <p>Această nouă lovitură financiară a domnului du Gregeois îl urcă dintr-o dată la rangul de împărat al păcei și de rege al aurului.</p>
               <p>În ce privește acest aur, este și drept a se spune că el nici nu mai încăpea în lăzile de fier ale confederatelor societăți. Se mai poate spune că din cauza prea marei abundente a zisului metal, Franța se găsea în pragul unei mari catastrofe.</p>
               <p>Nu mai era om care să nu se fi îmbogățit și foarte puțini rămăseseră cei cari mai voiau să muncească. Agricultorii și comercianții, industriașii, lucrătorii și pînă și haimanalele ce nu erau pînă atunci decît niște „tîrîie-brîu” își aveau acum depozite însemnate de bani în aur la Banca Franței, la Creditul Lionez, și la alte mari bănci. Cei cari fuseseră mai prevăzători nu așteptaseră ca prețurile pămînturilor și caselor să crească, ci își cumpăraseră, care moșii, care castele, care vii și case de speculă.</p>
               <p>Odată cu grămădirea aurului, crescu însă și prețul oricărui obiect, iar kilogramul de carne nu se mai vîndu decît pe 100 lei și jimbla pe 20.</p>
               <p>Parisul, fiindcă se golise de locuitori, căci toti alergară spre golful Gasconiei pentru a face bani, rămăsese văduv de automobile, de autobuze și de trăsuri de piață. Nu mai era cine să urce în ele, nici cine să le conducă. Nu mai funcționau nici chiar tramvaiele, iar prăvăliile erau mai toate închise; și nemărginitul oraș murea uliță cu uliță. S-ar fi crezut că a trecut peste el o ciumă și că s-a sfîrșit pentru dînsul de veci orice activitate omenească. Cei cari îl părăsiseră mai întîi fuseseră miniștrii și autoritățile cari dedeseră fuga acolo unde în toate părțile licărea și zdrăngănea aurul. Sergenții de poliție nu mai aveau nici ei ce păzi, pentru că nimeni nu mai avea zor să fure, iar apașii ce băgaseră spaima în atîți bogătași erau acum mari și pîntecoși proprietari.</p>
               <p>Dar ziua cea mare sosi. Ivirea ei fu vestită de 1.000 de lovituri de tun ce izbucniră în tot lungul golfului.</p>
               <p>Milioanele de răsuflări ce gîfîiau în acea clipă în fața mării se schimbară într-o aripă de furtună, care trecu deodată peste valuri și le ridică în sus răzvrătite. Bolțile cerului fură zdruncinate și se cutremurară de trei ori.</p>
               <p>Dar cînd, sub caldul și tînărul soare al întîielor zile de aprilie, Oceania-Pacific-Dreadnought fu pus în mișcare de puternicele lui motoare, el a cărui construcție pasionase în timp de 20 de ani populațiunile cele mai depărtate ale pămîntului, și cînd fu văzut că înaintează cu orașul lui, pe ale cărui strade mișuna lumea ca în Parisul de odinioară, milioane de milioane de strigăte se ridicară detunătoare și, izbindu-se de cheiurile orașului, se întoarseră, trimise înapoi de izbire, și măturară pe țărm din fața pămîntului o sumă de hoteluri și case pripit și ușurel clădite.</p>
               <p>Oceania-Pacific însă își urma drumul neturburăt, se ducea cu largile lui bulevarde împodobite cu cireși înfloriți, cu castani pe ale căror ramuri, petale de flori trandafirii puneau o zăpadă primăvăratecă, se ducea către era cea nouă, iar New York și universul întreg îl salutară, și în timp de ani numeroși, acest Dreadnought al păcei și fericirei cără bucuria și bunul trai — toate satisfacerile sufletești și materiale — de la un continent la altul.</p>
               <p>Cu toate acestea…</p>
               <p>Cu toate acestea, veni o zi cînd nu mai voi nimeni să muncească. Și fiindcă nimeni nu mai vru să pună mîna pe nimic, nu mai fu în curînd, oricît s-ar fi plătit, — bucată de pîine cît de mică, afară dacă n-ai fi plămădit-o și dospit-o singur.</p>
               <p>Din această cauză, comerț, industrie, artă, muncă a pămîntului, orice, încetă de a fi și fiece popor se cufundă cu încetul în barbarie. Nu mai erau pe strade nici măturători, nici lampagii cari să aprindă felinarele, nici prăvălii unde să se mai vîndă ceva, nici poliție, nici hoți și nici funcționari. Birturi nu mai erau de asemenea și teatre și mai puțin. Unde erau să se mai găsească nebuni cari să gătească bucate, nebuni cari să le servească la mușterii, și alți nebuni și mai mari cari să se urce pe scenă, să țipe, să plîngă, să cînte, -să urle, ori să se strîmbe la public? Toți erau bogați.</p>
               <p>Din fericire, un sindicat de bancheri, și n-ar fi de mirare ca el să fi fost chiar cel care clădise Oceania-Pacitic, se uni să transporte în diferite părți ale subsolului vasului o nespus de mare cantitate de dinamită, și dîndu-i foc îl âzvîrli într-o noapte în aer.</p>
               <p>Rezultatul: lumea se puse din nou pe lucru; se reiviră brutari, prăvăliași, birtași, poliție și chiar apași, și lumea urmă să fie, tot ca înainte, bogată și săracă, fericită și nefericită.</p>
               <p>Dar să nu purtați sîmbetele, scumpi cititori, acestui sindicat. Ci să ziceți împreună cu mine: Fie-i țărîna ușoară acestui Pacific-Dreadnought.</p>
            </div>
         </div>
      </body>
   </text>
</TEI>
